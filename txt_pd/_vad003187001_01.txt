



Vaderlandsche Letteroefeningen 
Jaargang 1870


GEBRUIKT EXEMPLAAR
exemplaar universiteitsbibliotheek Leiden, signatuur: V 309
ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1870 onder redactie van J.W. Bok en W.B.J. van Eyk.

Deze jaargang bestaat uit drie delen die in twee banden zijn verschenen. In deze digitale versie is er één bestand van gemaakt. De eerste band bevat twee delen Wetenschap en Belletrie. De tweede band bevat een deel Binnen- en Buitenlandsche Bibliographie.

REDACTIONELE INGREPEN
Deel 1, p. 1: op deze pagina is een kop tussen vierkante haken toegevoegd.
Deel 1, p. 335-336: deze paginanummers ontbreken in het origineel, de tekst lijkt echter door te lopen van pagina 334 naar 337.
Deel 2, p. 403: op deze pagina is een kop tussen vierkante haken toegevoegd.
Deel 2, p. 558: op deze pagina bevindt zich na ‘a vu est vrai.’’ een nootteken ‘3’ zonder noottekst. Het nootteken is verwijderd.
Deel 3, p. 1: op deze pagina is een kop tussen vierkante haken toegevoegd.
Deel 3, p. V: op deze pagina staat een accolade die meerdere regels overspant. Omdat wij dergelijke accolades in deze digitale versie niet goed kunnen weergeven, wordt op elke betreffende regel de accolade herhaald. Ook de woorden die erop volgen worden om misverstanden te voorkomen op iedere regel herhaald.
Deel 3, p. 91: scrhijven → schrijven, ‘een dragelijken brief te schrijven’

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, 140, deel 2 p. VI, VIII, deel 3 p. II, VIII) zijn niet opgenomen in de lopende tekst.

[deel 1, pagina I]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1870.
ONDER REDACTIE VAN
Dr. J.W. BOK EN Dr. W.B.J. VAN EYK.
HONDERD EN TIENDE JAARGANG.
EERSTE DEEL.
WETENSCHAP EN BELLETRIE.
ZALT-BOMMEL,
UITGAVE VAN JOH. NOMAN EN ZOON.

[deel 1, pagina III]
INHOUD VAN HET EERSTE DEEL.

	Bladz.
Maronier (J.H.), Eenige bladzijden uit de geschiedenis van den zedelijken toestand der vrouw	1
Perk (Betsy), Te zijner tijd vrucht	43
Van Halten (Anton), Theodor Storm	77, 141
Van der Noorda (P.J.)	102
De Ruever Groneman (Dr.), Het boek Job.	767
Van de Maas (Bato)	184
Cohen Stuart (M.), De renaissance	193
Tideman (B.J.), Stoomvaart op lange lijnen, Subsidie en Industrie	227
De Gooijer, (H.) J.C. Ludeman	253
Sybrandi (Dr. K.), De ‘Tales of the Hall’ van George Crabbe	273, 327
Heine (H), Eens Dichters nalatenschap	293
Mischmasch, Gevangenisleven onder het schrikbewind	313
Van der Linde, (Dr. A.), Gutenberg	365


[deel 2, pagina V]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1870.
ONDER REDACTIE VAN
Dr. J.W. BOK en Dr. W.B.J. VAN EYK.
HONDERD EN TIENDE JAARGANG.
TWEEDE DEEL.
WETENSCHAP EN BELLETRIE.
ZALT-BOMMEL,
UITGAVE VAN JOH. NOMAN EN ZOON.

[deel 2, pagina VII]
INHOUD VAN HET TWEEDE DEEL.

	Bladz.
Burger (Dr. D.)	405
Admiraal (Aart), Goethe en Herder	421
Polko (Elise), Twee beroemde vrouwen	433
Van Mansvelt (Dr. A.P.), Opmerkingen omtrent de physiologie der opvoeding	467
Helder (Dr. J.), Een avond in Siberia	497
Meijboom (Dr. L.S.P.), De wijsgeer voor twee honderd jaren aan den fanatieken proseliet van het ultramontaansch gezag	518
***, Voltaire en de historische critiek der 18e eeuw	525
Van Maanen (J.W.G.), Het huwelijk in de negentiende eeuw	565
Van de Maas (Bato), Sofia	585
Hugenholtz (P.H.), Godsdienst en Letterkunde	603
De Ruever Groneman (Dr.), De Apostel Paulus	630
Tideman (Dr. B.)	642
Kok (A.S.), Calderon en het Spaansche drama	671, 773
Steenbergen (Alb.) De volksbeweging te Hoogeveen, op den 8 en 9 November 1813	708
Epkema (Dr. E.), De orde der Illuminaten	739
Brill (H.J.), Drieduizend vijfhonderd jaar geleden. Fragment uit de Maha-Bharata	791


[deel 3, pagina I]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN
VOOR
1870.
ONDER REDACTIE VAN
Dr. J.W. BOK en Dr. W.B.J. VAN EYK.
HONDERD EN TIENDE JAARGANG.
HISTORIE EN BINNENLANDSCHE BIBLIOGRAPHIE.
ZALT-BOMMEL,
UITGAVE VAN JOH. NOMAN EN ZOON.

[deel 3, pagina III]
INHOUD.

Fraaie Letteren.

	Bladz.
Wolters en Rogge: Batavische Arcadia v. Heemskerk. Door Dr. G.D.J. Schotel	1
Henry van Meerbeke: Zoo wordt men lid van de 2e kamer. Door A	5
J.S.G. Gramberg: Madjapahit. Historisch-Romantisch tafereel uit de geschiedenis van Java. - De sleutel van Madjapahit. Het Mohammedisme tegenover de Westersche beschaving in Indië. Door L. van Woudrichem van Vliet.	49
J. Hoek: Agathe. Door C.J. van Bemmel Suijck	53
L.J. Veltman: Friederich Halm's Zoon der wildernis. Door Mr. A. Nienhoff	58
Dr. G.D.J. Schotel: Het oudhollandsch huisgezin der 17e eeuw. - Het maatschappelijk leven onzer vaderen in de 17e eeuw. Door M. van Groeneveldt	65
Archief. Vroegere en latere mededeelingen, voornamelijk in betrekking tot Zeeland. Door H.M.C. van Oosterzee.	70
H. Jonker: Tot plicht teruggekeerd. - T.H. de Beers. Circe. Drie bedrijven uit het leven van een kunstenaar. - Hoe Willie Travers doctor werd. - Florence Marryat: Is hare bede verhoord? - Sherley Brooks: Vroeger of later. Door J. Hoek	97
Theod. Jorissen: Gijsbert Karel van Hogendorp en Leopold van Limburg 8tirum in de dagen van 17-21 Nov. 1813. Wederlegging van Dr. R. Fruin, hoogleeraar te Leiden. - Het einde van den strijd. - Een laatste woord tegen Dr. R. Fruin, hoogleeraar te Leiden. Door Dr. G.J. Dozy	145
B. Stowe: Oldtown en zijne bewoners. Door W.Th. van Griethuijsen	152
Baltwina Vignon: Ongelijk maar niet ongelukkig. Door C.J. van Bemmel Suijck	155
J.M. Dantzenberg: Verspreide en nagelaten geschriften. Door Verax	157
Dr. B. Tideman Jsz.: Ahasverus. Door Dr. C.M. Vos	193
Sweelingh's Regina Coeli. Door Dr. G.J. Dozy	217
Mr. J.J. van Doorninck: Bibliotheek van Nederlandsche anonymen en pseudonymen. Door Dr. A. van der Linde.	241
Dr. P. Epkema: De Antigone van Mr. C.W. Opzoomer, getoetst aan de Antigone van Sophocles en aan de regelen van taal en kunst. Door M. van Groeneveldt	289
Dr. Felix Eberty: Walter Scott, zijn leven en werken. - Frederika Bremer: Haar leven, hare brieven en nagelaten geschriften. - F. Gerstäcker: De zendelingen uit de Zuidzee. - Mare. Lemon: Gouden kluisters. - Spielhagen: Hamer en aambeeld. - E. Marlitt: Goud Elsje. - Het geheim der oude jufvrouw. - De rijksgravin Gisela. - John Stuart Mill: De slavernij der vrouw. Door v. Oosterzee.	298
M.E. Braddon: De kapitein van het schip ‘de Gier’. - Edmund Yatz: Madeline. - Dingelstedt: De Amazone. - D.H. Meijer: De jonge leeuwen of de verstoorders van ons maatschappelijk geluk. - J. Speijer Klerk en A.J. le Gras: Romantische Bibliotheek. Lectuur voor alle standen. - Kraszewski: Jermola, een Poolsch verhaal. - Charles Lever: Misbruikte gaven. Door H.W.T. Tydeman.	365


[deel 3, pagina IV]

	Bladz.
Vervolgbundel op de Evangelische gezangen. - Wat zou vader Molenaar wel van de eerstdaags te verwachten nieuwe gezangen gezegd hebben? - L.J. de Bruijn en Mr. H.J. Koenen: De Antigezanggeest in onze Nederlandsche Hervormde kerk. - L.B. Litzau: De melodiën van den vervolgbundel op de evangelisch gezangen. - J. Worp: Vervolgbundel van de melodiën der evangelische gezangen bij de Nederlandsche Hervormde gemeente in gebruik. Door H.M.C. van Oosterzee	414
P. Nijhoff: Het voornaamste uit de geschiedenis van Gelderland aanjongelieden verhaald. Door R.	529
Fritz Reuter: Gedroogde kruiden VI. Zijn Doorluchtigheidje. - Gedroogde kruiden VII. Mekklenburg's Montecchi en Capuletti of de reis naar Konstantinopel. - Haune Nüte en de kleine Poedel, cene geschiedenis van vogels en menschen. Door Dr. G.J. Dozy	534

Godgeleerdheid.

	Bladz.
Dr. W.C. van Manen: Het godsdienstig karakter der nieuwere richting. Door Dr. H. Oort	9
Lichtstralen op godsdienstig gebied. Door C.J. van Bemmel Snijck	26
Dr. A.C. Duker en Dr. W.C. van Manen: De brief van Barnabas. Oud-christelijke letterkunde. - De geschriften der Apostolische Vaders. Door Dr. H. Oort	75
Dr. H.D. Tjeenk Willink: Justinus Martyr in zijne verhouding tot Paulus. Bijdrage tot de kennis der geschiedenis van het oudste Christendom. Door H.E. Stenfert Kroese.	79
D.C. de Haas: Het evangelie van Jezus in hoofdtrekken geschetst. - Dr. J. Hooykaas, Dr. A. Réville: de leer van de godheid van Christus, geschiedkundig ontwikkeld. - H.P. Schim van der Loeff: Catechisatieboek over de geschiedenis van den Israelitischen en den Christelijken godsdienst. Door Dr. W.C. van Manen	160
Dr. J.A. Anspach: Toespraak, gehouden tot afscheid van de Hervormde gemeente te Deventer. - Dr. A. Kuyper: Het Graf. Leerrede. Uitgesproken aan den avond van Goede Vrijdag. - Dr. C.H. Thiehout C. Hz.: Kert begrip der proefondervindelijke zielkunde, gegrondvest op de wetenschappen welke aan middelbare scholen onderwezen wordt. Door Dr. W.C.v. Manen.	219
Dr. C.P. Tiele, Vergelijkende geschiedenis der oude gods diensten. Door Dr. F.P.J. Sibmacher Zijnen	247
Concilie-Literatuur. Door Dr. W.C. van Manen	337
Dr. A.C. Duker en Dr. W.C. van Manen: Oud-Christelijke letterkunde, de geschriften der apostolische vaders. Door Dr. H. Oort	356
Prof. Dr. A.J. Vitringa: Was de christelijke liefde een nieuw en oorspronkelijk beginsel? - Proeve van beantwoording der gewigtigste vraag uit de geschiedenis der zedeleer. Door H.C. Lohr.	433
Dr. H. Wiskemann: Eine von der Haager-Gesellschaft zur Vertheidigung der Christlichen Religion gekrönte Preisschrift. - Dr. F.J.J.A. Junius: De oorlog in verband met christendom en beschaving. - Eene bijdrage tot beantwoording van eene der groote vragen van onzen tijd. Door E.C. Jungius	481
L.S.P. Meijboom, Raadselachtige verhalen uit het oude en het nieuwe verbond	538
Mr. C.W. Opzoomer, De vrije wetenschap. Redevoering der academische lessen. Door Dr. W.C. van Manen	547


[deel 3, pagina V]
Rechts- en Staatswetenschappen.

	Bladz.
Dr. J.C. Bruntschli: De politieke partijen. Door Mr. D.J. Mom Visch	112
A.S. Warmolts, Vrijmaking der suiker-industrie en lotsverbetering der koffijplanters. Mr. C. Duijmaer van Twist.	129
A. Bitzius: Die Todestraffe vom Standpunkt der Religion und der Theologische Wissenschaft. Door Mr. D.J. Mom Visch	253
Mr. D.J. Mom Visch: Parlementaire regeering. Door Mr. C. Duijmaer van Twist	321
Mr. S.F. van Houten: De toekomst onzer finantiën. De noodzakelijkheid en de uitvoerbaarheid eener doortastende hervorming in ons belastingstelsel. Door Mr. L. de Hartog	358
J.J. Weeveringh: Alg. geschiedenis der staatsfinantiën, naar de voornaamste schrijvers en volgens origineele bronnen. Door Elst	365
Het voorstel der Regering tot wijziging van de Armenwet. Door Mr. C. Duijmaer van Twist	369

Wis- en Natuurkunde.

	Bladz.
W.R. Boer: Natuur- en landhuishoudkundig leerboek. Door W.	177
H. Bouwman: De vormleer in de lagere scholen. - J. Meurs Bz.: Rekenkunde. - P. van Vlaardingen: Opgaven voor 't rekenen uit 't hoofd. - J.D.R. Moll: Oefeningen in het practisch en theoretisch rekenen. - J.F. Jansen: Handleiding en rekenboek. - A.J. Leijer: Het metrieke stelsel. - Tabel der maten en gewichten. Door H.	181
J.J.C. Donck, Theorie der Cijferkunst. - Dr. S.R.J. van Schevichaven: Beginselen der Algebra. Door H.	270
Praktisch volksboek. Museum voor natuur, kunst en wetenschap. Door v. Schevichaven.	551
S.W. Coronel: Leven en gezond zijn. - Dr. C.P. ter Kuilc: De taak der moeder aan het ziekbed harer kinderen. - Dr. H. Klencke: Vleesch of groenten? Door S.	560

Opvoeding en Onderwijs.

	Bladz.
G. Fr. Kolb: Geschiedenis van de beschaving der menschheid. Door Dr. G.J. Dozy	28
Dr. W. Asmann: Beknopte algemeene geschiedenis, enz. - Dr. J.A. Wijnue: Overzicht der algemeene geschiedenis. Door Dr. Maurits van Lier	34
Schoolboeken. Door Monitor	88
Dr. M. Salverda en H. Bouman: De Schoolbode. Door Monitor.	135
W.J. Hofdijk: Voor 300 jaren. } Door Dr. G.J. Dozy.	136
T. Knuivers: Hoofdgebeurtenissen van 1815-1869. } Door Dr. G.J. Dozy.	138
D. de Groot: Overzicht der alg. geschiedenis. } Door Dr. G.J. Dozy.	139
De openbare lagere school. Door Mr. R.C.N.	226
J.H. Meijer: English Grammar adopted for the use of Dutch Students. Door C. Stoffel.	276
Prof. van der Wijck: De opvoeding der vrouw. - Mr. B.D.H. Tellegen: De toekomst der vrouw. Door Mr. R.C.N.	281
Dr. E. Epkema: Chronologisch overzicht der alg. geschiedenis in verband met de geschiedenis der beschaving, volkswelvaart, godsdienst en letterkunde. - Mr. E.J. Kiehl: Nieuwste geschiedenis, inzonderheid voor de hoogste	


[deel 3, pagina VI]

	Bladz.
klassen van Gymnasiën en Hoogere Burgerscholen. - Dr. G. Weber: Handboek der alg. geschiedenis ook met betrekking tot beschaving, letterkunde en godsdienst. Door Dr. G.J. Dozy	378
V.R. Sikkes: Verplicht onderwijs. Een woord in 't belang der openbare neutrale school. - A. Kerdijk: Leerplichtigheid. Door Mr. R.C.N.	514
D.B. Wisselink: Proeve eener vlakke meetkunde voor burgeravondscholen. Door B.	517
Guilielmus Hecker: Aratio quam die XIV Mensis Octobris anno MDCCCLXIX Habuit. - Dr. W. Hecker: De aarde en de mensch. Door Winkler Prins.	566
W.B. Ons middelbaar onderwijs. Door Monitor	572

Varia.

	Bladz.
Prof. Moltzer: Bibliotheek van middel-Nederlandsche letterkunde Door Dr. S.	41
Dr. v. Vloten: Bloemlezing uit Ned. dichters der XVIIe eeuw. Door Dr. S.	42
Tollens: Keur uit zijne gedichten. Door C.J. van Bemmel Suijck	42
Mr. J.W. Staats Evers: Beschrijving van Arnhem. Door N.L.K.	43
P.C.J. Meijs: Twee dramatische schetsen voor Rederijkers. - Miskend. - Dramatische schets voor Rederijkers. Door C.J. van Bemmel Suijck.	44
J. Worp: Een boekje met liedjes voor twee stemmen. - G. Lammers: Kindertonen. Door Mr. C. Duijmaer van Twist	45
F.L. Schubart: Het Orgel. Door Mr. C. Duijmaer van Twist.	140
Christine Muller: Lief en leed uit eene kleine wereld. - Celestine: Robs Moeder. - Courtmans geb. Berchmans: Moeder Daneel. Door v.O.	142
Open brief van een jong koloniaal aan een ‘oud-koloniaal’. Door Mr. C. Duijmaer van Twist.	144
F.A. Hartsen: Over Leugen. - Over personaliteit. Door M.	325
Prof. v.d. Wijck: Zielkunde. Door Dr. D. Burger	330
Dr. H. van de Stadt: De theorie van Darwin. Door Dr. G.J. Dozy	334
Dr. G.D.J. Schotel: Den boom der Schriftueren van VI personagien, ghespeelt tot Middelburch in Zeelant. Aug. 1539. Door R.	375
Geldersche Volks-Almanak voor het jaar 1870. - Jaarboekje der Maatschappij van Weldadigheid voor 1870. Door v.O.	377
A.A. Stuart: Handboek voor directeurs en bewaarders in gevangenissen, inzonderheid bij cellulaire opsluiting. Door Mr. C. Duijmaer van Twist.	431
Bato van de Maas: De laatste Hollandsche minuezanger. Een roman. Door L.P.	462
Mr. J.P.T. du Quesne van Bruchem: Gedichten. Door Elst	469
G.P. Kits van Heijningen: Claudia Procla. Een vrouwenbeeld. - A.H. van der Hoeve: Piet Voorman, een banneling in zijn eigen land. - Bertha: Bremeriana, Grashalmen en Bloemen. - Dr. A.H. Bronsveld: Voor hart en huis. - Ed. van den Hoeck: Het slot van Abcou. - David J.A. Samot: Emancipatie-woede, of wie zal heerschen de man, of de vrouw? - J.H. Ankersmit Wz.: Pauline, eene koopmansdochter. Door C.J. van Bemmel Suijck	470
J.D. van der Plaats: Simon Gorter's beoordeeling van Mr. Willem Bilderdijk. Door B.J.O....k	476
W.J. Wendel: Dr. Friederich Dittes' schets der opvoed- en onderwijskunde. Door Monitor	478
L.N. Schuurman: Wet van 7 April 1869. Stbl. 57. - Wet van 10 April 1869. St. bl. 65. Door Mr. C. Duijmaer van Twist	480


[deel 3, pagina VII]

	Bladz.
H.G. Hartman Jz.: Bestuur en administratie der gemeenten in Nederland. Door Mr. C. Duijmaer van Twist	521
A. de Quatrefages: Geschiedenis van den mensch. Door Tydeman	522
Dr. S.K. Thoden van Velzen: Bladen uit het dagboek eener veertiendaagsche reis naar en in Zwitserland. - E. Laurillard: De roos en de lelie. Door v.O.	526
Theodor Simons: Uit den oudromeinschen tijd. Door D. Burger	573
B. Ter Haar, Bzn. Photogrammen. Schetsen en verhalen.	574

Biblioscopie.

	Bladz.
Charles Dickens: Schetsen en verhalen. - Dr. L.P. Ouwersloot, In het duin. - Marie J.H. Pruim: Drie levenswegen. - J. van Tourguenef: Roak. - Kwamina: Jetha. Door v.O.	185
J.B.J. van Doren: De Moluksche landvoogden van het jaar 1605 tot 1818. Door Mr. C. Duymaer van Twist	187
Eva te Parijs. Hans Wachenhausen, naverteld door J. van Gogh. - De verminkte Coupon. - Texelsche vertelling door D. Dekker. - West-Friesland. Tijdschrift onder redactie van G.J. van der Hoeve. Door v.O.	236

Bibliographisch Nieuws.

	Bladz.
Prof. Dr. Moll: Kerkgeschiedenis van Nederland. Door v. E	47
Elisabeth, koningin van Engeland. Door v.E.	95
Dr. A.J. Wijnne: Gesch. van het vaderland. Door v.E.	144
Dr. G.D.J. Schotel: De openb. eeredienst der N.H. kerk. Door v.E.	188
Prof. Dr. A.J. Vitringa: Dechristelijke liefde. Door v.E.	190
J.H. Meijer: Inleiding der Engelsche taal. - English Grammar. Door v.E.	192
Dr. J.C. Hacke van Mijnden: Het vagevuur. Door v.E.	237
Prof. Dr. W. Muurling: Resultaten van onderzoek en ervaring - Dr. J.C. Matthes: De nieuwe richting. Door v.E.	283
R. Koopmans van Boekeren: De veldwachter van Laterveer. Door v.E.	286
Dr. E. Verwijs en Dr. P.J. Cosijn: De Taal- en Letterbode	287
S. Susan: Sammlung deutscher Dichtungen für Schule und Haus. Door v.E.	335
Dr. J.W. Bok: korte schets van de Oorkonden van den Israëlitischen godsdienst. Door v.E.	575




2009 dbnl


_vad003187001_01


grieks


Vaderlandsche Letteroefeningen. Joh. Noman en zoon, Zalt-Bommel 1870




DBNL-TEI 1



23-06-2009

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. Joh. Noman en zoon, Zalt-Bommel 1870
 
Zie: https://www.dbnl.org/tekst/_vad003187001_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

[Wetenschap en belletrie.]

Eenige bladzijden uit de geschiedenis van den zedelijken toestand der vrouw

door J.H. Maronier.

In dezen tijd, waarin wij dagelijks met onhandelbare couranten en maandelijks met een stroom van tijdschriften uit allerlei oorden der wereld worden overladen, is het een genot, wanneer ons weer eens een boek in handen komt in den echten zin des woords, een boek, dat de vrucht van degelijke studie en ernstig nadenken is. Zulk een boek werd ons onlangs geschonken door den schrijver der History of the rise and the influence of the spirit of rationalism in Europe, bij W.E.H. Lecky. Allen, die met dat belangrijk werk hebben kennis gemaakt of het nauwkeurig verslag van zijn inhoud hebben gelezen 1), zullen zich niet verwonderen, dat mijn nieuwsgierigheid werd opgewekt, toen ik vernam, dat er een nieuw werk van dezelfde hand in het licht was verschenen, onder den titel: History of European morals from Augustus to Charlemagne. Ik kon den lust niet weerstaan, er spoedig kennis mede te maken; en het berouwde mij niet, mij de opoffering te hebben getroost, die doorgaans de kostbaarheid van eenigszins uitvoerige Engelsche werken met zich brengt. De vrij hooge prijs, waarvoor ook dat werk de wereld is ingezonden, geeft mij reden tot het vermoeden, dat niet velen mijner lezers van een ouden kennis hooren spreken, en dat ik geen onvruchtbaar werk zal doen,

{==2==} {>>pagina-aanduiding<<}
wanneer ik hen met een gedeelte van den inhoud bekend maak. Met een gedeelte slechts: want het geheel is zoo rijk, dat ik mij niet aan een verslag van al de schatten die er in te vinden zijn, durf wagen. Ik bepaal mij tot het hoofdstuk, dat ten opschrift draagt: the position of woman. Te eer heb ik juist dit hoofdstuk uitgekozen, omdat de kwestie over den maatschappelijken toestand der vrouw in deze dagen meer dan ooit aan de orde is. Ik mag dus vertrouwen, dat de mededeelingen van den heer Lecky met belangstelling zullen ontvangen worden.
Onder al de zaken, door hem in dit boek behandeld, is er geene, die de schrijver met zooveel aarzeling gaat bespreken. Het verwondert ons niet. Meer dan ergens is hier onpartijdigheid en duidelijkheid noodig; meer dan ergens moet hier de kieschheid worden in acht genomen. Toch gebiedt de waarheid, waardoor elk geschiedschrijver zich moet laten besturen, dat hier en daar teedere punten worden aangeroerd en sluiers worden opgeheven, waarachter veel ongerechtigheid en onkiescheid schuilt. Een weinig toegevendheid mag dus van den lezer geeischt en verwacht worden. Laat ons hooren, wat Lecky ons van den zedelijken toestand der vrouw in oude tijden weet te verhalen.
Het spreekt van zelf, dat op den laagsten trap van beschaving, wanneer de menschen als nomaden rondzwerven en leven van den oorlog en de jacht, die eigenschappen het meest op prijs gesteld worden, die daarmee in betrekking staan, moed, kracht, list, en alzoo de vrouw, die daarin zonder twijfel achterstaat, minder wordt gewaardeerd. Zij heeft geen gelegenheid om de maatschappelijke deugden, waarin zij het sterkst is, te openbaren.
De schoonheid mist hare werking of kan bij de ruwheid der levenswijze zich niet ontwikkelen. De vrouw is de slavin van den man, alleen bestemd om zijne lusten te bevredigen.
En toch, ook op dezen lagen trap van beschaving, vertoonen zich de eerste beginselen van die zedelijke gevoelens, die op een hoogeren trap zoo schoon aan het licht zullen treden. Reeds bestaat het huwelijk. Men voelt eenigszins de waarde der kuischheid en toont het in de verontwaardiging, waarmee de overtreder bejegend wordt. Vooral in de vrouw wordt de beteugeling der hartstochten op prijs gesteld.
En langs welken weg bereikt nu de vrouw een hooger standpunt? Door twee middelen, die als de beide eerste schreden op

{==3==} {>>pagina-aanduiding<<}
den weg harer zedelijke verheffing beschouwd kunnen worden: zij houdt op een handelsartikel te zijn, en het huisgezin wordt gebouwd op den grondslag van het huwelijk met ééne vrouw. Vroeger werd het huwelijkscontract geregeld tusschen den bruidegom en den vader der bruid; de eerste betaalde een som gelds aan den laatste en daarmee werd de dochter de gekochte slavin van haar man. Opmerkelijk is, dat in de oude wetten van Indië de huwelijksgift aan den bruidegom verboden werd, op grond, dat een vader zijn kind niet moest verkoopen. Doch er is geen twijfel, dat eenmaal deze verkoop het eigenaardig kenmerk van ieder huwelijk was. Zoo koopt Jakob in het Oude Testament Lea en Rachel door het verrichten van eenige diensten aan haar vader. Deze gewoonte schijnt even algemeen te zijn geweest onder de Israëlieten als in het oude Griekenland. Hier, evenwel, schijnt in oude tijden daarvoor ook een huwelijksgift van den vader der bruid te zijn in de plaats getreden; bij Homerus althans ontvangt Penelope zulk een gift van Ikarus. De vrouw rees daardoor in achting, ook door de wetten, die haar in Griekenland en Rome deze huwelijksgift in geval van echtscheiding deden behouden. Zoo hield zij op de slaaf te zijn van haar man; zij werd, om zoo te zeggen, contracteerende partij. Bij de oude Germanen bracht de bruid geen huwelijksgift mede en betaalde ook de bruidegom niets aan den vader; maar hij gaf aan de bruid een geschenk op den eersten morgen na de sluiting van het huwelijk, de zoogenaamde Morgengab. Soms bestond dit geschenk in een vierde van het vermogen, soms in eenige steden.
Door de instelling van het huwelijk met ééne vrouw hebben de Grieken hun meerderheid boven de Aziatische volken getoond. Wij kunnen deze instelling òf uit het oogpunt van ons aangeboren gevoel voor kuischheid beschouwen, òf uit het oogpunt van het maatschappelijk belang. Met het eerste, zegt Lecky, bedoel ik de algemeene overtuiging, die ik mij als een wezenlijke eigenschap der menschelijke natuur voorstel, dat de zinnelijke zijde van ons wezen de lagere zijde is en dat daarmee een zekere mate van schaamte onafscheidelijk gepaard gaat. Op het Oostersch standpunt, dat der veelwijverij, wordt het huwelijk bijna alleen uit een zinnelijk oogpunt beschouwd, als een voldoening aan de dierlijke driften; terwijl bij het Europeesche huwelijk onderlinge gehechtheid en achting, het vormen

{==4==} {>>pagina-aanduiding<<}
van een huisgezin en de lange reeks van huiselijke gevoelens en plichten die daaruit voortvloeien, een plaats bekleeden in de motieven om een huwelijk te sluiten; het lager beginsel staat daarin blijkbaar op den achtergrond. Om deze redenen kunnen wij het huwelijk met ééne vrouw als een hooger standpunt van zedelijkheid beschouwen dan het huwelijk met meer vrouwen. Maar ook uit een praktisch oogpunt is dat zoo. Vooreerst, omdat de natuur een bijna gelijk getal van mannen en vrouwen voortbrengt; vervolgens, omdat alleen in dien vorm een huisgezin denkbaar is; eindelijk, omdat alleen op deze wijze de vrouw hetzelfde standpunt kan innemen als de man.
De monogamie (het huwelijk met ééne vrouw) was met enkele afwijkingen de algemeene regel in Griekenland, en opmerkelijk is het verschijnsel, dat in de oudste gedichten der Grieken de vrouw veel hooger staat dan later in de geschiedenis. Men denke aan de teedere huwelijksliefde van Hektor en Andromache, aan de onwankelbare trouw van Penelope die jaren lang haar zwervenden echtvriend verbeidde, terwijl hij naar haar uitzag als de kroon van al zijne moeiten; aan de heldhaftige liefde van Alcestes, die vrijwillig sterft, opdat haar echtgenoot leve; aan de kinderlijke liefde van Antigone; de majestueuze grootheid van het sterven van Polyxena; de stille en heilige onderworpenheid van Iphigenia, met haar laatsten ademtocht den vader die haar veroordeeld had, verschoonend; de vroolijke, nederige en minnende Nausikaä, wier beeld ons als een idylle in de treurtooneelen der Odyssea tegenlacht - ziedaar een reeks van tafereelen, waarop ons een onvergankelijke schoonheid wordt afgemaald, die noch door Rome en het christendom, noch door de riddertijden en de nieuwere beschaving zijn geëvenaard of overtroffen. De maagdelijke zedigheid en de echtelijke trouw, de bevalligheid en de deugden der volmaakte vrouw zijn nooit met keuriger verven geteekend. De vrouw staat bijna evenzeer op den voorgrond als de man en wordt bijna met denzelfden eerbied behandeld. De geheele Trojaansche oorlog is het gevolg der schending van een huwelijksband. Toch was de toestand der vrouw in andere opzichten niet zoo gunstig. Algemeen was de gewoonte, dat aan den vader der bruid een koopsom werd betaald. De mannen schijnen in den regel, en zonder dat het hun kwalijk genomen werd, bijzitten te hebben gehad. Vrouwelijke gevangenen uit den aanzienlijksten stand werden met veel

{==5==} {>>pagina-aanduiding<<}
ruwheid behandeld. Men schroomde niet het openlijk uit te spreken, dat de vrouw beneden den man stond, en men staafde deze meening met het beweren, dat de vrouw een zeer ondergeschikte plaats bekleedt in de voortbrenging van kinderen. Pandora, een vrouw, was de bron van alle rampen, die over de aarde waren uitgestort.
In den historischen tijd van Griekenland was de wettige toestand der vrouw in vele opzichten verbeterd, doch haar zedelijke toestand verergerd. Deugdzame vrouwen brachten hare dagen in afzondering door. Onder de mannen kende de heerschappij der hartstochten geene perken.
De belangrijkste verschijnselen in de geschiedenis der zedenkunde, maar die tevens het moeielijkst te waardeeren zijn, behooren tot het gemoed. Het is veel gemakkelijker te doen zien, wat er gedaan of geleerd is, dan den toestand van den geest te bepalen, waardoor zulke daden of leeringen mogelijk werden; en in het onderwerp, dat wij thans behandelen, hebben wij te doen met een toestand van het gemoed, zoo geheel verschillend van dien in onze dagen, dat de bezwaren bijzonder groot zijn. Er zijn zeer zinnelijke en tevens zeer schitterende maatschappijen geweest; de geschiedenis van Frankrijk en die van Italië leveren menig voorbeeld op van geestdrift voor kunst en wetenschap bij hen, die op een laag standpunt van zedelijkheid stonden; maar het eigenaardige der Grieksche zinnelijkheid is, dat zij grootendeels onder de oogen van enkelen der beroemdste moralisten opkwam en door deze niet werd tegengegaan, ja zelfs werd aangemoedigd. Wanneer wij ons Ninon de l'Enclos kunnen denken in een tijd, toen de bloem der Parijsche maatschappij hare gezelschapszalen vervulde, met een Bossuet of Fénélon onder hare vrienden - wanneer wij ons deze geestelijken kunnen voorstellen, haar openlijk raad gevende omtrent de plichten van haar beroep en de middelen om zich de genegenheid harer minnaars te verwerven, dan hebben wij daar een betrekking voor ons, nog zonderlinger dan die tusschen Sokrates en Theodota.
Om de zienswijze der Grieksche moralisten zooveel mogelijk in het rechte licht te plaatsen, brengt onze schrijver enkele opmerkingen in het midden omtrent een der belangrijkste vraagstukken, die zich aan den wetgever en den zedenkundige voordoen. Het was een geliefkoosd denkbeeld der kerkvaders, dat de begeerlijkheid, of de zinnelijke drift de ‘aarts-zonde’ was der men-
{==6==} {>>pagina-aanduiding<<}
schelijke natuur; en men kan niet ontkennen, dat ook de wetenschappelijke ontwikkeling leert, dat de natuurlijke kracht dezer neiging veel sterker is dan het welzijn van den mensch medebrengt. De geschriften van Malthus hebben bewezen, wat reeds de Grieksche moralisten inzagen, dat het geregeld opvolgen van een zuiver natuurlijke aandrift, in den vorm van het huwelijk, indien zij algemeen ware, de grootste rampen in de wereld zou veroorzaken; de natuur schijnt op de ondubbelzinnigste wijze tot vroege huwelijken aan te dringen, maar de toenemende beschaving brengt de menschen in bevolkte streken tot het tegendeel. In elke beschaafde maatschappij is het vroegtijdig huwelijk zeldzaam, en hoe meer de verstandelijke ontwikkeling toeneemt, des te minder heeft dit plaats. Het is ook een waarheid, dat, hoe ook door moralisten op kuischheid buiten het huwelijk wordt aangedrongen, de verplichting daartoe in den regel zeer licht wordt geteld; onder alle volken, in alle tijden, met alle godsdiensten heeft een aantal ongeregeldheden in dit opzicht plaats en deze omstandigheid heeft meer dan eenige andere tot de ellende en de verlaging van den mensch medegewerkt.
Twee zaken behooren hier vooral door den moralist in het oog gehouden te worden: de plicht van den mensch om zijn kind te onderhouden en het ongeschonden bewaren van den huiselijken kring. Het gezin is het middelpunt en het beeld van den staat; zal de staat bloeien, dan moet het huiselijk leven rein worden bewaard. De huwelijksliefde is uitsluitend en daarom brengt de heerschappij der hartstochten de grootste rampen over het huisgezin. En toch is het, alsof de ontembare macht der hartstochten dergelijke inbreuken op de huwelijksliefde onvermijdelijk maakt.
Hierdoor is er in de maatschappij een figuur opgetreden, zeker de droevigste en beklagenswaardigste, die zich aan ons oog vertoont, het ongelukkige wezen, welks naam men bijna niet durft uitspreken, dat met een ijskoud hart de teederste aandoeningen nabootst en zich als een lijdelijk werktuig prijs geeft aan de bevrediging der zinnelijkheid. Dat wezen, dat als het uitvaagsel van haar geslacht met de diepste minachting wordt aangezien en meestal gedoemd is tot ziekte en ellende en een vroegen dood, vertoont zich in elke eeuw als het voortdurend zinnebeeld van de verlaging en de zondigheid van den mensch. Zelf het beeld der ondeugd, is zij inderdaad de behoedster der deugd; zonder haar zou het geluk van menig huis verwoest worden. Op haar ver-
{==7==} {>>pagina-aanduiding<<}
eenigen zich de hartstochten, die anders de wereld met schande zouden overladen. Terwijl godsdiensten en maatschappijen open ondergaan, staat zij daar, als de eeuwige priesteres der menschheid, dragende de zonden des volks.
In de beoordeeling van dit ongelukkig wezen en allen van hare sekse, die de wet der kuischheid geschonden hebben, is de publieke opinie der meeste christenlanden uiterst streng. Bij de Anglo-Saksische volken vooral is een enkele overtreding van dien aard voldoende, althans in de hoogere en middelstanden, om een brandmerk op het voorhoofd der schuldige te drnkken, dat door geen tijd, noch deugd, noch berouw kan uitgewischt worden. Dit vonnis is in de eerste plaats, zonder twijfel, eenvoudig de uitdrukking van het godsdienstig gevoel, maar soms wordt het ook door krachtige argumenten in het belang der maatschappij verdedigd. Men zegt dan, dat de bewaring der zuiverheid van het huiselijk leven een zaak is van zoo hoog gewicht, dat noodzakelijk de zwaarste straffen moeten verbonden worden aan een daad, die door geen wettelijke bepalingen kan verhinderd worden en waartoe de hevigste hartstochten kunnen leiden. Men zegt ook, dat een anathema, waardoor alle openbaringen van zinnelijke driften naar de duisternis verbannen worden, zeer geschikt is om haar invloed te beperken; want meer dan andere hartstochten zijn deze aanstekelijk. Men beweert eindelijk, dat de heftigheid, waarmee deze ondeugd gebrandmerkt wordt, de tegenovergestelde deugd des te meer doet bewonderen en er alzoo een uiterst fijn en nauwgezet eergevoel onder de vrouwelijke bevolking ontstaat, dat niet alleen voor grove zonde bewaart, maar ook het geheele karakter der vrouw verheft en veredelt.
Tegenover deze beweringen zijn verschillende gewichtige bedenkingen ingebracht. Men betoogt, dat de maatschappij dezen vorm van ondeugd kan ontkennen, maar dat zij niettemin bestaat, en wel op uitgebreide schaal, en dat het kwaad zelden zulk een ingewortelde en verderfelijke gedaante aanneemt, als wanneer het in een hoek wordt geschoven en bedekt met een huichelachtigen schijn van onwetendheid. In Engeland is het getal van zulke ongelukkige vrouwen, die tot den laagsten trap van zonde en ellende zijn verzonken, zeker niet minder dan 50,000 - een duidelijk bewijs, hoe een wereld van zedelijk kwaad onder de schoone oppervlakte eener beschaafde maatschappij kan rondwoelen, zonder dat iemand haar beteugelt, iemand er over spreekt

{==8==} {>>pagina-aanduiding<<}
iemand haar poogt te beperken. In de oogen van elken geneesheer en van de meeste schrijvers van het vaste land, die zich met het onderwerp hebben bezig gehouden, is geen zijde van het Engelsch leven zoo schandelijk als deze, dat een ziekte, de vreeselijkste van alle, waardoor het menschdom geteisterd wordt, die zich van den schuldigen echtgenoot aan de onschuldige vrouw en zelfs aan haar kroost mededeelt en die in andere landen door gepaste maatregelen beteugeld wordt, hier ongehinderd voortwoedt, omdat de wetgevende macht geen officieele kennis van haar bestaan wil nemen of geschikte middelen wil aanwenden om haar te onderdrukken. Kan het strenge oordeel, dat het Engelsch publiek over ieder voorbeeld van vrouwelijke zwakheid velt, hun aantal eenigszins verminderen, toch zijn die voorbeelden zeer talrijk, en het lijden, dat zij te weeg brengen, wordt door die strengheid zeer verzwaard. Daardoor neemt de kindermoord toe en verzinken velen, wier naam door een enkele zonde bezoedeld is, in den afgrond der geregelde prostitutie, een toestand, die in Engeland veel erger is dan in eenig ander land van Europa, omdat hij in het geheel niet door de wet beteugeld wordt.
Zijn nu de ongelukkigen, die in dezen afgrond van ellende verzinken, altoos van een geheel bedorven karakter? Het tegendeel is waar bij velen. Dikwijls worden de slachtoffers der verleiding op den dwaalweg gebracht door den gloed harer genegenheid en de levendigheid van haar geest. Menigmaal sluimeren er deugden in haar, die in een andere athmospheer zich zonder twijfel ontwikkeld zouden hebben. Dikwijls worden zij tot prostitutie gebracht door diepe armoede, door volslagen gebrek aan voedsel. Een Franschman, die van dit onderwerp een belangrijke studie gemaakt heeft, getuigt, dat op drie duizend dergelijke verlorenen niet meer dan vijf en dertig genoeg hadden om zich te onderhouden.
Deze bijzonderheden zijn voldoende om het groot belang van dit vraagstuk in het licht te stellen. Bij de Grieken placht men het op te lossen door twee soorten van vrouwen te onderscheiden, de vrouw, wier eerste plicht trouw aan haar echtgenoot was, de hetaera, die door hare vluchtige genegenheden bestond. De vrouwen der Grieken leefden in bijna volstrekte afzondering; zij trouwden doorgaans zeer jong, hielden zich bezig met weven, spinnen, borduren, het huishouden besturen en hare zieke slaven verplegen. Zij woonden in een afgezonderd gedeelte van het huis. De aanzienlijke vrouwen gingen zelden uit en nooit zonder het

{==9==} {>>pagina-aanduiding<<}
geleide van een slavin; nooit bezochten zij den schouwburg, ontvingen geen bezoeken van mannen dan in tegenwoordigheid harer echtgenooten en namen zelfs geen plaats aan hare eigen tafel, wanneer er gasten waren. Haar voornaamste deugd was huwelijkstrouw en deze werd waarschijnlijk streng bewaard. Daartoe werkte mede, dat zij vrij van alle verzoeking waren, dat de publieke opinie elke poging om haar te verleiden uiterst moeielijk maakte en dat de man ruime gelegenheid had om aan zijn lust tot ongebondenheid den teugel te vieren. Maar juist hare afzondering van het openbaar leven en van alle middelen tot ontwikkeling hield haar in een toestand van groote bekrompenheid van geest. Thucydides achtte het de grootste verdienste der vrouw, te zorgen, dat er noch goed noch kwaad van haar gesproken werd. Phidias stelde de hemelsche Aphrodite voor, staande op een schildpad, het beeld van het afgezonderd leven van een deugdzame vrouw.
In haar kring was het leven der vrouwen niet ongelukkig. Zij gewenden aan haar afzondering en aan de minder huiselijke levenswijs harer mannen. Zij hadden meestal een zacht karakter; van verdrukking in huis is zelden sprake; de man leefde meerendeels op de markt; voor jaloerschheid en tweedracht was er zelden aanleiding. Xenophon schildert een liefelijk tooneel van een man, die zijn jonge vrouw van vijftien jaren in zijne armen ontvangt, terwijl zij geheel en al onkundig is van de wereld en hare manieren. Hij spreekt haar uiterst vriendelijk toe, maar in een taal, die voor een klein kind zou voegen. Hare taak, zegt hij, is die van een bijen-koningin, die altijd te huis is en het werk harer slaven overziet. Aan elk moet zij hun taak geven, zuinig omgaan met het inkomen en vooral zorg dragen, dat alles in orde zij, de schoenen, de potten en de kleederen altijd op hun plaats. Het is ook, zegt hij, een deel van haar plicht, de zieke slaven op te passen. Maar hier valt zij hem in de rede en zegt, dat dit het aangenaamste van haar taak zal zijn, wanneer die, welke zij vriendelijk behandelt, haar dankbaar zullen zijn en haar des te meer zullen liefhebben. Met de grootste zachtheid haalt hij zijn vrouw over om de gewoonte na te laten van hooge hakken te dragen, ten einde groot te schijnen, en haar gelaat met rood en wit te kleuren. Hij belooft haar, als zij hare plichten trouw vervult, dat hij dan haar eerste en onderdanigste slaaf zal zijn. Hij verzekerde aan Socrates, dat, wanneer er een huiselijke twist ont-
{==10==} {>>pagina-aanduiding<<}
staan was, hij er zich wondersnel kon uitredden, als hij gelijk had; maar had hij ongelijk, dan was het uiterst moeielijk om zijn vrouw te overtuigen, dat het zoo was.
Plutarchus geeft ook een tafereel van het huiselijk leven, in een later tijdperk dan dat van Xenophon. Nu is de vrouw niet enkel huishoudster of slaaf van haar man, maar zijn gelijke en medgezel. Op wederkeerigheid van verplichtingen wordt door hem aangedrongen; de geest der vrouw moet zooveel mogelijk ontwikkeld worden. Zijne huwelijks-voorschriften doen niet veel onder voor het beste, wat onze dagen in dit opzicht leveren. Zijn troostbrief aan zijn vronw, bij den dood van hun kind, ademt een geest van de teederste genegenheid. Men verhaalt, dat, toen hij eens een twist had met de bloedverwanten zijner vrouw, deze vreesde, dat het aan hun huiselijk geluk schade zou doen, en daarom haar echtgenoot overhaalde haar op een pelgrimstocht naar den berg Helicon te vergezellen, waar zij samen een offer aan de Liefde brachten en baden, dat nooit hunne onderlinge genegenheid verminderen mocht.
Over het algemeen verkeerde echter de deugdzame Grieksche vrouw in een zeer ondergeschikten toestand. Zij was geheel afhankelijk van hare ouders, die naar welgevallen over hare hand beschikten, voorts van haar echtgenoot, en als weduwe van hare zonen. In geval van een erfenis werden hare mannelijke betrekkingen aan haar voorgetrokken. De Atheensche wet droeg echter een bijzondere zorg voor de belangen van vrouwelijke weezen. Plato beweerde, dat vrouwen en mannen gelijk stonden, maar de volksgewoonten leerden het tegendeel. Het huwelijk werd vooral beschouwd als een staatsbelang, een middel om burgers voort te brengen. In Sparta moesten oude en zwakke echtgenooten hunne jonge vrouwen afstaan aan krachtiger mannen, die sterker soldaten voor den staat konden leveren. Bekend zijn de voorbeelden van Spartaansche moeders, die hare zonen op het altaar des vaderlands offerden en zich verheugden over hun dood, wanneer zij op een eervolle wijze gesneuveld waren. Niet zeer talrijk zijn echter de namen van deugdzame vrouwen in de geschiedenis van Griekenland. De eenvoudige zedigheid van Phocions vrouw, toen haar man den aanzienlijksten post in Griekenland bekleedde, en enkele proeven van echtelijke en kinderlijke liefde worden vermeld. Maar overigens was de eenige vrouw, die de aandacht trok van het volk, de zoogenaamde hetaera.

{==11==} {>>pagina-aanduiding<<}

Om ons eenigszins een denkbeeld te vormen van den toestand dezer vrouwen, die wij, bij gebrek aan een hoorbaar woord in onze taal, met den Griekschen naam zullen blijven noemen, moeten wij ons met de verbeelding op een zedelijk standpunt verplaatsen, dat geheel en al van het onze verschilt. De Grieksche opvatting van voortreffelijkheid was de volledige ontwikkeling van den mensch in al zijne eigenschappen, zonder eenigen zweem van ascetisme. Enkele deelen der menschelijke natuur werden als hooger dan andere beschouwd; men achtte het iets onbetamelijks, wanneer de lagere neigingen den geest verduisterden, den wil aan banden legden en het leven van zijn fijnheid beroofden; maar de stelselmatige onderdrnkking van een natuurlijken lust was ten eenenmale vreemd aan de Grieksche manier van denken. Wetgevers, zedenkundigen en de algemeene stem van het volk schijnen deze beginselen bijna onbeperkt op de verhouding der seksen te hebben toegepast en de deugdzaamste mannen knoopten in den regel openlijk verbintenissen aan, die thans bijna algemeen veroordeeld zouden worden.
De ervaring van vele maatschappijen heeft echter getoond, dat de publieke opinie in dit opzicht volle vrijheid aan de eene sekse kan geven, zonder die aan de andere te schenken. Maar in Griekenland liepen vele oorzaken samen om een zekere soort van vrouwen in een toestand te plaatsen, dien zij nergens elders verkregen hebben. De vereering van Aphrodite gaf een godsdienstige wijding aan haar beroep. Zij waren de priesteressen in hare tempels, en die van Korinthe werden geacht door hare gebeden rampen van de stad geweerd te hebben. Men zegt, dat de prostitutie behoorde onder de godsdienstplechtigheden van Babylon, Biblis, Cyprus en Korinthe. De scholen der ondeugd, die hier en te Milete, Tenedos, Lesbos en Abydos in de schaduw der tempels bloeiden, zijn beroemd geweest.
Verder was de algemeen heerschende geestdrift voor het schoone bijzonder geschikt om de schoonste vrouw hoog te doen verheffen. In een land en onder een hemel, waar de natuurlijke schoonheid zich tot het hoogste toppunt ontwikkelde, ontstond een school van onberispelijke kunstenaars en werden openbare wedstrijden gehouden, waarin het gansche volk den palm der overwinning uitreikte aan lichamelijke volkomenheid. Nooit is de bewondering der schoonheid in al hare vormen zoo hartstochtelijk en zoo algemeen geweest. Geheel het zedelijk

{==12==} {>>pagina-aanduiding<<}
onderwijs werd er door gekleurd, zoodat de voornaamste moralisten de deugd eenvoudig beschouwden als de hoogste soort van bovenzinnelijke schoonheid. In de letterkunde was de schoonheid van vorm en stijl het voornaamste. De Grieksche moeder bad in de eerste plaats om de schoonheid harer kinderen. De schoonste menschen werden als met een stralenkrans van bewondering omgeven. De hetaera was doorgaans de koningin der schoonheid, het model voor de beelden van Aphrodite, waardoor de bewondering van geheel Griekenland werd opgewekt. Praxiteles was gewoon de gedaante van Phryne weer te geven en haar gouden beeld stond in den tempel van Apollo te Delphi. Toen zij beschuldigd werd van de Atheensche jeugd te verleiden, pleitte haar advokaat, Hyperides, haar vrij, door op eens hare behoorlijkheden voor de verbaasde oogen harer rechters te ontsluieren. Apelles was de schilder en de minnaar van Laïs, en Alexander gaf hem, als de kostbaarste gift, zijn eigen meest geliefde bijzit, waarop hij verliefd was geraakt, terwijl hij haar uitschilderde. De voornaamste bloemenschilder der oudheid had zijn kunst te danken aan zijn liefde voor het bloemen-meisje Glycera, die hij gewoon was tusschen hare guirlanden af te beelden. Pindarus en Simonides zongen den lof van hetaeren, en deftige wijsgeeren deden pelgrimstochten om ze te bezoeken; hare namen waren in alle steden bekend.
Geen wonder, dat, bij deze wijze van denken en gevoelen, vele der meer eerzuchtige en ontwikkelde vrouwen dezen weg hebben ingeslagen en daardoor het standpunt hebben ingenomen, dat de afzondering en de gedwongen onwetendheid der Grieksche vrouwen haar anders niet vergunde te bereiken. De hetaera was de eenige vrije vrouw van Athene, en dikwijls gebruikte zij haar vrijheid om een degelijke ontwikkeling aan hare uiterlijke bekoorlijkheden toe te voegen. Zij verzamelde om zich heen de schitterendste kunstenaars, dichters, geschiedschrijvers en wijsgeeren en werd alzoo het middelpunt der letterkundige maatschappij van haar tijd. Aspasia, even beroemd om haar schoonheid als haar wijsheid, won het hart van Pericles. Men zegt, dat zij hem onderwijs gaf in de welsprekendheid en enkele zijner beroemdste redevoeringen heeft opgesteld; gedurig werd zij geraadpleegd over staatszaken; Socrates en andere wijsgeeren woonden hare samenkomsten bij. Socrates zelf heeft zijn groote verplichting erkend aan het onderwijs van een hetaera, Diotima

{==13==} {>>pagina-aanduiding<<}
genaamd. De hetaera Leontium behoorde onder de vurigste leerlingen van Epikurus.
Nog een andere oorzaak werkte mede tot de verheffing dezer klasse van vrouwen, een omstandigheid, waarover niet anders dan in bedekte termen gesproken kan worden. Ongeregelde verbintenissen met vrouwen werden daarom als iets gewoons en geoorloofds beschouwd, omdat vele der beroemdste mannen tot een diepte van onnatuurlijke liefde verzonken, die de zonderlingste en donkerste vlek op de Grieksche beschaving heeft geworpen. Deze zonde, waarvan nooit in de schriften van Homerus en Hesiodus gesproken wordt, ontstond zonder twijfel ten gevolge der openbare spelen; deze gewenden den mensch aan de beschouwing van geheel naakte gestalten en wekten daardoor een onnatuurlijken hartstocht op, waartegen het in Griekenland als heldhaftig beschouwd werd te strijden. Ook tot deze zonde werkte de volksgodsdienst mee. Hebe, de schenkster der goden, werd door Ganymedes vervangen en de ergste zonden werden naar den Olympus verplaatst. Kunstenaars poogden den hartstocht af te malen in hunne beelden van den Hermaphrodiet, van Bacchus en den meer verwijfden Apollo; zedenkundigen waren er, die de ondeugd roemden als een vriendschaps-verbond; men schreef daaraan de geestdrift toe van het heldhaftig Thebaansch legioen van Epaminondas. Al stond zij in de publieke opinie als een zonde gebrandmerkt, men sprak er toch met groote lichtzinnigheid over. Hoe ver de Grieksche denkbeelden over zedelijkheid van de onze verwijderd waren, blijkt uit de omstandigheid, dat de eerste Grieken, die een standbeeld werden waardig gekeurd, Harmodius en Aristogiton waren, beiden door een onreine liefde vereenigd en schuldig aan een staatkundigen moord.
Waarschijnlijk was het heerschen van deze ondeugd de oorzaak, dat de slechte vrouwen minder laag stonden aangeschreven. Doch, behalve vele uitzonderingen, waren de meesten, evenals in andere eeuwen, diep gezonken en stonden zij schuldig aan de gewone karaktertrekken van trouweloosheid, roofzucht en buitensporige weelderigheid. Toch werden zij niet met die minachting behandeld, die thans op haar rust, zij hadden haar erkende plaats in de maatschappij nevens de getrouwde vrouwen. Sommigen werden vereerd, zooals Leaena, voor wie het beeld van een leeuw zonder tong werd opgericht. omdat zij zich

{==14==} {>>pagina-aanduiding<<}
liever tot den dood toe liet pijnigen dan de samenzwering van haar vriend Harmodius te ontdekken. Een zekere Bacchis wordt geroemd om hare aangename manieren en haar belangelooze genegenheid. Xenophon schildert Socrates af, met zijne leerlingen een bezoek aan Theodota brengende, van wier schoonheid hij gehoord had. Met de grootste bedaardheid ondervroeg hij haar over de bronnen der weelde van haar woning en gaf haar raad omtrent de hoedanigheden, die zij aankweeken moest, om hare minnaars aan zich te verbinden. Voor de onbeschaamden moest zij de deur sluiten, in ziekte hare vrienden verplegen, zich verheugen, wanneer zij in iets eervols slaagden en teeder beminnen wie haar beminden. Zonder eenig verwijt van zijne zijde of eenig gevoel van schuld van haar kant, verliet haar de beste en wijsste der Grieken met een compliment aan haar schoonheid.
Onze schrijver besluit deze schets van het Grieksche vrouwenleven met de verzekering, dat hij niet dan gedwongen op de minder kiesche zijde daarvan het oog heeft gevestigd. Maar hij kon er niet buiten, als hij een getrouw denkbeeld van de Grieksche zeden wilde geven. Daarin is dan ook de oorzaak te vinden, waarom Griekenland, zoo vruchtbaar in groote mannen, zoo arm in groote vrouwen is geweest. Al werden kuischheid en zinnelijkheid als de hoogere en lagere zijde der menschelijke natuur beschouwd, de vrijheid die aan de laatste gegeven werd, verschilde aanmerkelijk van onze zeden. Onbekend was de christelijke leer, dat het zonde is aan een machtigen en voorbijgaanden zinnelijken lust toe te geven, buiten de voorwaarde van een levenslang verbond. Aan de Grieksche getrouwde vrouwen werden strenge plichten opgelegd. Eerst later hadden ook de mannen plichten in acht te nemen, maar minder streng. Onnatuurlijke liefde werd veroordeeld, maar met een oppervlakkigheid, die wij niet anders dan ten sterkste veroordeelen kunnen. Enkele lichte wettelijke bepalingen bestonden er omtrent de geheele klasse der hetaeren en, hoewel meer bewonderd, werden zij minder geëerbiedigd dan vrouwen, die aan het hoofd van een huisgezin stonden. Maar door een samenloop van omstandigheden waren zij in wezenlijke waarde en in de achting van het volk tot een voorbeeldelooze hoogte verheven. Daardoor ontstond een vrij algemeene afkeer van het huwelijk en zonder eenigen schroom of achterhoudendheid werden ongeoorloofde verbintenissen gesloten.

{==15==} {>>pagina-aanduiding<<}

Wij vestigen thans het oog op Rome en merken terstond, dat de toestand der vrouw hier van een beter gehalte is. De deugd der kuischheid kan uit twee oogpunten beschouwd worden. Uit het oogpunt der nuttigheid, omdat daardoor het geluk, de heiligheid en de veiligheid van den staat bevorderd worden, en uit een mystiek oogpunt, dat op het gevoel van schaamte rust en den maagdelijken toestand als iets buitengewoon voortreffelijks beschouwt. Opmerkelijk is het, dat wij aan het hoofd der Romeinsche godsvereering twee priesterlijke vereenigingen ontmoeten, die deze beide richtingen vertegenwoordigen, de Flamines van Jupiter en de Vestaalsche maagden. Beiden werden hoog vereerd, maar verschilden hierin van elkaar, dat de Vestaalsche de type was van maagdelijke kuischheid en de Flamen de vertegenwoordiger van het huwelijk in zijn zuiversten vorm. Hij was gehuwd, en als zijn vrouw stierf, moest hij zijn ambt vaarwel zeggen.
Van deze beide orden was de Flamen zonder twijfel de getrouwste uitdrukking der Romeinsche maatschappij. De godsdienst der Romeinen was echt huiselijk en het was het bepaalde doel van den wetgever, het huwelijk zoo waardig en plechtig mogelijk te maken. Het huwelijk met ééne vrouw was, van de vroegste tijden af, voorgeschreven en is, als een der beste zegeningen van Rome's heerschappij, vandaar over Europa uitgegaan. De legenden van het oude Rome leveren een aantal voorbeelden op van de hooge waardeering der vrouw en van de aanzienlijke plaats, die zij innam in het maatschappelijk leven. De treurspelen van Lucretia en Virginia vertoonen een fijnheid van eergevoel en waardeering van vlekkelooze reinheid, die door geen christelijk volk overtroffen kon worden. De Sabijnsche maagden, die de republiek in haar jeugd redden, en de moeder van Coriolanus, die den ondergang van haar land door hare gebeden afwendde, gaven de vrouwen aanspraak op haar deel in den roem van Rome. Tempels werden er gesticht om hare daden te vermelden. Een tempel van Venus Calva vereeuwigde de zelfopoffering der Romeinsche vrouwen, die, in een oogenblik van gevaar, de lange vlechten afsneden om er boogpeezen voor de soldaten van te maken. Een andere tempel bewaarde de geheugenis der kinderlijke liefde van die Romeinsche dochter, die, toen haar moeder veroordeeld was om den hongerdood te sterven, verlof kreeg om haar in de gevangenis te bezoeken en daar gezien werd, haar voedende uit haar borst.

{==16==} {>>pagina-aanduiding<<}

De wettelijke toestand der Romeinsche vrouw was echter, gedurende een langen tijd, zeer laag. Het Romeinsche gezin rustte op het beginsel van het volstrekt gezag van het hoofd. De man had macht over het leven en den dood van zijne vrouw en kinderen; hij kon zijn vrouw naar welgevallen verstooten. In het vroegste tijdperk der Romeinsche geschiedenis schijnt noch de gewoonte te hebben bestaan om een som gelds aan den vader der bruid te schenken, noch die van huwelijksgiften; de vader beschikte echter over de hand van zijn dochter en bezat zelfs soms de macht om huwelijken te verbreken. die reeds gesloten waren; overigens had de man een volstrekte macht over zijn vrouw, in enkele gevallen zelfs het recht om haar ter dood te brengen. De wet en de publieke opinie werkten samen om het huwelijk ongeschonden te bewaren. Men zegt, dat er, meer dan vijf honderd jaren lang, van geen echtscheiding sprake was. De zeden waren zoo streng, dat een senator van onwelvoegelijkheid beschuldigd werd, omdat hij zijn vrouw in tegenwoordigheid hunner dochter gekust had. Het werd als onbehoorlijk beschouwd, dat een moeder haar kind aan een voedster toevertrouwde. Uitvoerige wetten regelden al de bijzonderheden van het huishouden. Op de klasse der slechte vrouwen, waarschijnlijk talrijk en zeker buiten eenig opzicht, zag men met minachting neer; niemand, die daartoe behoorde, mocht het altaar van Juno, de godin van het huwelijk, naderen. Een overheidspersoon kon geen recht krijgen voor een beleediging hem aangedaan, omdat het gebeurd was in een slecht huis. Men meende, dat de gansche natuur van de heiligheid der vrouwelijke eer getuigde. De wildste dieren werden tam voor een maagd. Als een jonge vrouw naakt in het veld wandelde, vielen de rupsen en alle onaangename insekten dood voor hare voeten. Men zeide, dat verdronken mannen op hun rug dreven, maar verdronken vrouwen op haar aangezicht, het gevolg van haar reinheid.
In de behandeling van de vrouw door den man stonden de Romeinen ver boven de Grieken. De laatsten hielden hunne vrouwen in een afzonderlijk gedeelte van hun huis opgesloten; nooit mochten zij mede aan tafel zitten, geen man ontvangen, als er niet een ander bij was; maar de Romein nam zijn vrouw mede naar de feesten en gaf aan de moeder van zijne kinderen een plaats aan het hoofd der tafel. Met recht kon het huwelijk door een rechtsgeleerde beschreven worden als een levens-
{==17==} {>>pagina-aanduiding<<}
lange vereeniging van alle goddelijke en menschelijke rechten.
Na de Punische oorlogen ontstond er een volslagen ontbinding der Romeinsche zeden, die veel toebracht tot den ondergang der republiek en onder de Cesars haar toppunt bereikte. De geschiedenis levert weinig voorbeelden op van een omwenteling, die elk gebied van het godsdienstig, huiselijk, maatschappelijk en staatkundig leven zoo sterk aantastte. Het wijsgeerig scepticisme ondermijnde de oude godsdiensten. Een overstrooming van Oostersche weelde en zeden deed al de oude gewoonten van strengen eenvoud verdwijnen. De burgeroorlogen verlaagden het karakter van het volk en de overdreven preutschheid der republikeinsche zeden diende alleen om de verleiding tot zonde des te grooter te maken. In dezen tijd van onbeteugelden hartstocht was de eer der vrouw voor niets meer veilig. De groote vermeerdering van het aantal slaven, die in elke eeuw zeer schadelijk is voor de zedelijkheid, de omstandigheid, dat een aantal dezer slaven uit de wellustigste provinciën van het rijk werden gekozen; de spelen van Flora, waarin wedstrijden van naakte publieke vrouwen werden vertoond, de pantomienen, die haar bekoorlijkheid vooral ontleenden aan de onwelvoegelijkheid der acteurs, de toevloed van Grieksche en Aziatische hetaeren, die door den rijkdom der hoofdstad werden aangelokt, de onbetamelijke schilderingen, waarmee men de huizen begon te versieren, de opkomst van Bajae, dat wedijverde met de weelde en schoonheid der middelpunten van Aziatische ondeugd, - dat alles en zooveel meer nog werkte mede om die losbandige feesten voor te bereiden, waarvan de geschiedschrijvers van het keizerrijk ons de tafereelen ophangen.
Men behoeft de geschriften van Suetonius en Lampridius, vooral de Satiren van Juvenalis maar in te zien om zich te overtuigen van den omvang, dien het zedenbederf der vrouwen in dientijd verkregen had. Onder Tiberius werd het noodig geacht een bijzondere wet te maken om leden van aanzienlijke familiën te verhinderen zich aan de prostitutie te wijden. De hardheid van het Romeinsch karakter liet niet toe, dat de zinnelijkheid dien aesthetischen vorm aannam, waardoor zij in Griekenland de kunst had voortgebracht en waardoor haar invloed aanmerkelijk gewijzigd werd. Er zijn zeker vele tijden geweest, waarin de deugd minder zeldzaam was dan onder de Cesars; doch er is waarschijnlijk nooit een tijd geweest, waarin de zonde buitensporiger

{==18==} {>>pagina-aanduiding<<}
en onbeteugelder' was. Vooral de jonge keizers gaven zich over aan allerlei zinnelijke lusten. Alle schaamte was verdwenen; de puntdichten van Martialis, de romancen van Apulejus en Petronius, enkele samenspraken van Lucianus geven ons een getrouw beeld van den geest des tijds.
Er was ook een zekere afkeer van het huwelijk ontstaan, welke Augustus vergeefs door zijne wetten tegen den ongehuwden staat en door het toekennen van allerlei voorrechten aan vaders van drie kinderen poogde te beteugelen. Er is een zonderlinge rede bewaard, die kort vóór het eind der republiek door Metellus Numidicus zou gehouden zijn, ten einde dit kwaad tegen te gaan. ‘Indien wij, Romeinen, zeide hij, zonder vrouwen konden leven, zouden wij ons allen van die bron van moeielijkheden onthouden; daar de natuur echter heeft gewild, dat de mannen noch aangenaam genoeg met vrouwen kunnen leven, noch ze kunnen missen, laten wij daarom voor de instandhouding van ons geslacht, liever dan voor ons eigen kort genot zorgen’. Sommigen der hoorders meenden, dat de redenaar, tot aanprijzing van het huwelijk, de lasten die het met zich bracht, had moeten verzwijgen; maar de meerderheid begreep, dat het beter was, de volle waarheid te zeggen. Een Grieksch dichter was van oordeel, dat het huwelijk maar twee gelukkige dagen aanbrengt, den dag, wanneer de man zijn vrouw in de armen ontvangt, en den dag, wanneer hij haar in het graf legt. Vandaar ook het spreekwoord der Romeinen, dat een vrouw goed was ‘in thalamo vel in tumulo’.
Te midden van dezen stroom van ongerechtigheid had er een groote verandering plaats in den wettelijken toestand der Romeinsche vrouw. Zij was eerst geheel ondergeschikt aan hare betrekkingen geweest; in den tijd van het keizerrijk echter kwam zij tot een vrijheid en waardigheid, die zij allengs verloor en nooit geheel heeft teruggekregen. De Romeinen namen drie soorten van huwelijk aan: de ‘confurreatio’, die met de indrukwekkendste godsdienstige plechtigheden gepaard ging, was uiterlijk onverbreekbaar en zeer streng tot patriciërs beperkt; de ‘coëmptio’, zuiver burgerlijk, ontleende dien naam van een zinnebeeldigen verkoop en gaf, evenals de vorige vorm den man een volkomen gezag over de persoon en de bezitting van zijn vrouw; en de ‘usus’, niet anders dan een verklaring of bepaling om samen te wonen. De laatste vorm van huwelijk werd in het keizerrijk de gewone

{==19==} {>>pagina-aanduiding<<}
en had dit belangrijk gevolg, dat de aldus gehuwde vrouw, uit het oogpunt der wet, in het huisgezin van haar vader bleef en onder zijn toezicht, niet onder dat van haar man. Maar de oude vaderlijke macht was geheel buiten gebruik geraakt en het praktisch gevolg van de algemeene aanneming van dezen vorm van huwelijk was de volstrekte wettelijke onafhankelijkheid der vrouw. Met uitzondering van haar huwelijksgift, die in handen van haar man overging, hield zij haar eigendom onder hare eigen beschikking; zij erfde haar deel van den rijkdom haars vaders en behield dat geheel onafhankelijk van haar man. Een aanzienlijk deel der Romeinsche schatten ging dus in het onbeperkt bezit der vrouwen over. De man van zaken, met een bemiddelde vrouw getrouwd was een geliefkoosd persoon voor het tooneel, en de tirannie van rijke vrouwen over hare mannen, van wie men zeide, dat zij soms geld tegen hoogen interest leenden, was een telkens wederkeerende stof voor satiristen.
Er had dus een volslagen omkeering in de inrichting van het huisgezin plaats gehad. Vroeger was het gebouwd op het beginsel van alleenheerschappij, thans op dat van gelijkheid in rechten. De wettelijke toestand der vrouw was die van volkomen onafhankelijkheid geworden en haar maatschappelijke toestand die van groote waardigheid. De meer behoudende lieden waren natuurlijk bezorgd over deze verandering en er werden twee maatregelen genomen om haar tegen te houden. De Oppiaansche wet was bestemd om de weelde der vrouwen te beperken, maar, ondanks al de pogingen van Cato, spoedig op zijde geschoven. De Voconische bracht de bezitting, die een vrouw kon erven, binnen zekere perken en hoewel deze wet van meer beteekenis was, wist men haar toch op allerlei wijze te ontduiken.
Nog een ander en belangrijker gevolg vloeide uit den veranderden vorm van huwelijk voort, de mogelijkheid om het te ontbinden. Hierdoor werden de verplichtingen der echtgenooten onderling soms zeer licht opgenomen. Cicero verstootte zijn vrouw, omdat hij een nieuwe huwelijksgift begeerde. Augustus dwong den man van Livia zijn vrouw te verstooten, opdat hij haar zelf zou kunnen trouwen. Cato stond zijn vrouw, met goedvinden van haar vader, aan zijn vriend Hortensius af en nam haar, na diens dood, terug. Paulus Aemilius verstootte zijn vrouw zonder eenige reden, met de woorden: ‘mijne schoenen zijn nieuw en goed gemaakt, maar niemand weet, waar ze mij

{==20==} {>>pagina-aanduiding<<}
knellen’. Dezelfde lichtvaardigheid toonden de vrouwen. Seneca kwam hevig tegen deze ondeugd op, zeggende dat de echtbreuk in Rome zonder eenige schaamte werd gepleegd en dat er vrouwen waren, die hare jaren eer naar hare mannen dan naar de consuls telden. Christenen en heidenen deden dezelfde klachten hooren. Volgens Tertullianus was de echtbreuk de vrucht van het huwelijk. Martialis spreekt van een vrouw, die reeds tot haar tienden man was gekomen, Juvenalis van een vrouw, die acht mannen in vijf jaren had. Maar het zonderlingst voorbeeld van dien aard wordt door Hieronymus medegedeeld, die verzekert, dat er te Rome een vrouw was, die met haar drieentwintigsten man was getrouwd, terwijl zij zelve zijn eenentwintigste vrouw was.
Dat zijn uitersten, zonder twijfel; maar zij toonen toch op wat losse schroeven het huwelijk rustte. Het was niet enkel de wet, die daaraan schuld had, maar veeleer de ongebondenheid der zeden. Het zedelijk standpunt van elke der beide seksen was uiterst laag, waarschijnlijk lager dan in Frankrijk onder het regentschap of in Engeland onder de restauratie. De ergste uitspattingen, waarvan onze tijden geen voorbeeld opleveren, werden onbeschroomd op den Palatijnschen heuvel gepleegd. En toch, in diezelfde tijden komen de treffendste voorbeelden van echtelijke trouw en heldenmoed voor. Met de grootste weelderigheid ging de grootste eenvoud gepaard. Augustus liet zijne dochters en kleindochters weven en spinnen en zijn vrouw en zuster maakten de meeste der kleederen, die hij droeg. De vaardigheid der vrouwen in het huishouden en vooral in het spinnen, werd dikwijls op hare grafschriften geroemd. Er heerschte onder haar veel verstandsontwikkeling, soms vereenigd met al de bevalligheid der echte vrouw en al de trouw der ware liefde. Men denke aan Cornelia, de vrouw van Pompejus, aan Marcia, de vriendin, en Helvia, de moeder van Seneca. De noordelijke steden van Italie, vooral Padua, waren bekend om de kuischheid der vrouwen. In een tijd van grove zinnelijkheid, doorboorde een edele vrouw, Mallonia, zich liever met haar dolk dan de liefkozingen van Tiberius te beantwoorden. Wie kent Porcia niet, die zich beriep op haar recht om in de zorgen van haar man te deelen? Toen zij haar eigen moed betwijfelde, waagde zij niet aan Brutus te vragen haar zijn onderneming bekend te maken, totdat zij heimelijk hare lijdenskracht had beproefd door haar dij met een mes te doorboren. Eens, en maar eens in zijn tegenwoordigheid, bezweek haar edele ziel,

{==21==} {>>pagina-aanduiding<<}
toen zij op het punt stond om hem voor altoos te verlaten en haar oog toevallig viel op een schilderij van Hector en Andromache. Paulina, de vrouw van Seneca, opende hare eigen aderen om haar man naar het graf te vergezellen. Toen Paetus veroordeeld werd om door zijn eigen hand te sterven, zeiden allen, die zijn vrouw Arria kenden, dat zij hem niet lang zou overleven. Haar schoonzoon trachtte haar af te brengen van den zelfmoord, zeggende: ‘indien ik ooit moest sterven, zoudt gij dan wenschen, dat uwe dochter met mij stierf?’ ‘Ja, gaf zij ten antwoord, wanneer zij even lang en even gelukkig met u had geleefd als ik met Paetus.’ Ondanks hare vrienden, die haar bewaakten, stiet zij haar hoofd met zulk een kracht tegen den muur, dat zij op den grond viel, en toen, opstaande, zeide zij: ‘ik had u gezegd, dat ik een harden dood zou vinden, indien gij mij een zachten weigerdet.’ Alle pogingen om haar tot andere gedachten te brengen, waren vergeefs. Toen Paetus een oogenblik aarzelde, zich den doodelijken stoot toe te brengen, greep zijn vrouw den dolk, stiet hem in haar eigen boezem, rukte hem uit, gaf hem, rookende van bloed, aan haar man en zeide met stervende lippen: ‘Mijn Paetus, het doet geen pijn.’
De jonge Arria was het evenbeeld harer moeder, de trouwe medgezel van haar man, wien zij alleen overleefde om hare kinderen op te voeden. In het laatst der regeering van Domitianus bracht zij hare dagen in ballingschap door, terwijl haar dochter, even bevallig als waardig, tweemaal met haar man in ballingschap ging en na zijn dood verbannen werd, omdat zij zijn gedachtenis verdedigde. Zoo zijn er vele voorbeelden van uitstekende Romeinsche vrouwen; menig grafschrift getuigde van hare deugden. Zeer gewoon was de voorstelling op de Romeinsche grafsteenen, van den man en de vrouw, met den arm over elkaars schouder, in den dood vereenigd als in het leven, met een uitdrukking van kalme onderwerping op het gelaat, omdat zij zamen het lot der stervelingen deelden.
In de laatste dagen van het Romeinsche rijk werden er maatregelen genomen om de losbandigheid der zeden tegen te gaan; maar veel baatte het niet; Rome bleef het middelpunt van allerlei zonden, totdat de invloed van het Christendom, de verplaatsing van het hof naar Konstantinopel en de armoede, die op de overwinningen der barbaren volgde, daarin eenige verbetering aanbrachten. De leeraars der zedenkunde begonnen

{==22==} {>>pagina-aanduiding<<}
meer op kuischheid aan te dringen en ook werd de zuiverheid van leven vóór het huwelijk meer dan vroeger op prijs gesteld. Het behoeft bijna niet herinnerd te worden, dat wij bij een beschrijving van de geschiedenis der zeden geen nauwkeurige jaartelling kunnen aanwijzen. Dit is echter zeker, dat het Christendom krachtig medewerkte om de losbandigheid te beteugelen. Het beschouwde de reinheid van leven als de voornaamste aller deugden en deed al wat het kon om haar te bevorderen.
Dat blijkt ons uit de wetgeving der eerste Christen-keizers. Koppelaars werden veroordeeld om gesmolten lood te drinken. In geval van schaking, werd niet alleen de roover, maor ook de geroofde, als zij toegestemd had, ter dood gebracht. Tooneelspeelsters mochten haar beroep, dat een soort van slavernij en eigenlijk een slavernij der zonde was geworden, verlaten, wanneer zij zich lieten doopen. Een verbod werd er uitgevaardigd tegen een klasse van zangeressen, die bij de maaltijden der rijken plachten te zingen en te spelen en door de kerkvaders werden verfoeid.
De kerkelijke wetten ademden denzelfden geest. Zonden van onkuischheid werden strenger dan andere gestraft, onnatuurlijke liefde, moeders die hare dochters aan prostitutie hadden prijs gegeven, met eeuwige verwijdering uit de kerk. Het ascetisme bracht het zijne er aan toe om dit gebied der zedelijkheid op den voorgrond te plaatsen en welhaast werd de verbeelding betooverd door de reine en edele gestalten van maagden, die zich als martelaressen van de kerk opofferden en met de mannen wedijverden in moed, soms met de meeste vrouwelijke zachtheid gepaard. Een der edelste heldinnen in dit opzicht was Blandina, de arme dienstmaagd, die te Lyon werd ter dood gebracht. Ook Perpetua verdient hier vermelding; zij was verooroordeeld om door een wilden stier gedood te worden, en toen zij half dood van zijne horens ter aarde viel, merkte men op, dat zij aanstonds hare gescheurde kleederen samentrok om hare schaamte voor het oog der toeschouwers te bedekken. Iets dergelijks wordt door Plirius verhaald van de Vestaalsche maagd Cornelia en door Euripides afgeschilderd van Polyxena, die met het zwaard werd gedood en in hare laatste oogenblikken nog er voor zorgde, met eerbaarheid te vallen. De oude kerkgeschiedenis is rijk aan legenden, waarin voorbeelden van de grootste kuischheid bij mannen en vrouwen worden afgemaald, een bewijs, hoezeer deze deugd in de christenkerk in eere was.

{==23==} {>>pagina-aanduiding<<}

Met deze lichtzijde van het kerkelijk leven ging echter een schaduwzijde gepaard, namelijk deze, dat het Christendom te weinig waarde aan het huwelijk hechtte. In de talrijke schriften der kerkvaders komen niet meer dan twee of drie schoone beschrijvingen van het huwelijk voor. De betrekking, door de natuur verordend om de verwoestingen des doods te herstellen, en die zich, zooals Linnaeus heeft aangetoond, zelfs tot de wereld der bloemen uitstrekt, werd in den regel beschouwd als een gevolg van Adams val. De teedere liefde, die het huwelijk te voorschijn roept, de heilige en schoone eigenschappen van het huiselijk leven, die het met zich brengt, werden niet in aanmerking genomen. De ongehuwde staat was heilig, het huwelijk stond daar beneden; het was noodig en daarom te verdedigen, tot voortplanting van het geslacht en om grooter kwaad te verhoeden, maar toch een soort van verlaging, waarvoor allen zich bewaren moesten, die naar heiligheid streefden. ‘Met de bijl der maagdelijke deugd het hout des huwelijks om te hakken’, dat was, in de kernachtige taal van Hieronymus, het doel van den heilige. Zelfs wanneer het verbond gesloten was, hield de ascetische geestdrift zijn prikkel tegen. Deze opvatting had de noodlottigste gevolgen. Het gebeurde soms, dat de man of de vrouw door een godsdienstigen ijver werd aangegrepen en de een den ander verliet. Talrijke voorbeelden kunnen daarvan worden bijgebracht, dat van Nilus, die reeds twee kinderen had en zijn vrouw, onder tranen, overhaalde tot scheiding, dat van Ammon, die in den huwelijksnacht zijn bruid met een redevoering over de rampen van den echt begroette, hetgeen hun scheiding ten gevolge had, van Melania en Abraham en Alexis van Jeruzalem, die allen iets dergelijks deden. Gregorius van Nyssa beklaagde zich, dat hij gehuwd was, en vergeleek zich bij een os, ploegende in het veld, waarvan hij nooit de vruchten zou genieten, bij een dorstige, die zag op een stroom, waaruit hij niet kon drinken, bij
een arme, die zijn ellende slechts te meer gevoelt, als hij ziet op een rijke. Huwelijken in naam werden niet ongewoon. Keizer Hendrik II, Eduard de belijder van Engeland, en Alfonsus II van Spanje gaven het voorbeeld. Een zeer beroemde legende is hieromtrent door Gregorius van Tours bewaard. Zij luidt aldus: Een rijk jong Galliër, Injuriosus genaamd, leidde een jonge bruid naar huis, aan wie hij hartstochtelijk gehecht was. Zij bekende hem met tranen, dat zij een gelofte had gedaan om maagd te blijven en dat zij

{==24==} {>>pagina-aanduiding<<}
het huwelijk, waartoe haar liefde voor hem haar gebracht had, bitter betreurde. Hij beloofde haar, dat zij vereenigd zouden blijven, maar dat zij toch haar gelofte bewaren zou, en hij hield zijn belofte. Toen zij vele jaren daarna gestorven was, verklaarde haar man, dat hij haar even onbevlekt aan God teruggaf, als hij haar had ontvangen. Toen helderde een glimlach het gelaat der doode op en zij zeide: ‘Waarom vertelt gij, wat u door niemand werd gevraagd?’ Toen de man gestorven was, werd een muur tusschen zijn graf en dat van zijn vrouw door engelen weggenomen.
Het kan ons niet verwonderen, dat zich ernstige stemmen tegen een dergelijke richting verhieven; daarom werd door de kerk bepaald, dat getrouwde lieden alleen met onderling goedvinden een ascetisch leven mochten aanvaarden. Toch bleef het ascetisch ideaal in hooge eere en oefende eeuwen lang een uitgestrekten invloed op de kerk. Van hier ook de sterke afkeuring van het tweede huwelijk en het opkomen van den ongehuwden staat der geestelijkheid. Het eerste treffen wij ook bij de Romeinen aau, hoewel in een anderen vorm en met andere beweegredenen verbonden. Zij plachten met de kroon der zedigheid te vereeren al wie met één huwelijk tevreden waren en de herhaling van het huwelijk als een teeken van onbetamelijke onmatigheid te beschouwen. Men meende, dat de liefde van een vrouw voor haar man zoo innig is en zoo zuiver, dat zij zelfs met zijn dood niet moet ophouden, maar geheel haar volgend leven besturen en vertroosten en nooit op een ander voorwerp kan worden overgebracht. Virgilius legt dat gevoelen, in zeer schoone verzen, op de lippen van Dido, en er zijn verscheiden voorbeelden van Romeinsche vrouwen, soms in den bloei der jeugd en schoonheid bij den dood harer echtgenooten, die het overige van haar leven aan de afzondering wijdden en aan de herdenking van den doode. Tacitus roemde in dit opzicht de Germanen en de titel van ‘univirae’ op vele Romeinsche graven toont, hoe deze toewijding in eere was. De familie van Camillus werd bijzonder geëerd, omdat er geene tweede huwelijken onder hare leden voorkwamen. ‘Een vrouw te beminnen bij haar leven’, zeide een van de laatste Romeinsche dichters, ‘is een genot; haar na haar dood te beminnen is een daad van godsdienst.’ In een der wetten van Charondas werd bepaald, dat zij, die zoo weinig om het geluk hunner

{==25==} {>>pagina-aanduiding<<}
kinderen gaven, dat zij een stiefmoeder over hen plaatsten, uit den raad zouden gesloten worden. Deze zelfde reden zal onder de christenen ook menigeen van een tweede huwelijk hebben teruggehouden. Zonderling evenwel klinkt ons de taal van sommige kerkvaders over dit onderwerp in de ooren. Zoo wordt het tweede huwelijk door Athenagoras een welvoegelijke echtbreuk genoemd. Hoererij is, volgens Clemens van Alexandrie, het verval van één huwelijk in vele. ‘De eerste Adam’, zeide Hieronymus, ‘had ééne vrouw, de tweede Adam geen. Zij, die een tweede huwelijk goedkeuren, houden er een derden Adem op na, die tweemaal gehuwd was en wien zij volgen.’ ‘Zij, die tweemaal getrouwd is, al is zij een oude, afgeleefde en arme vrouw, wordt niet waardig geacht de liefde der kerk te genieten. Indien nu het brood der liefdadigheid van haar genomen wordt, hoeveel te meer het brood uit den hemel!’ ‘Zij, die een tweede huwelijk aangaan’, zegt Origenes, ‘worden behouden in den naam van Christus, maar niet door hem gekroond.’ Gregorius van Nazianze beroept zich op Paulus' vergelijking van het huwelijk met de vereeniging tusschen Christus en de kerk, ten bewijze, dat tweede huwelijken afgekeurd worden. ‘Indien er twee Christussen zijn, dan mogen er twee mannen of twee vrouwen zijn. Is er maar één Christus, één hoofd der kerk, dan is er maar één vleesch - een tweede wordt veroordeeld. Maar indien hij een tweede verbiedt, wat zal men dan van een derde huwelijk zeggen? Het eerste is wet, het tweede is vergeving, het derde is goddeloosheid; maar hij, die dit getal overschrijdt, is blijkbaar beestachtig.’ Het algemeen oordeel der kerkelijke hoofden omtrent dit onderwerp blijkt uit de strenge uitsluiting van hen, die andermaal getrouwd waren, van de priesterlijke waardigheid en van alle liefdadigheid, en uit de besluiten van meer dan
één concilie, dat een tijd van boete aan allen moest opgelegd worden, die andermaal huwden, voordat zij tot het avondmaal werden toegelaten.
Reeds doelden wij op den ongehuwden staat der priesters. Daarover moet thans nog in vluchtige trekken gesproken worden. Twee dingen moeten wij daarbij in het oog houden; vooreerst, dat in den eersten tijd der kerk, het voorrecht des huwelijks vrij aan de geestelijkheid werd toegestaan. Ten andere, dat er een opvatting van de onzuiverheid des huwelijks bestond en men voelde, dat de geestelijkheid, als de heilige klasse bij uitnemend-
{==26==} {>>pagina-aanduiding<<}
heid, in dit opzicht minder vrijheid dan de leeken mocht hebben. De eerste vorm, dien dit gevoelen aannam, schijnt de vaste overtuiging geweest te zijn, dat een tweede huwelijk van een priester, of het huwelijk van een priester met een weduwe, onwettig en misdadig was. Dit geloof schijnt van den oudsten tijd der kerk af bestaan te hebben en hield zich vele eeuwen staande. Vervolgens treffen wij de zeer oude meening aan, dat het een daad van deugd, en later, dat het een daad van plicht was, wanneer een priester na zijn ordening zich van gemeenschap met zijn vrouw onthield. Zoo begonnen de huwelijken van geestelijken allengs als een misdaad beschouwd te worden; maar verboden waren zij nog niet. Tegelijk begonnen zich ook de treurige gevolgen te vertoonen, die de ongehuwde staat der geestelijken, vooral sedert de achtste eeuw, ten gevolge heeft gehad. Een Italiaansche bisschop der tiende eeuw beschreef de zeden van zijn tijd in een puntdicht en verklaarde dat, indien de regels der kerk op onkuische lieden, die de kerkelijke plechtigheden bedienden, moesten toegepast worden, niemand zou vrij komen dan alleen de jongens; en paste hij de regels op bastaarden toe, ook deze zouden buitengesloten worden. Gedurende vele eeuwen werd er een belasting door sommige vorsten geheven, Cullagium genaamd, die inderdaad een vrijbrief voor geestelijken was, om een bijzit te houden. Om niet bij enkele voorbeelden te blijven staan, zooals dat van paus Johannes XXIII, die wegens bloedschande en overspel veroordeeld werd, van den abt Augustinus te
Canterbury, in 1171, die zeventien onwettige kinderen in één dorp bleek te hebben, van een abt van St. Pelayo in Spanje, in 1130, die niet minder dan zeventig bijzitten heeft gehad, van Hendrik III, bisschop van Luik, in 1274, die vijfenzestig onwettige kinderen had - de schrijvers over de middeleeuwen zijn rijk in verhalen van nonnenkloosters, die gelijk aan bordeelen waren, van de groote menigte van kindermoorden, die er plaats hadden binnen de muren, en van de ingewortelde heerschappij der bloedschande, waardoor bij herhaling strenge bepalingen noodig waren, dat priesters niet met hunne moeders of zusters mochten leven. De onnatuurlijke liefde, die het christendom de verdienste had van in de wereld uit te roeien, kwam menigmaal in de kloosters voor, en kort vóór de hervorming rezen er luide klachten, dat de biechtstoel dikwijls voor ontucht werd gebruikt. Strenge maatregelen werden daartegen genomen en, zooals men

{==27==} {>>pagina-aanduiding<<}
weet, het krachtigst door Gregorius VII. Maar niet alle kerkelijke autoriteiten waren het in de veroordeeling van het huwelijk der geestelijken met hem eens. En al werd het celibaat der priesters tot wet verheven, hun zedelijke toestand werd er niet beter om.
Men kan zich geen denkbeeld vormen van den verderfelijken invloed, dien de losbandigheid der geestelijken op de kerk en de maatschappij heeft geoefend. Er waren echter ook enkelen, die de gelofte der kuischheid getrouw bewaarden en ons het beeld vertoonen van een adel der ziel, waarvoor wij het hoofd eerbiedig buigen, een ijver, die door geen wereldsche drijfveeren bestuurd wordt, een liefde, die alles ten offer brengt aan den plicht, een heldenmoed, die alle gevaren, zelfs den dood weet te trotseeren. Maar over het algemeen daalde met de geestelijken ook de zedelijkheid der leeken tot een steeds lager standpunt. Het was een der groote zegeningen van het protestantisme, dat daardoor het huwelijk in zijn eenvoud en waarde hersteld werd, en de ondervinding heeft geleerd, hoe weldadig het kan werken op den geestelijke, hoe het menige landelijke pastorie, zooals Coleridge zegt, tot ‘the one idyll of modern life’ kan maken en den herder der gemeente in staat stelt om de zegeningen van het huiselijk leven, die hij zelf ondervindt, door zijn woord en voorbeeld aan anderen mede te deelen, hoe zijn vrouw in het bezoeken der zieken, het verzorgen der armen, het onderwijzen der jeugd, in duizend kleine diensten, die zij met zulk een eigenaardigen takt weet te bewijzen, een werkkring vindt, waarin zij haar man op waardige wijze ter zijde staat.
Zoo kan het blijken, wat rijke schatten het zwakkere geslacht in zich draagt, en die ervaring zal noodzakelijk ten gevolge hebben, dat het wordt vereerd en gewaardeerd. De ascetische richting der oude christenkerk deed het tegendeel. De vrouw daalde hoe langer zoo meer in de schatting der menigte. In de schriften der kerkvaders wordt de vrouw voorgesteld als de poort der hel, de moeder van alle menschelijke kwalen. Zij moest zich schamen bij de gedachte, dat zij een vrouw is, in voortdurende boete leven wegens den vloek, dien zij over de wereld heeft gebracht; zij moest zich schamen over hare kleeding, het gedenkteeken van haar val, vooral over hare schoonheid, het machtigst werktuig van den duivel. Lichamelijke schoonheid was het voortdurend onderwerp der veroordeeling van de geeste-
{==28==} {>>pagina-aanduiding<<}
lijken, met ééne uitzondering: in de middeleeuwen, wanneer op de graven der bisschoppen telkens hun schoonheid wordt vermeld. In een provinciaal concilie werd zelfs aan vrouwen, wegens haar onreinheid, verboden om den heiligen ouwel in de bloote hand te houden.
Deze denkbeelden oefenden ook hun invloed op de wetgeving uit. Het was voor de vrouw onmogelijk tot eenig vermogen van belang te geraken; zij werd zoo goed als gedwongen òf tot het kloosterleven òf tot het huwelijk. Bij de erfopvolging werden de belangen van vrouwen of dochters geheel verwaarloosd. Eerst in het eind der vorige eeuw is een poging gedaan om deze onbillijkheid te herstellen. De Fransche omwenteiing nam wel het voorstel van Sieyès en Condorcet tot staatkundige emancipatie der vrouw niet aan, maar stelde althans een gelijke opvolging van zonen en dochters vast. Daardoor werd het begin gemaakt van een groote hervorming in den toestand der vrouw, die vroeg of laat in de wereld moet doordringen en reeds in onze dagen belangrijke schreden begint vooruit te gaan.
Een opmerkelijk verschijnsel in de geschiedenis der zedelijkheid verdient nog de aandacht; namelijk de strengheid, waarmee elke zwakheid van de vrouw boven die van den man in alle eeuwen geoordeeld is. Dit is te opmerkelijker, als wij nagaan, dat de verzoeking doorgaans uitgaat van het mannelijk geslacht, dat de sekse, die zoo hard wordt veroordeeld, de zwakste is en dat, bij vrouwen, niet bij mannen, de ondeugd gewoonlijk het gevolg is van de ergste armoede. Voor deze ongelijkheid van oordeel zijn onderscheidene redenen aangevoerd. De voornaamste zullen wel deze zijn, dat vele omstandigheden het bewaren der deugd voor het ééne geslacht lichter maken dan voor het andere, dat de overtreding het karakter der vrouw in een veel ongunstiger licht stelt dan dat van den man; maar ook, dat de meeste onzer denkbeelden over deze zaak voortvloeien uit wetten en zedelijke stelsels, die door mannen zijn gemaakt en in de eerste plaats voor hun eigen bescherming bestemd waren.
Over de gelijke verplichting tot eerbaarheid bij den man en de vrouw spreken zich de kerkvaders zeer ondubbelzinnig uit, en hoewel deze leer reeds vroeger, door Seneca en Plutarchus, verkondigd was, is zij zeker nooit zoo goed in praktijk gebracht als door de oude kerk. Het is echter niet zoo gebleven. In onzen tijd, die in zedelijk gehalte veel hooger staat dan het

{==29==} {>>pagina-aanduiding<<}
heidensch Rome, is het de vraag, of de ongelijkheid van beoordeeling niet even groot is als in de dagen van het heidendom, en die ongelijkheid is voortdurend de oorzaak der jammerlijkste onrechtvaardigheid. In één opzicht vloeide uit den riddertijd een groote achteruitgang voort en deze hield aan, lang nadat de riddertijd was voorbijgegaan. Het karakter van den verleider en vooral van den koelbloedigen verleider is in de volksletterkunde van het christendom verheerlijkt en geïdealiseerd geworden op een wijze, die haar gelijke niet heeft in de oudheid. Als wij in aanmerking nemen, dat zulk een persoon niets anders bedoelt dan met het koudst en verraderlijkst overleg het leven van onschuldige vrouwen te bezoedelen; als wij de lichtzinnigheid, waardoor hij bestuurd wordt, vergelijken met de onherstelbare schade, die hij aanricht, en als wij bedenken, dat hij zijn slachtoffer alleen kan bedriegen door haar te overreden om hem te beminnen, en haar alleen in het verderf kan storten door haar te overreden hem te vertrouwen, dan moeten wij erkennen, dat wij ons geen slechter en onbarmhartiger wreedheid kunnen voorstellen, geen schandelijker en eerloozer karakter. Dat nu zulk een karakter eeuwen lang het volks-ideaal van een groot deel der letterkunde is geweest, de voortdurende glorie van hen, die zich het meest op hun eer lieten voorstaan, dat is zeker een der bedroevendste feiten in de geschiedenis en toont ons een zedelijke verdorvenheid, niet geringer dan zich in het oude Griekenland openbaart in den maatschappelijken toestand der hetaera.
De hoofdwaarheid, dat dezelfde daad nooit tegelijk vergeeflijk kan zijn voor een man, die haar vraagt en onvergeeflijk voor een vrouw, die haar toestaat, werd door de vroegere christenen ernstig verkondigd, maar is niet tot het volk doorgedrongen. Daarop heeft het mystiek karakter, door het christendom aan het huwelijk gegeven, een grooten invloed geoefend. Daardoor kwam het denkbeeld in zwang, dat een levenslange vereeniging van één man en ééne vrouw, onder alle omstandigheden, de eenige niet onwettige vorm van gemeenschap tusschen de seksen is; en deze meening heeft de kracht gekregen van eene vaste zedelijke overtuiging.
Er kan, dunkt mij, niet veel twijfel bestaan, dat dit denkbeeld in die strengheid, waarmee het doorgaans verkondigd wordt, niet rust op een wet der natuur. Beschouwen wij de zaak alleen

{==30==} {>>pagina-aanduiding<<}
in het licht der rede, dan kunnen wij in twee regels den geheelen plicht van den man samenvatten. Hij moet zich onthouden van alles, wat het geluk ondermijnt, en van alles, wat het karakter verlaagt. Wat het eerste betreft, moet hij zoowel de meer verwijderde als de onmiddellijke gevolgen in aanmerking nemen. Hij moet nagaan, hoe zijn wederhelft door de vereeniging zal aangedaan worden, in welk licht de maatschappij de vereeniging beschouwen zal, in welk een toestand de kinderen zullen komen, die er geboren worden, welk een invloed zijn voorbeeld op de maatschappij in het algemeen zal oefenen. In enkele opzichten verschilt deze berekening in verschillende toestanden der maatschappij. Zoo zal de publieke opinie in de eene eeuw verbintenissen afkeuren, die in een andere eeuw worden goedgekeurd, en de waarschijnlijke toestand der kinderen, zoowel als de invloed hunner geboorte op de maatschappij, zal grootendeels afhangen van bijzondere en nationale omstandigheden.
Wat het karakter aangaat, daartoe brengen wij de onderdrukking of ontwikkeling der zedelijke gevoelens, de verlaging of verheffing van den toon des gemoeds, het opwekken of bedwingen der afdwalingen van de verbeelding, het sluiten of ontsluiten van het hart voor zuivere aandoeningen, zoodat het dierlijk deel onzer natuur meer of minder overheerschende wordt. Wij weten, door de intuïtie van onze zedelijke natuur, dat deze overheersching altoos een lageren, hoewel niet altoos een ongelukkigen toestand te weeg brengt. Wij weten ook, dat het een wet van ons wezen is, dat machtige en schoone aandoeningen, die vroeger verborgen waren, door sommige vormen van vereeniging worden te voorschijn geroepen, terwijl andere vormen bijzonder geschikt zijn om de aandoeningen te dooden en het karakter te bederven.
Aldus beschouwd, hebben wij voldoenden grond om te meenen, dat de levenslange vereeniging van één man en ééne vrouw de normale en heerschende type is van het verbond tusschen de beide geslachten. Wij kunnen bewijzen, dat het over het algemeen tot het geluk en ook tot de zedelijke verheffing van beide partijen medewerkt. Maar verder kunnen wij niet gaan; omdat dit de heerschende type moet zijn, behoeft het volstrekt niet de eenige te zijn en vordert het belang der maatschappij niet, dat alle verbintenissen in denzelfden vorm gekneed moeten worden. Nevens de bestendige huwelijken hebben altoos verbintenissen bestaan, die bepaald slechts voor enkele jaren aangegaan waren; en in

{==31==} {>>pagina-aanduiding<<}
tijden, wanneer de publieke opinie ze niet afkeurt en wanneer voor de kinderen, die er geboren worden, goed wordt gezorgd, zou het, zegt Lecky, moeielijk te bewijzen zijn, dat zulke verbintenissen zonder onderscheid veroordeeld moeten worden. Het is voor het geluk en de zedelijke welvaart der menschen hoogst belangrijk, dat levenslange vereenigingen niet worden aangegaan, alleen om aan een blinden hartstocht te voldoen. Er zijn altoos velen, zeer velen, die in den tijd, wanneer hunne driften het sterkst heerschen, zich niet in staat zien om kinderen in hun eigen stand te onderhouden en die daarom de maatschappij zouden benadeelen, wanneer zij in dien tijd huwden, maar die daarentegen zeer goed in staat zijn om voor hunne onwettige kinderen te zorgen in dien lageren stand, waartoe zij eigenlijk behooren. In deze omstandigheden zijn zulke verbintenissen niet schadelijk, maar voordeelig voor de vrouw; zij verzachten het verschil van stand en zij hebben op het karakter niet den verlagenden invloed van een ongelijke vereeniging, of op de maatschappij dien van onverstandige huwelijken. In de oneindige verscheidenheid van omstandigheden en karakters zullen altijd gevallen voorkomen, waorin zij uit het oogpunt der nuttigheid, raadzaam schijnen.
Dit alles moeten wij in aanmerking nemen, om de wetgeving van het heidensch keizerrijk te begrijpen en de veranderingen, door het christendom te weeg gebracht. De genoemde verbintenissen werden door de wetgevers van het keizerrijk erkend en geregeld. Zij werden als huwelijken beschouwd en daardoor gevrijwaard van het merkteeken der schande. Het woord bijzit, dat in de republiek dezelfde beteekenis had als bij ons, duidde onder het keizerrijk een volmaakt wettige vereeniging aan, een nieuwigheid, vooral door Augustus ingevoerd. Men mocht in dat geval geen vrouw of een andere bijzit nemen, zonder bij de wet aan overspel schuldig te staan. Zulk een huwelijk werd zonder eenige plechtigheid aangegaan en kon naar willekeur ontbonden worden. Het eigenaardige er van was dit, dat het gesloten werd tusschen patriciërs en vrijgemaakte slavinnen, die volgens de wet niet met elkaar mochten huizen; de vrouw deelde niet in den rang van den man; de kinderen kregen haar rang en waren ook van de erfenis van hun vader uitgesloten. Hiertegen verzette zich het christendom met onverbiddelijke kracht, verklarende, dat alle vormen van vereeniging tusschen man en vrouw, buiten het levenslang huwelijk, zondig waren.

{==32==} {>>pagina-aanduiding<<}

Ten gevolge van dezelfde beweging werden ook de zuiver burgerlijke door godsdienstige huwelijken vervangen. De macht der priesters werd daardoor aanmerkelijk uitgebreid. De echtscheiding werd bepaald veroordeeld. Tot in de twaalfde eeuw behield echter de burgerlijke wet in dit opzicht nog meer of min haar geldende kracht; toen behaalde de kerk de overwinning. Of dit een zegen voor het menschdom was, is een andere vraag, die niet in de eerste plaats in de kerk in aanmerking kwam. De onschendbaarheid van het huwelijk was veeleer gegrond op zijn heilig karakter, als het zinnebeeld der eeuwige vereeniging van Christus en zijn kerk.
Nog in een ander opzicht onderging het huwelijk een aanmerkelijke wijziging door het christendom. Vroeger was het beschouwd als een plicht, als een middel om de maatschappij in stand te houden. Thans werd de ongehuwde staat als een toestand van heiligheid aangemerkt. Daar kwam nog bij, dat dusgenaamde gemengde huwelijken zooveel mogelijk werden tegengegaan. Onze schrijver merkt daarbij op, dat het huiselijk ongeluk, dat uit verschil van geloof ontstaat, vóór de invoering van het christendom zoo goed als onbekend was. Alleen in tijden van groote godsdienstige veranderingen, zooals de bekeering van het Romeinsche rijk, de hervorming en ook onze dagen, dringen de godsdienstverschillen tot de huisgezinnen door; maar dan ook brengen zij dikwijls een breede kloof te weeg tusschen den man en de vrouw. Om dit zooveel mogelijk te voorkomen, en de rechtzinnigheid ongeschonden te bewaren, kwamen de kerkvaders in den tijd der bekeering van het Romeinsche rijk tegen gemengde huwelijken op. Ook werd het huwelijk met hen, die geene christenen waren als een soort van overspel beschouwd, een leer die later in vergetelheid geraakte, maar in de laatste eeuw in Engeland door Dodwell is op het tapijt gebracht. Het is dezelfde leer, die na de ballingschap door de teruggekeerde Joden onder Ezra werd gehandhaafd. Eindelijk was een der belangrijkste gevolgen van den nieuwen godsdienst, dat de hoedanigheden, waarin de vrouwen plegen uit te munten, veel meer dan vroeger in eere kwamen.
Dit brengt onzen schrijver op het verschil, dat er bestaat tusschen den aanleg van den man en dien der vrouw, een onderwerp, dat vooral in onze dagen veel besproken wordt. Hij zegt

{==33==} {>>pagina-aanduiding<<}
daaromtrent het volgende. Lichamelijk staan de mannen, zonder eenigen twijfel, boven de vrouwen in kracht, maar doen voor haar onder in schoonheid. Wat het verstand betreft, kan een zekere minderheid der vrouw moeilijk ontkend worden, als wij nagaan, hoe bijna al de eerste plaatsen op ieder gebied van wetenschap, lettterkunde en kunst door mannen zijn ingenomen, hoe oneindig klein het getal van vrouwen is, dat daarin heeft uitgemunt. Het is even onmogelijk, een vrouwelijke Rafaël of Händel, als een vrouwelijke Shakspeare of Newton te vinden. De vrouwen zijn oppervlakkiger en vluchtiger dan de mannen, zij letten meer op bijzonderheden dan op algemeene beginselen; zij oordeelen meer bij intuïtie dan door bedaarde redeneering of de ervaring van het verleden. Doorgaans staan zij echter boven de mannen in vlugheid van gedachten en in takt of in het vermogen om spoediger en juister de fijne bewegingen van het gevoel te vatten, en zij hebben daarom dikwijls een aanmerkelijke hoogte bereikt in het voeren van gesprekken, in het schrijven van brieven, op het tooneel, als novellisten.
Op zedelijk gebied is de algemeene meerderheid van de vrouw boven den man, volgens Lecky, boven allen twijfel verheven. Uit de statistiek der politie blijkt, dat, bij een gelijke mannelijke en vrouwelijke bevolking, de misdaden, door mannen gepleegd, doorgaans meer dan vijfmaal zoo talrijk zijn als die door vrouwen. Zelfopoffering is het voornaamste kenmerk van een deugdzaam en godsdienstig karakter; deze komt veel meer bij vrouwen dan bij mannen voor; het geheele leven der eerste is doorgaans gewijd aan zelfverloochening en bevordering van het genoegen van anderen. Er zijn twee soorten van deugd, die, welke als van zelf uit het hart ontspringt, en die, welke met overleg, in gehoorzaamheid aan het gevoel van plicht wordt beoefend; in beide opzichten staat de vrouw boven den man. Zij is veel gevoeliger en kuischer in gedachten en daden, teederder voor den dwalende, barmhartiger voor den lijder, vriendelijker voor allen om haar heen. In moed om te handelen staan de vrouwen beneden de mannen, maar in den moed der lijdzaamheid staan zij doorgaans boven hen; haar duldende moed is echter niet zoozeer een kracht, die draagt en trotseert, als wel onderwerping, die draagt en buigt. In verstandelijke gave staat de vrouw bepaald lager. De vrouwen houden zelden van waarheid, maar hebben hartstochtelijk wat zij noemen ‘de waarheid’ lief of meeningen,

{==34==} {>>pagina-aanduiding<<}
die zij van anderen gekregen hebben, en haten zeer wie van hen verschillen. Zij zijn weinig vatbaar voor onpartijdigheid of twijfel; haar denken is hoofdzakelijk een manier van gevoelen; zeer edelmoedig in daden, zijn zij zelden edelmoedig in meeningen. Zij overreden eer dan overtuigen en waardeeren het geloof eer als een bron van troost dan als een getrouwe uitdrukking der werkelijkheid. Zij hebben niet veel oog voor verzachtende omstandigheden, voor het goede in stelsels, die zij niet toegedaan zijn, voor de onderscheiding tusschen het persoonlijk karakter van een tegenstander en de denkbeelden, die hij koestert. De mannen hellen het meest tot rechtvaardigheid over, de vrouwen tot barmhartigheid. De mannen zijn het meest geneigd tot onmatigheid en ruwheid, de vrouwen tot lichtzinnigheid en jaloerschheid. De mannen munten uit in geestkracht, zelfvertrouwen, volharding, en grootmoedigheid; de vrouwen in nederigheid, bevalligheid, zedigheid en volharding. De verbeeldingskracht, die ons doet medelijden hebben en beminnen, is bij de vrouwen gevoeliger dan bij de mannen en zij is vooral meer in staat om zich bij het onzichtbare te bepalen. Terwijl een vader meer getroffen is door den dood van een kind in zijn tegenwoordigheid, gevoelt een moeder het meest den dood van een kind in een ver gelegen land. Maar, hoewel inniger, is de sympathie der vrouw doorgaans minder uitgebreid dan die van den man. Hare verbeelding bepaalt zich meer tot personen; zij stellen dus meer belang in den aanvoerder dan in zijn zaak; en als zij in een groote zaak belangstellen, dan is het meestal, omdat zij door een groot man vertegenwoordigd is of verbonden met iemand, wien zij liefhebben. In de politiek is haar geestdrift van nature meer loyauteit dan vaderlandsliefde. In de geschiedenis staan zij liever stil bij levensbijzonderheden of karaktertrekken dan bij den grooten loop der dingen. Zij munten uit in die liefde, die het lijden van een mensch verzacht, meer dan in die algemeene
menschenliefde, die zich tot een groote menigte uitstrekt en meer dient om de ellende te voorkomen dan te verlichten.
Winckelmann heeft opgemerkt, dat de hoogste schoonheid der Grieksche kunst eer mannelijk dan vrouwelijk is; en de juistheid dier opmerking is nog duidelijker aan het licht getreden door de meerdere kennis, die wij in de laatste jaren verkregen hebben

{==35==} {>>pagina-aanduiding<<}
van de werken uit den tijd van Phidias, toen de kunst haar hoogste toppunt bereikte en te gelijk de kracht en de vrijheid en de mannelijke grootheid Griekenlands schoonste sieraad waren. Een dergelijke opmerking kan worden gemaakt omtrent het zedelijk ideaal, waarvan de oude kunst niet meer dan de uitdrukking was. In de oudheid worden de mannelijke deugden het meest bewonderd. Moed, zelfvertrouwen, edelmoedigheid en vooral vaderlandsliefde, waren de hoofdkenmerken van het ideaal, dat men zich voorstelde; en kuischheid, zedigheid, liefdadigheid, de liefelijker en huiselijker deugden, die vooral de vrouw kenmerken, werden minder geschat. Met uitzondering van de huwelijkstrouw behoorden geen der deugden, die hoog gewaardeerd werden, tot de vrouwelijke. Met deze uitzondering, waren bijna al de beroemde vrouwen der oudheid daarom beroemd, omdat zij zich boven den natuurlijken toestand harer sekse verhieven. Opmerkelijk is het, dat het geliefkoosd vrouwen-ideaal bij de kunstenaars de Amazone schijnt geweest te zijn. Wij kunnen de Spartaansche moeder bewonderen, of de moeder der Gracchi, die alle gevoel van smart onderdrukte, toen hare kinderen op het altaar des vaderlands geofferd werden, wij kunnen ons verbazen over den vorstelijken moed van een Porcia of Arria; maar daarom roemen wij haar vooral, omdat zij, als vrouwen, zich boven de zwakheid van haar geslacht verhieven en een heldhaftigen moed vertoonden, den sterksten en dappersten der mannen waardig. Wij kunnen onze hulde brengen aan de edele toewijding van een Elisabeth van Hongarije of een Mrs. Fry; maar wij bewonderen haar niet, omdat zij deze deugd ten toon spreidden, hoewel zij vrouwen waren, want wij gevoelen, dat hare deugden van de soort waren, die de vrouwelijke natuur het meest geschikt is voort te brengen. De overgang van het helden- in het heiligen-ideaal, van het heidensch in het christelijk ideaal, was een overgang van een type, in den grond mannelijk, in eene, die in den grond vrouwelijk
was. Van al de groote wijsgeerige scholen gaf geen enkele zoo goed de Romeinsche opvatting der zedelijke voortreffelijkheid weer als het Stoïcisme, en de grootste lof, dien men meende er aan te kunnen geven, was deze, dat het de mannelijkste sekte was. Daarentegen is een ideaal, waarvan zachtheid, vriendelijkheid, geduld, nederigheid, vertrouwen en liefde de hoofdtrekken zijn, niet van nature mannelijk maar vrouwelijk. Vandaar dan ook dat de oorzaak, waarom de beeldhouwkunst altoos het

{==36==} {>>pagina-aanduiding<<}
meest heidensch en de schilderkunst vooral christelijk is geweest, gezocht moet worden in de omstandigheid, dat de eerste vooral geschikt is om mannelijke schoonheid af te malen of de schoonheid der kracht, de laatste de vrouwelijke schoonheid of de schoonheid der zachtheid; en dat het heidensch gevoel vooral een verheerlijking was van de mannelijke eigenschappen van kracht, moed, bewuste deugd, het christelijk gevoel vooral een verheerlijking der vrouwelijke eigenschappen van vriendelijkheid, nederigheid, liefde. De schilders, die door het godsdienstig gevoel des christendoms als de getrouwste vertegenwoordigers van den echt christelijken geest zijn beschouwd, waren altoos die, welke een ruime mate van vrouwelijke schoonheid zelfs in hunne mannelijke karakters mengden, en wij vinden nooit of zelden, dat dezelfde kunstenaar bijzonder geslaagd is zoowel in het schetsen van de christelijke als de heidensche type. Michaël Angelo, wiens genie zoo zich gaarne vermeidde in de heerlijkheid van kracht en moed, stond verre achter in zijne voorstellingen van het christelijk ideaal, en Perugino slaagde even weinig in het schilderen der helden van de oudheid. Men zie de stuitende Christusbeelden van Michaël Angelo in het groote fresco van de Sixtijnsche kapel en in de Minerva-kerk te Rome, en de fresco's van Perugino, te Perugia, die de wijzen der heidenwereld voorstellen. De houding, die allengs aan Maria werd gegeven, als het vrouwelijk ideaal van het geloof en de liefde der christenen, was een wijding of een uitdrukking van de nieuwe waarde, die aan de vrouwelijke deugden werd gehecht.
De meerdere kracht van de godsdienstige aandoeningen der vrouw boven den man, haar natuurlijke geneigdheid tot een godsdienst, waarvan persoonlijke liefde voor den stichter een hoofddeugd was, verklaren de hooge plaats, door de vrouw ingenomen in den overgang van het Romeinsche rijk tot het Christendom. In geen andere belangrijke beweging was de invloed der vrouw zoo machtig. In de tijden der vervolging staan vele vrouwenbeelden op den voorgrond onder de martelaars. De moeders van Augustinus, Chrysostomus, Basilius, Gregorius Nazianzenus, Theodoretus, hebben grooten invloed geoefend op de bekeering harer zonen. Helena, de moeder van Konstantijn, Flacilla, de vrouw van Theodosius den Groote, Pulcheria, de zuster van Theodosius den jonge, en Placidia, de moeder van Valentinianus III, behoorden tot de voornaamste verdedigsters van het geloof. Onder de ketters werd dezelfde ijver betoond; Arius, Priscillianus en

{==37==} {>>pagina-aanduiding<<}
Montanus werden allen gesteund door scharen van innig aan hen gehechte vrouwen. Aan het ascetisme namen de vrouwen een weinig of in het geheel niet geringer aandeel dan de mannen, en in het werk der liefde muntten zij verre boven de mannen uit. Vóór het optreden van het Christendom had nooit haar instinct van liefdadigheid een eigenlijk arbeidsveld gevonden. Thans werd het anders; de namen van Fabiola, Paula, Melania zijn in dit opzicht beroemd. Er is geen tijd geweest, hoe bedorven ook, geen kerk, hoe bijgeloovig, die niet versierd was door een tal van christenvrouwen, welke haar leven toewijdden aan het verlichten van het lijden der menschen, en daardoor is niet alleen de ellende van het menschdom veel verminderd, maar ook de zedelijke waarde van het menschdom verhoogd.
Men kent de diakonessen uit den apostolischen tijd (Rom. 16:1). Langzamerhand zijn zij in nonnen veranderd. Nevens haar stonden in de eerste eeuwen ook de weduwen, die maar eens getrouwd waren geweest, in hooge achting bij de kerk. Oude vrouwen, die zoo goed als alleen in de wereld waren overgebleven, zijn steeds het voorwerp van bijzonder medelijden geweest. Onze schrijver merkt op, dat oude vrouwen dikwijls, meer dan oude mannen, zich kenmerken door gewoonten, die aanleiding geven tot spotternij; dat de waardigheid van beproefde wijsheid en levenservaring meer aan het eene geslacht in den ouderdom eigen is dan aan het andere; ja zelfs, dat lichamelijke schoonheid in den regel meer het kenmerk van oude mannen dan van oude vrouwen is. De kerk nu heeft getracht dit gemis te herstellen en een glans van eerwaardigheid aan het laatste tijdperk van het leven der vrouw bij te zetten.
In overeenstemming met deze denkbeelden hebben de christelijke wetgevers den toestand der vrouw met betrekking tot het recht van eigendom pogen te verbeteren. Justinianus gaf aan moeders het opzicht over hare kinderen, hetgeen door de heidensche wet alleen aan den man werd toegestaan. Op deze gunstige stemming der geestelijkheid tegenover de vrouw oefenden verscheiden omstandigheden een meerderen of minderen invloed, bijv. de ondergeschiktheid der vrouw aan de geestelijkheid, de voorbeelden, dat rijke weduwen haar vermogen en moeders hare zonen aan de kerk schonken. Maar vooral het op den voorgrond treden van vrouwelijke deugden, het aanzien der abdissen in de middeleeuwen, het aantal vrouwelijke heiligen en - de vereering

{==38==} {>>pagina-aanduiding<<}
van Maria. Opmerkelijk is het, dat de Joden, die onder de drie groote volken der oudheid het kleinste getal van beroemde vrouwen hebben opgeleverd, aan de wereld het hoogste ideaal der vrouw gegeven hebben, en dat een vrouw van wie wij bijna niets weten, een magnetische kracht heeft uitgeoefend, veel grooter dan die van de prachtigste vrouwen onder de heidenen. Hoe men ook over de Maria-vereering uit een theologisch oogpunt denke, er is geen twijfel, dat zij veel heeft toegebracht om het vrouwelijk ideaal te verheffen en te veredelen en de zeden der mannen te verzachten. Zij heeft een invloed geoefend, die nooit van de heidensche godinnen kon uitgaan, omdat deze bijna alle zedelijke schoonheid misten, vooral die welke het beste sieraad is der vrouw. Zij gaf een beter element aan dat zonderling mengelmoes van godsdienstige, losbandige en krijgshaftige gevoelens, waarvan de vrouw in de riddertijden omringd was en die nooit geheel uit de zeden der christelijke volken verdwenen zijn.
Er is geen twijfel, dat in de groote omwenteling der zestiende eeuw, de vrouwelijke type met het katholicisme verbonden bleef, het protestantisme meer tot de mannelijke geneigd was. Het katholicisme alleen behield de Maria-vereering, en geheel zijn eerdienst, zijn schilder- en bouwkunst, zijn richting op de verbeelding veel meer dan op het verstand, zijn gezaghebbende leer, waardoor alle twijfel werd verhinderd, dit alles had een veel grooter aantrekkingskracht voor de vrouw dan voor den man. De vrouw pleegt gaarne op een ander te steunen, de man staat op zichzelf. Puritanisme is de mannelijkste vorm, dien het christendom heeft aangenomen. Het katholicisme verzacht gewoonlijk het karakter, dat door het protestantisme wordt versterkt; maar de zachtheid van het eerste gaat dikwijls in zwakheid over, de kracht van het laatste in hardheid. Katholieke volken onderscheiden zich door eerbeid voor den godsdienst, door den gloed der aandoeningen, door een zekere beminnelijkheid van karakter. Protestantsche natiën door liefde voor de waarheid, door een sterk gevoel van plicht, door waardigheid van karakter. Vrijgevigheid en nederigheid, vrouwelijke deugden, bloeien vooral onder katholieken, vrijheid en zelfstandigheid onder protestanten. De eersten zijn het meest tot bijgeloof, de laatsten tot dweeperij geneigd. Door het huwelijk te heiligen en in waarde te verheffen, schonk het protestantisme een groote weldaad aan de vrouw; toch moet erkend worden, dat het noch in zijn ideaal, noch in het algemeen gehalte van zijne leeringen en

{==39==} {>>pagina-aanduiding<<}
plechtigheden, zoo verwant is met de vrouwelijke natuur als de godsdienst, dien het verdrongen heeft.
Onze schrijver meent, dat de volstrekte afschaffing van het kloosterstelsel ook geen weldaad is geweest aan de vrouw en aan de wereld. Hij kan zich geen inrichting denken, waaraan meer behoefte is dan aan een schuilplaats voor die vele vrouwen, die, door armoede of huiselijke rampen of andere oorzaken, zonder bescherming te midden van den strijd des levens staan, een inrichting die haar zou beveiligen voor de verzoekingen tot groote zonde, voor de namelooze smarten die zij dikwijls hebben te dragen. Daardoor zou het bezwaar om haar arbeid te verschaffen worden verminderd en een der moeilijkste sociale vraagstukken van onzen tijd de oplossing worden nadergebracht. Tot schade der menschheid is dit edel doel van den beginne af uit het oog verloren. Instellingen die een onberekenbare filanthropische waarde hadden kunnen hebben, zijn tot kweekplaatsen van zonde en ellende misbruikt. Het klooster werd een eeuwige gevangenis voor de dochter, aan wie een vader geen huwelijksgift wilde schenken, of voor jonge meisjes, die door een voorbijgaande geestdrift of een voorbijgaand verdriet gedreven, een stap deden, dien zij nooit terugnemen konden; door nuttelooze kwellingen en verachtelijk bijgeloof werd dan de geestkracht verteerd, die tot zegen van velen had kunnen aangewend worden. Toch is het de vraag, of de kloosters, zelfs in den treurigsten tijd, niet meer ellende voorkwamen dan aanbrachten, en in de zusters van liefdadigheid heeft de roomsche kerk de edelste toonbeelden der vrouw geleverd. Hierom betreurt de schrijver het, dat de hervormers, die dikwijls zoo toegevend waren in zake der vernieuwing van de leer, het geheele kloosterstelsel hebben vernietigd, in plaats van het te herscheppen.
Hiermede is onze schrijver tot het eind zijner beschouwingen van den zedelijken toestand der vrouw en tevens tot het eind van zijn werk genaderd. Hij besluit met de opmerking, dat van alle vraagstukken, door hem ter sprake gebracht, dat omtrent het toekomstig lot der betrekking tusschen de beide geslachten het meest in het duister schuilt. De geschiedenis leert, dat, met den vooruitgang der beschaving, de liefdadigheid warmer en ruimer wordt, het levensgedrag fatsoenlijker en matiger en de liefde tot waarheid oprechter. Maar zij leert ons ook, dat in tijden van groote verstandsontwikkeling en verfijning van

{==40==} {>>pagina-aanduiding<<}
maatschappelijke gewoonten de banden tusschen den man en de vrouw dikwijls zeer los zijn geweest. Men kan niet ontkennen, dat de vorm, dien deze band thans heeft aangenomen, grootendeels het gevolg van godsdienstige denkbeelden is, die zich spoedig een weg banen tot het gebied der regeering, en ook, dat zekere omwentelingen van den laatsten tijd in staathuishoudkundige denkbeelden en nijverheidsondernemingen daarop een grooten invloed oefenen. De vroegere meening, dat een snelle aanwas van bevolking altijd hoogst weldadig is, is thans vervangen door de tegenovergestelde leer. Hierdoor en ten gevolge van al de ingebeelde behoeften, die een weelderige beschaving met zich brengt, is er thans een groote en steeds toenemende schaar van vrouwen aan haar zelf overgelaten zonder mannelijken beschermer, en de talrijke bezwaren, die zij te overwinnen hebben ten gevolge van lichamelijke zwakheid, zijn op een onnatuurlijke en zorgwekkende wijze vermeerderd door wetten en gewoonten, die, rustende op het oude denkbeeld, dat elke vrouw een echtgenoot moet zijn, haar doorgaans berooven van de stoffelijke en geestelijke voordeelen der mannen, haar geheel en al uitsluiten van zeer vele betrekkingen, waarin zij een bestaan zouden kunnen vinden, haar in andere opzichten aan laffe spotternij of algemeene afkeuring blootstellen en vele duizenden tot de jammerlijkste armoede en misschien een nog grooter aantal op den weg der zonde brengen. Te gelijk is er thans een omwenteling in de voornaamste kringen van vrouwelijke industrie begonnen, waarvan wij de gevolgen niet kunnen voorzien. De vooruitgang der werktuigkunde heeft haar huiselijk karakter vernietigd. De weversspoel is haar uit de hand gevallen. De naald zal welhaast overbodig zijn, en het werk, dat, van de dagen van Homerus tot deze eeuw in het midden des huisgezins werd verricht, is naar de drukke fabriek overgebracht.
De waarschijnlijke gevolgen dezer dingen behooren tot de vele vraagstukken, waarmee de moralist en de filanthroop zich kunnen bezighouden, maar die niet behooren tot het gebied van den geschiedschrijver. Dat de opvoeding en opleiding der vrouw een aanmerkelijke verandering zullen ondergaan, dat deze verandering enkele wijzigingen in de karakter-type zal met zich brengen en dat de thans heerschende zedelijke denkbeelden omtrent de betrekking tusschen de geslachten in vele opzichten aan een

{==41==} {>>pagina-aanduiding<<}
strenge en harde beoordeeling zullen onderworpen worden, kunnen wij met zekerheid voorspellen. Er zal zeker menige woeste theorie worden verbreid. Er zullen misschien enkele wezenlijk ethische veranderingen plaats hebben, maar deze waarschijnlijk niet dan binnen bepaalde en enge perken. Wie ernstig nadenkt over onze duidelijke opvatting van het verschil tusschen reinheid en onreinheid, over de wetten, waardoor onze aandoeningen bestuurd worden, en over de belangen der kinderen, die er worden geboren, zal zich gemakkelijk overtuigen, dat er op dit, evenals op ieder ander gebied, zekere eeuwige zedelijke grenspalen zijn, die nooit kunnen weggenomen worden. -
En ziedaar den onwrikbaren grond van het vertrouwen, waarmee wij de toekomst kunnen tegengaan. Met heiliger ernst dan ooit mogen zich de maatschappelijke vraagstukken, vooral die betreffende het lot der vrouw, aan ons voordoen; zij mogen ons dikwijls een onoplosbaar raadsel schijnen, ons met zorg en weemoed vervullen - er is een zedelijke wereldorde, die niet verbroken worden kan. De afdwalingen van het maatschappelijk leven druischen tegen die wereldorde in; maar zij brengen haar correctief met zich, zij werken mede om een beteren toestand in het leven te roepen. Niet van zelf wordt die betere toestand geboren. Door menschen gaat het menschdom voorwaarts. Onze tijd dringt elken filanthroop om te peinzen over pogingen tot verbetering van het lot der vrouw, tot bevordering van haar verstandelijke en zedelijke ontwikkeling. Die pogingen zullen gelukken, hoe ook sommige duisterlingen uit ‘de stad der dooden’ roemen in den ouden tijd, in de voortreffelijkheid hunner vrouwen en moeders. Het onderwijs der dochters zal worden uitgebreid. De staat zal eenmaal ophouden zijne weldaden van geestelijk leven bij voorkeur uit te strooien over het mannelijk geslacht. De vrouw zal eenmaal de plaats innemen in de maatschappij, die haar adel verdient en vordert. En wanneer die tijd is gekomen, dan zal geen man zich er over beklagen; neen, dan zal de man den rijken zegen van de meerdere ontwikkeling der vrouw ondervinden, dan zal menig man door de vrouw uit zijn doodslaap worden wakker geschud, uit zijn nietigheid worden opgeheven. Een betere harmonie zal er tusschen man en vrouw geboren worden, dan tot heden bestaat. Vrijer zullen zij met elkaar omgaan, beter elkander begrijpen. De Grieksche vrouwentype zal zich met het christelijk vrouwen-ideaal vereenigen.

{==42==} {>>pagina-aanduiding<<}
Sara zal Abraham niet meer als heer begroeten. Man en vrouw zullen elkaar als gelijken eerbiedigen en elk met de eigenaardige gaven, waarmee zij toegerust zijn, samenwerken om de maatschappij aan hare bestemming te doen beantwoorden.






{==43==} {>>pagina-aanduiding<<}

Te zijner tijd vrucht.

Een vertelling uit den ouden tijd

door Betsy Perk.

Verplaatsen wij ons ettelijke eeuwen terug en wel in Florence tijdens de veste nog geenszins was die stad van weelde, die bakermat van kunst en wetenschap en handel, welke zij later onder het bewind der de Medicis alleszins mocht heeten; maar het eenvoudige, hoewel reeds sterke Florence; dat Florence waarin arbeidzaamheid ten zetel zat en waar men onderling nog niet zocht te wedijveren in verkwisting en praal maar in werklust en nijverheid, ondanks de tweespalt, ondanks de partijwoede die er toen evenzeer heerschte als vroeger en later.
Immers geen stad die door alle eeuwen heen zoo ontzettend van de onderlinge verdeeldheid te lijden had als deze; maar ook geen stad die door alle eeuwen heen derwijze in nijverheid uitmuntte als Florence.
Trouwens geen regeeringsvorm ook als juist de hare prikkelde zoo zeer tot werkzaamheid.
Door dien regeeringsvorm toch was het volk noch onderworpen aan de willekeur van een enkelen mensch, zoo als Venetie aan een Doge, noch aan de heerschappij van een bevoorrechte klasse, zoooals zoovele harer zustersteden, maar uitsluitend aan dezulken die in alle opzichten verdienden gehoorzaamd te worden.
Door nijverheid, deugd en kunst trachtten de voornaamste Florentijnen hunne voorrechten, hun invloed niet alleen te handhaven maar tevens uittebreiden; terwijl elk burger, den minsten

{==44==} {>>pagina-aanduiding<<}
zelfs, de weg openstond om eenmaal onder de voornaamsten te behooren, ja zelfs deel aan de regeering te nemen.
Hiertoe toch geleidde nijverheid. Geen wonder dat zij door een iegelijk werd bevorderd! Wel was men ook toen reeds naijverig van elkander maar de naijver dier dagen was een deugd velen ten zegen, zoo als die van later een ondeugd werd velen ten vloek.
Door den naijver dier dagen verhief Florence zich immers meer en meer boven zoovele andere steden.
Door den naijver dier dagen leverde Florence immers niet alleen geschiedschrijvers, dichters en kunstenaars aan Europa maar eerlang zelfs leermeesters.
Waren sommige straten destijds bewoond door mannen die goed en bloed veil hadden tot het handhaven der boven alles zoo dierbare vrijheid, andere waren als geheel ingenomen door kooplieden en wevers, bij wie tijdverbeuzelen of leegloopen even verachtelijke ondeugden waren, als twistgierigheid en onverdraagzaamheid.
De handel in koren en wijnen gedoogde nimmer en evenmin tijdverzuim als de latere in de meest weelderige artikelen, terwijl de weefgetouwen, die destijds nog maar uitsluitend gemsenhair tooverden tot kleederen, even ongaarne hun gesnor staakten als toen zij later met zijde en gouddraad waren bespannen.
Op enkele uitzonderingen na bestonden zoowel de woningen en pakhuizen der handelaren als die der wevers uit ééne verdieping; een overdekte galerij, één groot vertrek, één keuken en slaapvertrekjes naar gelang de meerdere of mindere talrijkheid des gezins er vereischte. De kinderen erfden ze van de ouders. Geslacht aan geslacht bewoonden ze en lieten ze verbeteren jaar aan jaar. Stierf er door de toemaals zoo dikwijls heerschende pest een geslacht uit, dan viel het òf der regeering òf een verren verwant ten deel, zoodat deze en gene allicht, behalve het eigen huis, nog een tweede bezat dat hij, om van de onderhoudskosten bevrijd te zijn, den eersten den besten soms tegen wat koren en wijn of andere levensbehoeften afstond.
Hierdoor gebeurde het weleens dat er bijvoorbeeld, in de straat der wevers een koopman terecht kwam of omgekeerd, doch deze in ieders oog alzoo verdwaalde, nam de eerste gelegenheid de

{==45==} {>>pagina-aanduiding<<}
beste te baat om zich weder onder de vrienden dat is, onder de beroepsgenooten, te vestigen. Hieruit zou men allicht afleiden dat zelfs de Florentijnen onderling elkaar vijandig waren. Niet echter om min vriendschappelijke reden hield soort zich liefst bij soort, maar ter wille der gilden die, hun oorsprong vindend in de middeneeuwen, destijds in vollen bloei waren, terwijl elke gilde van lieverlee haar eigen straat had verworven.

Verplaatsen wij ons dan in Florence, tijdens men nog van geen kostbaarder kleederdracht droomde, dan van het tot de voeten reikend gewaad van Barracan (alzoo heette het weefsel van gemzenhair) en zien wij een jonkman van niet zeer kloek figuur, met een groote lederen zak onder den arm en een stok met ijzeren punt in de hand, de poort binnentreden ter zijde van het op weinig afstands gelegen vlek Val-Ambra. Aan een weversknaap hooren wij hem somber maar niet min vriendelijk vragen, of hij ook een onbewoond huis weet.
De jonkman scheen even twintig jaren te tellen. Lang zwart haar golfde hem over den schouder en omlijstte een gelaat dat de onmiskenbare sporen droeg van smart, terwijl de weemoedige blikken, waarmee hij, alsvorens den knaap aan te spreken, had rondgezien, alleszins deden vermoeden dat hij zich ver van opgewekt gevoelde.
De knaap mat hem van hoofd tot voeten en onderwijl hij prevelde: ‘Welzoo meester! dat 's een kansje! juist nu je 't nest moest gaan opknappen!’ Toen wreef hij zich in de handen, zeker van deelneming in het buitenkansje van zijn meester en antwoordde inmiddels: ‘Dat treft! Ik weet er juist een! volg me maar!’ Meteen keerde hij zich om, ten einde hem voor te gaan naar dat gedeelte der stad, alwaar weefgetouw aan weefgetouw regelmatig snorden, onder de vroolijke liederen van oude en jonge werklieden en, tusschen de gebouwen van het weversgilde in, zich ook eenige pakhuizen van handelaren bevonden.
Alreê waren beiden een ledig huis genaderd, dat er vrij vervallen maar overigens zeer ruim uitzag.
‘Zie zoo, daar heb je er een! Ga nu maar binnen, dan zal ik mijn meester roepen,’ zeì de knaap en hij ging zijns weegs.
De jonkman ligtte dadelijk de kling van de deur en trad

{==46==} {>>pagina-aanduiding<<}
binnen. Zonder rond te zien of de vertrekken te doorloopen, legde hij niet alleen de lederen zak zoo uiterst voorzichtig op den grond alsof ze iets breekbaars en kostbaars inhield, maar wierp er zich zelf naast, sloot heimelijk uitgeput de oogen en viel in slaap. Althans dit scheen zoo; maar zijn lippen prevelden te gedurig eenige onverstaanbare woorden en zijn ledematen bleven te onrustig, dan dat de al spoedig opdagende eigenaar gelooven kon, dat hij sliep, toen hij hem eenige oogenblikken opmerkzaam had gadegeslagen.
‘Hoe is het, vriend!’ begon hij eindelijk, ‘slaap je of niet?’
De jonkman sprong overeind.
‘Hoe is het,’ hernam de eigenaar, ‘heb je zin in mijn woning? wou je hier blijven? komt ge u hier vestigen, hier onder ons nijvere werklieden?’
‘Als ge niet te veel eischt voor uw huis en een vreemdeling niet lastig valt met vragen, dan - ja.’
‘Wat het laatste betreft...ik, voor mij, ik kan natuurlijk maar alleen voor mij zelf instaan, ik voor mij zal er u geen enkele doen, tenzij die ik als eigenaar van dit huis tot u moèt richten! Begrepen? En wat nu mijn prijs betreft....geef me eenige schepels koren en een vat wijn, dan is deze woning de uwe.’
Toen trok de jonkman een ijzeren ring van den vinger en antwoordde:
‘Ziedaar. Begeef u met dezen ring naar Val Ambra. Vraag er naar Ciskinko, zeg hem dat ik een woning heb gevonden en hij zal u niet alleen het verlangde meêgeven, maar u koren en wijn doen dragen door een vrouw. Zweer echter vooraf, niemand in Florence te zeggen wie ik ben.’
‘Wie gij zijt? Hoe zou ik dat? Ik weet het immers zelf niet!’ verzekerde de wever verbaasd: ‘Ik weet immers niets meer dan dat de knaap, die u berwaarts heeft gebracht, me kwam zeggen: Daar was een vreemdeling die een dak zocht, ik bracht hem in uw ledige woning, meester. Maar,’ viel hij zich zelf in, ‘kent die Ciskinko dezen ring?’
‘Zou ik er u anders meê tot hem zenden? Zijn laatste woorden waren: Indien gij een woning hebt gevonden, zend me dan een boodschapper met dezen ring en ik zal hem, behalve de oude Nica, meêgeven wat ge behoeft om in uw onderhoud te voorzien.’
‘Maar wie zijt gij en wie is Ciskinko?’

{==47==} {>>pagina-aanduiding<<}

‘Ciskinko is...doch zweer vooraf dat geen tweede vernemen zal wie ik eigenlijk ben.’
‘Bij de Madonna! uit mijn mond verneemt het niemand!’
‘Nu dan, Ciskinko is een der hoofden van Val-Ambra, en...mijn vader. Ga nu. Ik ben afgemat, doch doe me een weinig spijs en drank brengen!’
De wever verwijderde zich na den ring aan zijn vinger gestoken te hebben. 't Beroep op zijn gastvrijheid was niet te vergeefs, want alrêe keerde dezelfde knaap met het begeerde terug en verfrischte de jonkman zich aan een teug goeden wijn. Het brood bleef echter, nadat hij er een stuk had afgebroken en beproefd het op te eten, onaangeroerd, 't bleef hem als in de keel steken. Hij schudde bij die ontdekking het hoofd en zeide droevig: ‘Gebannen, gebannen...ook van haar! En dat, dewijl ik niet gedoogen kon dat mijn arbeid nutteloos werd genoemd. Nutteloos! ha! hoe zullen zij straks opzien als ik het tegendeel bewijs!’ Zijn donkere oogen flikkerden even. Even, ja! want de volgende gedachte was zoo twijfelmoedig als deze hoopvol. De gedachte: ‘maar zal dat straks eenmaal daar zijn?!’ verdoofde den vluchtigen glans.
‘Zal dat straks eens dáár zijn - zal ik ooit slagen!’ hernam hij, het koord van de lederen tasch losstrikkend en daaruit een voorwerp nemend van vreemd maaksel, benevens eenig gereedschap van allerlei vorm en aard. ‘Zult gij mij ooit mijn lijden vergoeden?’ hernam hij het aansprekend, ‘gij mijn arbeid, die ze spottend noemen, een tuig van fijn hout, ijzer, koper en kattendarm in kluis! Zult gij ooit onder mijn handen, diè ziel en dàt leven bekomen, die ik gezworen heb u te zullen verleenen!? De Madonna en allen Heiligen alleen is het bekend! En’ hernam hij na een pauze, ‘zal ik hier rustig kunnen voortgaan, zonder gesar en geplaag? o dan zal ik mijn ballingschap zegenen...maar toch van allen gescheiden...van vader, van moeder, van allen!’ en zijn oogen werden vochtig toen hij voortging: ‘Heimwee zal me welhaast verteeren...dat voel ik wel...ja dat voel ik wel...Alleen de oude dienstmaagd tot gezelschap...tot gezelschap van Barbyton...Ciskinko's zoon...Ciskinko's zoon...gebannen uit Val Ambra...Wee mij! wee mij!’ riep hij, zich op de borst slaande.
En het hoofd tegen den naakten muur geleund, weende hij.

{==48==} {>>pagina-aanduiding<<}

De wever was inmiddels naar Val Ambra getogen. Op vertoon van den ring ontving hij werkelijk wijn en koren en hoorde de onde Nica, een dienstmaagd, gebieden, dat zij hem een en ander moest helpen dragen.
Nadat Nica ten dezen opzicht gehoorzaamd had, keerde zij nog ettelijke malen naar Ciskinko terug en kwam dan telkens zoo belast en zoo beladen weder bij diens zoon, dat de ledige woning van lieverlêe de toenmalige vereischte gerieflijkheden bezat en ze alzoo tot een geschikt verblijf zoo wel voor haar jongen meester als voor haar zelve was ingericht.
Sedert verdiepte de geheele straat zich in gissingen en opperde men er nu deze dan gene, die zeker waar moest zijn; juist zoo als nog heden geschiedt, zoodra een onbekende zich vestigt in de buurschap van wie of van wat ook, over de vraag: wie of wat deze vreemdeling zijn zou. Doch ook toenmaals wist men heel spoedig uit te vorschen, wat men om onverschillige redenen graag te weten kwam en bleef het alzoo wevers en kooplieden maar heel kort geheim, ‘wie de jonkman eigenlijk was. Tot niet geringe verbazing van den man van wien het huis was geweest, wist men zelfs meer dan deze bijzonderheid.
Immers men vernam bovendien, dat hij uit de ouderlijke woning was verdreven door verwanten die hem hoofdoorzaak noemden van gedurige tweespalt tusschen twee gezinnen. Aanhoudende oneenigheden tusschen de jongere leden moesten ten laatste ook verderfelijk worden voor de oudere. Onwillekeurig toch kozen deze partij, nù voor den beleedigde dàn voor den beleediger. En doordien 't destijds nog van algemeene bekendheid was, dat de noodlottige splitsing der Italianen in Guelfen en Gibelijnen alleen zijn oorsprong had gevonden in de twist van twee zonen uit den huize Cancellirini, kwamen de hoofden der beide Val-Ambrasche gezinnen al heel schielijk overeen om de jeugdige onruststokers te verbannen.
Voorzeker een bewijs hoezeer men reeds destijds genoeg had aan de veten, die al zoo menig kloek Italiaansch geslacht ten verderve waren geworden. En voorzeker tevens een maatregel die den huiselijken vrede ook in de negentiende eeuw alleszins bevorderlijk zou zijn, wanneer zij tot den huidigen dag in zwang ware gebleven of nu en dan nog maar eens in praktijk werd gebracht.
Doch om voet bij stek te houden....De geburen, zoo wevers als

{==49==} {>>pagina-aanduiding<<}
kooplieden, vernamen tevens, dat de steeds onzichtbaar blijvende balling Barbyton heette en hij een niet onknap werkman zou zijn, indien hij den kostbaren tijd maar niet verspilde met 't maken van een ding, waar niemand ter wereld ooit eenig profijt van hebben kon. Zoo mede, dat juist deze zijn noodlottige voorliefde aanleiding tot die gedurige tweespalt had gegeven en wel, doordien hij als een razende opvloog en als een dolleman te werk ging, zoo ras zijn arbeid onnut werd genoemd en de tijd verkwist dien hij er aan besteedde.
En dit werd hem immers juist keer op keer verweten door dat jongere lid uit dat andere gezin, dat nu, even als hij zijn opvliegendheid, verwijten en geplaag met een verbanning uit Val Ambra moest boeten.
Na 't inwinnen van dergelijke berichten konden de Florentijnen dier dagen, met name de nijvere wevers, niet den minsten lust gevoelen om den balling nader te leeren kennen. Dit belette evenwel niet dat zij hem gedurig bespraken en, vooral wanneer zij aan zijn onnutten arbeid dachten, van nieuwsgierigheid als brandden en zich gedurig onderling vroegen, waar in die toch wel bestaan zou.
Vooral de vrouwen meenden er hoe langer zoo sterker het hare van te moeten hebben. Ook zij wisten evenwel hare nieuwsgierigheid te bedwingen en lieten hem alzoo links liggen, hoewel zij hem aanvankelijk bleven nakijken en trachtten te begluren; alras werd men echter zóó zeer aan zijn somber gelaat en ingedoken figuur gewoon, dat niemand zich meer om zijn komen of gaan bekreunde, ja dat men eerlang zelfs ophield te gissen waar hij toch wel van leefde en waarmeê hij zich toch bezig hield.
Eindelijk wekte de oude Nica zelfs geen nieuwsgierigheid meer op.
Maar ziet! zekeren dag staken allen de hoofden bijeen. Geen wonder! De stroeve oude vrouw die, als deze en gene haar beproefde uittehooren, stom scheen, had geheel uit eigen beweging gesproken en niet alleen gesproken maar zelfs gelachen en geschreid van loutere vreugde want....maëstro Barbyton ging....trouwen!
En trouwen, kijk! als er van een huwelijk gesproken wordt, - 't is zeker iets heel natuurlijks: want het hield door alle eeuwen heen stand - als er van een huwelijk gesproken wordt,

{==50==} {>>pagina-aanduiding<<}
wil een iegelijk' er het zijne van weten, zoowel un als destijds. Alzoo begonnen de geburen te babbelen, te gissen en elkander met zulk een à plomb hunne opinien optedringen, dat geen negentiendeëeuwer 't hun verbeteren zou.
“Nu, nu”, beweerde men, “die hem neemt...dien stuurschèn gems, dien omuststoker, dat familiekruis...is ook niet veel.”
Die slotsom aller samensprekingen belette evenwel geenszins dat de straat, waarin het door Barbyton voor wat koren en wijn gekocht huis stond, als uitliep om de vrouw te zien, die hij als de zijne stond te ontvangen en dood eenvoudig (om ceremoniën en burgerlijke plegtigheden bekreunde men zich nog niet veel) door de oude dienstmaagd uit Val Ambra was gehaald.
En wat nieuwe stof tot gepraat en verbazing toen men haar, nadat het huis geheel was opgeknapt, verschijnen zag!!
Zij was immers alles behalve die leelijke bes, die op haar ouden dag nog een man wilde hebben, maar een mooi jong deerntje, met zoo'n snoeperig gezichtje dat alle jonkmannen haar den balling benijdden. Hoe zij heette, vanwaar zij kwam, of zij hoog of laag geboren was, kortom aan al die hedendaagsche vragen in zulke omstandigheden werd niet gedacht door mannen en vrouwen die, jaar in jaar uit, Barracan droegen en nog van geen andere stoffen droomden, tenzij van nog minder allooi. 't Was hun genoeg dat het vrouwtje er allerliefst uitzag en zij allen heel vriendelijk had toegeknikt.
Maar toen Nica weldra in de vreugde haars harten iets snapte van een nichtje, wie 't eindelijk gelukt was vrijheid te bekomen om het lot van den balling te deelen en dat zij druk met de buren hoopte om te gaan, ziet! toen voelden alle meisjes uit de straat zich plotseling tot haar getrokken.
Terwijl zij herhaaldelijk prevelden “dat's eerst goed van haar gehandeld!” fluisterden de jonge mannen: “Ik mocht lijden bij Florence's patroon dat ik ook zoo'n nichtje bezat!”
En de oude dienstmaagd ging haars weegs met honderde groetenissen aan de signora Barbyton, mitsgaders de verzekering, dat de heele straat zich om het zeerst in haar komst verheugde en zich voorstelde haar veel te zien, voor zoo ver althans als de wederkeerige bezigheden dit gedoogden.

{==51==} {>>pagina-aanduiding<<}

Sedert....o wondere macht der liefde! o gezegende invloed der vrouw! sedert was Barbyton zoo veranderd als een naakte winterboom in een groen gekleede voorjaarsstam.
Van lieverleê sprak hij de geburen uit vrije beweging toe, reikte dezen en genen zelfs de hand, wipte nu hier dan daar met zijn wijfje een drempel over en wist langzamerhand derwijze aller genegenheid te winnen dat men onderling verzekerde: “Wat maakt onbekend toch onbemind! wat hadden wij reeds prettige uurtjes met dien Barbyton kunnen slijten!”
Dientengevolge werd het verkeer steeds drukker, onderwijl Barbyton hoe langer zoo vriendelijker, ja zelfs zoo toeschietelijk werd, dat hij nu en dan iets losliet over zijn geheimzinnigen arbeid, ja eindelijk vertelde, dat hij zoowel des daags met de handen, als des nachts met het hoofd werkte aan een voorwerp van fijn hout, koper, ijzer, ja kattendarm in kluis.
Bij die enkele meêdeeling bleef het echter niet, want zekeren dag redeneerde hij buitengewoon lang, voor zijn doen althans, totdat er eindelijk het hooge woord uitkwam: mijn vrouw heeft mij een zoon beloofd en ik haar in mijn arbeid een dochtertje en dat wel....op denzelfden dag!’
De wevers lachten, ‘ha ha ha! tweelingen.’ Maar toen antwoordde hij: ‘Ja en neen!’ Geraden en toch niet geraden hm! hm!’
Toen begrepen zij er niets van. Doch toen hij alras liet volgen: ‘Ik zal ten minste mijn best doen om op. denzelfden dag klaar te zijn....!’ toen keken zij mekaar bepaald aan, als of ze vragen wilden: ‘hapert het hem in het hoofd?’
En dat begonnen zij bepaald te gelooven toen hij wegijlend prevelde: Had ik maar vroeger den moed gehad Nica om haar te zenden! Zij heeft me bepaald doen vinden wat ik zocht! Nu zal mijn dochtertje de speelnoot worden van haar zoon en de een zal den anderen onsterfelijk maken. Zie, vrienden! dat voorspel ik u allen!’ Inmiddels verstreek de eene dag na den anderen, en bespraken en belachten de wevers, zoo wel thuis als bij de getouwen, maëstro Barbyton en zijn tweelingen in spé, totdat de groote dag was aangebroken, maestro Barbyton werkelijk een zoon geboren werd en hij zich daardoor onuitsprekelijk gelukkig gevoelde.
Toch was die vreugde niet gansch onvermengd. Getuige de zucht: Arme schelm, balling, even als ik, uit Val Ambra!

{==52==} {>>pagina-aanduiding<<}

De jongen heeft geen familie...och! och! zuchtte hij, hem aan Nica teruggevend.
‘Wat! Geen familie?!’ antwoordde zij verbaasd. ‘Hij heeft beiden vader en moeder, die ik zelfs nooit heb gekend en ge kunt zeggen: hij heeft geen familie! maar...maar maëstro Barbyton! als of vader en moeder niet alle familieschap te boven gingen!’
‘Ja, ja, ge hebt gelijk. Vader en moeder zijn het naast! ge hebt gelijk!’ en zijn gelaat helderde waarlijk op toen hij hernam: ‘En weldra Nica, heeft hij immers ook een zusje, een levensgezellin, een troost, een engel op zijn pad!’
‘Ja! die tel ik voor mij niet hoog,’ dacht Nica, terwijl ze antwoordde, want zij kende zijn prikkelbaarheid op dat ééne punt: ‘En dan de buren, de vroolijke wevers! Ik wed en ik wed, dat zij hem allemaal tot neef willen hebben, dat ze hem allemaal tot familie zullen worden.’
Zij kreeg geen antwoord, want Barbyton had het vertrek verlaten.
Nauw had zij het jongske echter weder in moeders armen gelegd of hij keerde met iets in de zijne terug. Doch hij trad niet binnen maar bleef op den drempel staan, streek toen met den middelvinger over den rug van het door hem gedragen voorwerp en...lachte van geluk toen er een krachtig, hoewel ver van zuiver geluid door het vertrekje klonk: ‘Tang, taug, tinge, tinge, tang!’
‘Barbyton, gij doet me schrikken! o Barbyton, Barbyton, houd op. Zie, zie hoe hij schreit. O Nica, Nica!’ klaagde de jonge moeder toen het kind begon te schreien en zij zelve alleronaangenaamst werd aangedaan. Maar Barbyton hoorde haar niet.
‘Ting tang, ting tinge tang!’ klonk het herhaaldelijk tot dat Nica hem bij den arm greep en zei: ‘zij roept u, schei toch uit en kom bij haar!’
Toen trad hij met een paar schreden naar het leger van moeder en kind, knielde er naast, legde zijn maaksel eerst nevens beiden, doch beproefde welhaast het in de armpjes der pas geborenen te leggen en riep toen uit: ‘Ziedaar - ziedaar mijn dochter, de tweeling van uw zoon, de bron van mijn lijden, de oorzaak mijner verbanning uit Val Ambra, mijn veeljarigen arbeid van fijn hout, ijzer, koper, kattendarm in kluis, een eerste zevensnarig muziekinstrument.
En hij streek de lange hairen weg, sloot moeder, zoon en

{==53==} {>>pagina-aanduiding<<}
dochter in de armen, kuste de eerste teederlijk en hernam daarna tot de tweede en derde:
‘U mijn jongen heet ik Luvico, u mijn dochter, die ik ziel en leven hoop gegeven te hebben: ja hoe zal ik u noemen?...ik weet het waarlijk nog niet. Dat gij te zamen onsterflijk moogt worden, en ik zal mijn ballingschap zegenen! Het talent dat mij ontbreekt om u te bespelen, bezitte hij in hoogen mate?’
‘En de straat,’ prevelde Nica, die, de handen vouwend van verbazing, niet eens spreken kon, ‘en de straat zal van zoo'n dochter niets meer begrijpen dan ik, maar toch zal ze net als oude Nica zeggen: als de jongen zoo'n stem krijgt als dat ding, jaagt hij temet zoowel alle vrienden als alle vijanden van Florence weg. Brr...wat geluiden...Brr!’ en zij stopte de vingers in de ooren.
‘Vrouw,’ hernam Barbyton inmiddels, ‘hij, onze jongen, onze Luvico zal er de ziel uithalen die ik er heb ingelegd. Ik ben helaas! maar een eenvoudig werkman, de uitvinder, de maker van een nieuw instrument, maar hij, hij, Luvico, onze jongen, zal dat instrument bespelen, zoo als er nog nooit eenig instrument bespeeld is. Ik heb er ziel en leven aan gegeven...en hij Luvico zal 't mettertijd bewijzen...en dan zullen beiden onafscheidelijk zijn en dan zal de een den ander onsterflijk maken. Begrepen? begrepen? vrouw! en dan zal men ginds in Val Ambra zien dat ik toch gelijk heb gehad.’
‘Ja, ja,’ knikte zij, hoewel zij er bijster weinig van begreep.
‘Ik zal maar eens aan de buren gaan vertellen wat 'n flinken jongen we gekregen hebben,’ viel Niza in, die meende zich wel een aandeel te mogen toeëigenen van den pasgeborene.
En zij ging en vertelde niet alleen van den flinken jongen, maar tevens hoe zij uit naam van de geheele straat had verklaard, dat alle wevers hem wel tot familie zouden willen zijn.
En toen riepen allen die haar aanhoorden om het luidst:
Top! wij zullen hem allemaal tot Zia en Zio, tot Cugina en Cugino worden 1).

II.

Sedert die verzekering, en natuurlijk ook sedert Luvico's geboorte, is menig jaar heen gespoed, waarin de getouwen steeds

{==54==} {>>pagina-aanduiding<<}
bleven snorren en de handel door menig nieuw artikel was uitgebreid.
Barbyton had zijn instrument inmiddels steeds meer zoeken te volmaken, terwijl de buren, sedert zij er kennis van genomen hadden, oordeelden dat hij er den grooten weg mee op moest, dat wilde zeggen, dat hij zijn kunststuk aan het muziekanten gilde moest vertoonen en daaruit iemand zien te bewegen het te bespelen.
Maar tot niet geringe verbazing van de wevers had hij daar niets van willen weten.
Niemand dan zijn eigen Luvico was gerechtigd er de ziel uit te halen die zijn vader er ingelegd had. Al moest hij ook nog een paar jaren geduld oefenen, niemand dan hij moest het bespelen.
‘Gij moet het zelf weten!’ beslistte menigeen en zij bemoeiden er zich niet verder mee. Anderen meenden dat hij er zich zelf op moest oefenen, maar Barbyton had elke oefening voorlang opgegeven omdat hij geen kans zag vooruit te komen. De vingers waren er hem te stijf voor.
De vraag of zijn zoon beter zou slagen, rees zelfs niet in hem op. Barbyton dacht zoover niet na. En had hij er al over nagedacht, was er al eenige vrees dienaangaande gerezen, dan zou hij zich bepaald hebben gerust gesteld, in de overtuiging, dat de knaap, zoo vroeg mogelijk beginnende, zeker slagen moest: want dat hij zelf alleen hierom geen goed muziekant zijn kon, omdat zijn vingers niet vlug genoeg voortwilden. Hij wist immers heel goed hoe het instrument bespeeld moest worden! Als hij het niet heel goed wist, bij Florence's patroon! wie moest het dan weten?? Maar die stramme vingers zaten tusschen het weten en het kunnen. Alzoo, 't liet geen twijfel. Luvico's taak zou zijn, heel Florence te toonen welk een kunststuk zijn vader had gemaakt. Tot zoo lang wilde hij zijn arbeid zelfs verbergen, ja zelfs geheim houden voor Val Ambra, en daar steeds doorgaan voor....een tijdverknoeier.
Inmiddels bewezen de geburen dat de belofte in de verzekering betreffende hun familieschap vervat, niet ijdel was geweest. Zij namen Luvico hoe langer zoo meer...en amitié, en leerden hem om het zeerst Zio en Zia zeggen tot de ouderen, en Cunigo en Cuniga tot de jongerer, net zoo als zij Nica hadden beloofd.

{==55==} {>>pagina-aanduiding<<}

Sterk gespierd, zwaar gebouwd, groot van hand en voet beide, beloofde de knaap alrèe vader Barbyton, voor dat deze er op verdacht kon zijn, boven het hoofd te groeien en wat erger was, niet alleen dezen, maar de heele familie bovendien.
Geen wonder dat zij danig grootsch op hem werd! En hoe trotsch moest Barbyton zelf dan niet op zijn eenige zijn! En toch....zonderling! in stede daarvan kwam het den wevers somtijds voor, als of Barbyton zijn jongen niet goed zien kon.
't Scheen met recht zonderling. Maar was het daarom zonderling?
Dat zij verre. Want och! hij bereidde zijn vader zoo'n ontzettende teleurstelling! Immers hij belachte en bespotte om zoo te zeggen, hoe klein hij ook nog was, alle vaderlijke droomen. In stede van de innigste sympathie voor het instrument te openbaren, legde hij er de onoverwinnelijkste antipathie voor aan den dag.
Hij kon ‘het zusje niet uitstaan en de ‘toekomstige engel op zijn pad,’ niet - wat men noemt - luchten of zien.
Nauw drie jaren oud stopte hij de kleine vingers in de ooren en gilde: weg! weg! bang! bang! als vader het speeltuig maar aanraakte en de verzoeking niet wederstaan kon om andermaal te beproeven of de vingers niet zouden voort willen.
Maar de vingers van den kunstvaardigen werkman waren niet zoo gevormd als die van den werkzamen kunstenaar. Hij mocht het ‘Ting-tang!’ op allerlei wijs varieeren, de knaap kon er evenmin vrede mee vinden als zijn moeder, ja hij werd onder elke poging even razend, als zijn vader indertijd bij het verwijt van nutteloozen arbeid en tijdverkwisting.
En naar mate hij ouder werd, betoonde hij zijn afkeer nog sterker, zoodat de schrik vader Barbyton telkens als verbijsterde en hij van smart en teleurstelling letterlijk verslagen, neen! versuft was, en telkens de overtuiging onwillekeurig moest toenemen, dat zijn zoon het speeltuig nimmer die ziel en dat leven zou geven, die hij er in gelegd had.
Eindelijk besloot hij den raad der vrienden te volgen en zijn arbeid deskundigen te vertoonen. Maar och! wat nieuwe wreede teleurstelling. De man dien men hem had aangewezen hield zelf zich onledig met het verbeteren van een instrument en Barbytons arbeid werd niet alleen afgekeurd maar bespot en als hoogst

{==56==} {>>pagina-aanduiding<<}
overbodig verworpen, omdat de bestaande instrumenten zeer goed waren, en er dus geen behoefte was aan een nieuw.

Was alzoo teleurstelling ook destijds reeds menigmaal het loon voor het vorschen nàar en het ontdekken vàn iets nieuws, jaloerschheid en naijver bemoeilijkten den armen uitvinder mede niet minder dan later.
De ter wille van zijn arbeid reeds gebannen Val Ambraer kon de nieuwe teleurstelling, den spot dien hij in stede van roem inoogstte, niet te boven komen. Met dof oog en wankelenden tred kwam hij terug van het bezoek bij den muziekant, straks zoo vol hoop en blijde verwachting ondernomen.
In weinig dagen was hij oud geworden en versuft. En nu verviel hij van lieverlee weder tot vroegere somberheid en ontweek den gezelligen kout met de wevers en kooplieden, omdat hij vreesde dat ook dezen zijn arbeid nutteloos oordeelden en hij onmachtig was hen van het tegendeel te overtuigen. Deze en gene der ‘familie’ mocht aanvankelijk nog beproeven hem tot andere gedachten te brengen, hem te bewegen zich rechtstreeks tot een der raadsleden te wenden, maar 't was vruchteloos. De eene poging leed schipbreuk na de andere.
En helaas! even schielijk als men aan zijn opwekking was gewoon geraakt, gewendde men ook weder aan zijn eenzelvigheid en afzondering. Ja, welhaast zou men zijn geheele bestaan vergeten zijn, indien Luvico er bij wijlen niet aan herinnerd had, door over moeders verdriet te klagen, want moeder leed bepaald veel onder vaders zonderlinge manier van zijn, sedert hij naar dien muziekant was geweest.
‘'t Is 's mans aard!’ verzekerde dèze. ‘Heb ik het u niet altijd voorspeld? vroeg genc. ‘Dat jonge vrouwtje heeft hem in den beginne wat opgemonterd maar...wie kan zijn aard op den duur verloochenen?’ zoo vroegen de nijvere, eenvoudige wevers van Florence uit die dagen. Latere eeuwen mochten die kunst verstaan en eenige vaardigheid daarin bepaald eischen, ter wille van den vrede of van maatschappelijke vormen, maar tijdens Florence's eenvoud had niemand er belang bij om zich te maskeeren, om te wezen wat men niet scheen en te schijnen zoo als men niet was.
Lieten de vrienden evenwel spoedig elke poging varen om den

{==57==} {>>pagina-aanduiding<<}
armen Barbyton tot andere gedachten te brengen, zijn vrouw vertraagde zoo ras niet. Zij liet niets onbeproefd, en menigmaal was zij niet weinig tevreden wanneer 't haar gelukken mocht, hem aan zijn eenzaamheid te ontrukken en hem mêe naar het vertrek te troonen, waarin zij zoo menig gelukkigen dag hadden doorleefd. Maar ach! hoe weinig vermocht haar liefde! Nauw trad Luvico binnen of hij klaagde, met blikken die zelfs een steen konden vermurmd hebben: ‘Vrouw, o vrouw...die jongen! Luvico en mijn speeltuig...och...mijn arm...arm speeltuig!’ en dan moest Luvico zorgen dat hij niet onder vaders bereik kwam, of deze zou zich aan hem vergrepen hebben. Dit althans vreesde zijn moeder.
Nu is een moederhart zeker uiterst fijngevoelig, maar nietmin even hard als steen voor wie zich tegen haar kind verklaart, en zoo bedroefde haar Barbyton's tegenzin in haar jongen niet alleen, maar welhaast kon zij hem die niet vergeven.
Zij had Barbyton wel nog altijd lief; zij vereerde zelfs meer dan iemand zijn geduld, zijn volharding, zijn kunstvaardigheid als zij het zonderling besnaarde voorwerp bekeek. Zij gevoelde zelfs nog alles voor en met hem, zoo als zij ten minste gedurig verzekerde, behoudens dat ééne, dat eene hetwelk hij juist zoo bepaaldelijk had gemeend, dat zij het allereerst en allermeest met hem deelen zou, nl. zijn afgodische liefde voor zijn arbeid, voor zijn speeltuig, voor de dochter die hij haar evenzeer geschonken had, als zij hem een zoon. Nica, de oude dienstmaagd, kon 't getuigen, hoeveel ook hem de geboorte daarvan had gekost, indien zij zelve 't zich niet herinneren mocht.
Maar och! de goede vrouw had nog minder verstand van al wat niet rechtstreeks tot het huisbestier en haar jongen in verband stond dan vele vrouwen dezer dagen. Barbyton's maaksel van fijn hout, ijzer, koper en kattendarm in kluis, 't bleef ook haàr wat het allen oningewijden scheen: een dood lichaam, al beweerde Barbyton ook in tegenstelling daarvan, dat het leven en ziel had zoo goed als Luvico. Als zij 't had hooren bespelen zou zij hoogst waarschijnlijk tot andere gedachten zijn gekomen maar helaas! en zeker allerbetreurenswaardigst voor den armen meer en meer versuffenden maker, er daagde geen muziekant voor op. De wevers kwamen met geen muziekanten in aanraking, evenmin als dezen met wevers. Ieder hield zich immers aan zijn eigen gilde, en den eenigen dien zij toevallig uit dat muzi-
{==58==} {>>pagina-aanduiding<<}
kantengilde kenden, kenden zij omdat hij een dochter uit het weversgilde tot vrouw had genomen. En deze nu had te veel belang bij het verzwijgen van den arbeid van een vreemdellng, dat is: van iemand buiten het gilde, dan dat hij er ruchtbaarheid aan zou gegeven hebben.
Barbyton's arbeid moest alzoo aan zijn vrouw zelfs blijven wat hij scheen.
Nochtans....zij had er eerbied voor; maar dat maaksel op één lijn te stellen met haar Luvico, dat maaksel één te noemen met haar zoon, - dat was, vooral nu deze er steeds heviger tegenzin in openbaarde toch wat veel gevergd; dat ging werkelijk haar liefde voor Barbyton te boven.
En Barbyton's hoofd zonk bij die ontdekking al dieper en dieper op de borst.
Geen schepsel, zelfs zij niet, wist wat hij leed terwijl hij èn zich zelf èn zijn instrument aan aller oogen onttrok, door er zich mee optesluiten in een werkplaatsje dat achter zijn woning stond, en dat hij sedert niet meer verliet dan wanneer hij geroepen werd om te eten, en dan nog maar alleen als hij honger had.

Wederom waren er jaren voorbijgegaan. Ouden van dagen stierven; jongelieden schepten zich eigen werelden. De tijd verrichtte hetzelfde werk wat hij ook heden nog verricht. Hij liet geen plaatsje ledig. Wat deze opbouwde liet hij door genen afbreken, maar toch zag hij nauwlettend toe dat niets den kreeftengang ging.
Werden de menschen al niet beter, zij werden wijzer en spitsvondiger. Verloren zij van lieverlee den eenvoud, leerden zij aan den anderen kant hoe langer zoo meer behoeften kennen, om welke te voldoen zij het brein scherpten en proeven namen die nu wèl dan kwàlijk uitvielen. Maar desalniettemin: de wereld ging met rassche schreden voorwaarts! De weefgetouwen getuigden er van. Er waren er voorzeker nog die Barracan afwierpen, maar het meerendeel was aanhoudend met zijddraad bespannen en glanzend gekleurde prachtige stoffen omhingen meer en meer de leden der aanzienlijken, ja zelfs ook die der gegoede burgerij.
Ook de huizen getuigden er van: zij werden niet alleen uiten inwendig verfraaid, maar gansche verdiepingen werden er

{==59==} {>>pagina-aanduiding<<}
opgebouwd. Oude vervallen woningen werden geslecht en keurige gebouwen namen als in een omzien de ledige plek in.
Maar Florence's bloei was niet alleen het gevolg van voorspoed. Helaas! de veste dankte dien evenzeer aan rampspoed, aan rampspoed, die haar in de pestilentie zoo ontzettend teisterde, dat schier de helft harer bewoners werden geveld. Koren, wijnen en andere levensartikelen moesten hoe langer zoo meer uitgevoerd, nu de helft van eigen verbruikers was verdwenen en wierpen daardoor niet weinig voordeel af, terwijl de gespaarden menig verwant mochten beweenen, maar door hun afsterven er niet te min wel bij voeren. Alle prijzen waren zeker ter helfte gedaald, zoo dat de wever of de handelaar, die straks zijn gezin maar juist onderhouden kon, zich nu rijk mocht heeten.
De pestilentie, hoezeer ook dezen ten verderve, werd alzoo genen ten zegen - en Florence, hoe ook straks onder diepen rouw gebogen, verhief zich op nieuw en krachtiger dan voor dien ramp.
Maar Barbyton, de balling uit Val Ambra, de diep teleurgestelde vader van een zevensnarig speeltuig, bespeurde er niets van. Terwijl menig gebuur werd weggerukt en ook zijn woning door den vreeslijken vijand werd bedreigd, ja niettegenstaande hij eindelijk de oude Nica had weggenomen, leefde hij toch even bewusteloos voort. De verbeteringen van sommige huizen, de geheele verbouwing van andere, hij merkte ze niet op. Hij was levend-dood, ja vergeten in de straat.
Sedert Luvico zelfs zijn vader niet meer scheen te herdenken, en na eerst gedurig over moeders bekommering en verdriet om zijnentwil gesproken te hebben, hieraan te veel gewoon raakte, om er eindelijk niet over te zwijgen, was Luvico de troost zijner moeder, maar ook de spitsboef der ‘familie’.
En wel verdiende Luvico den hem gegeven toenaam. Waar guiterijen werden bedreven wist men bij voorbaat dat hij haantjevooraan moest zijn geweest. Maar men vergaf hem alles, het ergste zelfs, omdat hij toch ook aan den anderen kant zooveel goeds had en, zonder voor eigen schuld anderen aan te wijzen, zijn eigen baan zoo aardig wist schoon te vegen, dat men hem wel eens ten onrechte beschuldigde, allereerst en alleen om hem uit te hooren of dit te zien doen. Geen jongen die zoo door alle eeuwen heen den naam van spitsboef verdiende als hij. Maar ook geen jongen die zoo bij de pinken was als hij, dit getuigde iedereen. De buren, of liever, ‘de familie’ hield hem na dat

{==60==} {>>pagina-aanduiding<<}
hij voor elk gat een spijker wist aan te toonen. Maar zij hield zich tevens overtuigd dat er uit hem meer stond te groeien dan uit alle Italiaansche jongens te zamen. En dit beweerde zij, omdat hij zulke keurige gebouwtjes wist te knutselen van blokjes en steentjes en allerlei materie die slechts onder zijn bereik viel en hij, behalve die kunst, nog een andere verstond en wel deze: om met een stuk tot kool gebrand hout allerlei mooie figuren, sierlijke lijnen en kolossale huizen te teekenen op alles waarop maar te teekenen viel.
De pest had ook menig huis van dit gilde ontruimd, dat door de regeering benaderd en geslecht, oneindig doelmatiger en steviger werd herbouwd.
De voordeelen die de touwen hoe langer zoo meer afwierpen, werden meer en meer gebruikt, om de woningen der eigenaren hechter aanzien te geven, of een even hecht als de gebouwen waarin de zijden stoffen nietalleen meer werden geweven, maar tevens gekleurd en die waarin eerlang zelfs metalen stonden geweven worden.
Er kwamen alom handen te kort, inzonderheid die van bouwmeesters. De bouwmeester werd daardoor van lieverlede een man van gewicht, een hoogelijk gewaardeerd man. Geen die zoo in eere werd gehouden. En geen kunst, die juist zoo hoog werd geschat en zooveel schats begon af te werpen als de zijne.
De weversgezellen wenschten niets vuriger, dan de spoel te verruilen tegen teekenstift, truffel en houweel, en benijdden Luvico alzoo niet weinig, zoo vaak men zijn aanleg en talent voor de hooggewaardeerdste aller kunsten hemelhoog roemde; terwijl de wevers zelven het dood jammer vonden, dat de spitsboef niet al voor jaar en dag in de leer was gedaan bij een meester, die hem tot bekwaam bouwheer zou hebben gevormd
Eindelijk meenden zij, als ‘familie’ er zijn moeder eens over te moeten aanspreken. En nadat zij dit eenmaal hadden gedaan, besloten zij haar niet met vrede te laten, voordat zij den oudsten hunner vrijheid gaf hem bij een meester te bestellen.
Zoo gezegd zoo gedaan. Dientengevolge trok Luvico een week later naar een bouwmeesters werkplaats, en begon zijn eerste. taak in het zalig bewustzijn, van al een heele bol te zijn. Maar och! nauw verliep er een week of de bouwmeester had hem niet onduidelijk te kennen gegeven, dat hij niets meer was dan....een broddelaar. Vreeslijk teleurgesteld, vernederd, uit het

{==61==} {>>pagina-aanduiding<<}
veld geslagen, verklaarde hij zijn moeder, liever weversgezel te willen blijven dan bouwmeester te worden. 't Kostte deze daarop zooveel moeite, hem voet bij stek te doen houden, dat de heele ‘familie’ er bij te pas kwam, en er door deze heel wat woorden moesten gewisseld, voordat hij zich aan het proefjaar wilde onderwerpen; aan het proefjaar dat hem gelegenheid zou geven om als handlanger in het bouwmeesters gilde te worden opgenomen.
Doch Luvico mocht tijdelijk ontmoedigd zijn, voor immer was hij 't niet: want toen eenige bejaarde familieleden hem verklaarden dat zij eens in een dito geval hadden verkeerd; dat ook hun eens de muts over de oogen was gehaald, besloot hij zich te laten raden en van nieuws aan te beginnen.
En ziet! Voordat het proefjaar verstreken was, verheugde hij de heele familie met de tijding, dat hij bij de bouwkunst zou blijven. Werd hij dan ook al geen meester, dan zou hij trachten een bruikbaar werkman te zijn.
't Mangelde hem werkelijk niet aan aanleg. Dit bewees zijn arbeid genoeg, al was er ook weinig genialiteit in. Hij hield gelijken tred met zijn mede-handlangers en werd, zoodra hij er de jaren toe had bereikt en de vereischte proef van bekwaamheid geleverd, als leerling opgenomen in het meer en meer vermaard wordend Florentijner bouwmeestersgilde, om er eerlang in mee te dingen naar het meesterschap.
Vader Barbyton bespeurde ook hier niets van. Hij was en bleef versuft. ‘En dat alleen om dat tuig van fijn hout, koper, ijzer en kattendarm in kluis!’ Zoo zuchtten moeder en zoon dikwijls en zij konden het instrument hoe langer zoo minder uitstaan, ja verwenschten het gedurig, als de oorzaak van den treurigen toestand waarin echtgenoot en vader steeds verkeerde.

Inmiddels verviel de tijdens den aankoop reeds zoo erg vervallen woning, al was zij bij gelegenheid van nichtjes komst opgeknapt, zóó zeer dat moeder en zoon begrepen, dat zij geen uitzondering mochten maken en den leermeester van Luvico in den arm namen om ze zoo min kostbaar mogelijk te herstellen. Barbyton mocht uit den kring der zijnen gebannen zijn, zijn erfdeel was hem echter evenmin ontgaan als aan zijn vrouw het hare, en zoo konden zij, zonder zelf te werken, vrij goed leven voor dien tijd, maar groote

{==62==} {>>pagina-aanduiding<<}
uitgaven, zooals die van eene algeheele verbouwing, konden zij niet bestrijden. Alzoo werd er maar een verdieping opgetrokken en daarboven een zolder met een hecht dak gemaakt.
Barbyton scheen ook dit niet te bespeuren. Doch nauw was het huis gereed of hij ging onbegrepen, onvoldaan, nog niet oud maar toch des levens zat, den weg van alle vleesch.
En zijn maaksel van fijn hout, ijzer, koper en kattendarm in kluis, verhuisde van lieverlee naar den zolder, onder een menigte prullen, die Luvico er reeds een plaats had gegeven.
Doch zijne moeder zon evenmin genot hebben van de vernieuwde woning. Weinig weken na Barbyton's dood begon zij te kwijnen. Niettegenstaande haar geringe symphatie voor zijn arbeid had zij den ongelukkigen echtgenoot toch innig lief, dacht Luvico, toen hij welhaast ook bij haar lijk stond. En zoo was hij dan nu, nauw twintig jaar oud, alleen op de wereld. ‘Wel’, zeiden eenige geburen, ‘'t staat je mooi om dat te zeggen. Tel je ons en je familie dan voor niemendal? Weet je wat je moest doen, dat 's de beste troost die je te geven is en de beste raad bovendien. Kies een, twee, drie een vrouw en kunt ge er niet zoo op staande voet toe besluiten, welnu, dan zullen wij toonen, dat je van de onzen bent. Laat dat zaakje maar aan de “familie” over.’
Doch wie er bleû was, Barbyton's zoon niet. Althans hij antwoordde:
‘Een man die niet zelf een vrouw durft vragen is geen knip voor den neus waard. Dank je alzoo altemaal voor de belangstelling. Ik ga er, en dat zult ge me wel niet kwalijk nemen, liefst zelf op los!’ Toen draaide hij op zijn hielen in 't rond, klapte met de duimen en maakte nog eenige kapriolen die zijn meening moesten bekrachtigen. Dienzelfden dag trok de aanstaande bouwmeester de stoute schoenen aan, klopte aan een voor lang uitverkozen woning en overviel er een achttienjarige schoone met de bekentenis: ‘Ik heb je lief, schoon kind, bij mijn truffel en houweel! ik heb je lief, boven alles lief zelfs. En...ik mag geen honderd jaren worden als ik 't lieg!’
Een week later - men bedacht zich destijds niet lang en men was zóó verloofd, zóó getrouwd - een week later, juist een en twintig jaren nadat Barbyton het nichtje ten zijnent ontving en de jaloezy van alle jonkmannen daardoor had gewekt, kwam er weder nieuw leven in de woning. Kort daarna leverde

{==63==} {>>pagina-aanduiding<<}
Luvico de vereischte proeven van bekwaamheid tot het meesterschap in het gilde en werd alzoo tot bouwheer verheven. Dien ten gevolge werd het voorhuis ingericht tot een soort van magazijn van allerlei modellen, zooals van bruggen en molens, en de Madonna mocht weten, van wat niet al voor vernuftige en kunstige zaken, altemaal door Luvico's kloeke hand vervaardigd om het meesterschap te verdienen. En de arme Barbyton? De arme Barbyton die op zijn eigen geboortedag klaar was gekomen?
Zij lag inmiddels te vermolmen en te verroesten. Zij was glad en al vergeten even als de arme maker zelf, die voor de huidige leden der ‘familie’ nooit scheen bestaan te hebben. Zoo ging het toen reeds, zoo gaat het nog. Kinderen verdringen de ouders. 't Geslacht van heden kent dat van gisteren niet meer.

III.

‘De snelgewiekte tijd’, zooals ik weet heusch niet welke dichter zingt, repte zijn vlengels vroeger niet minder gezwind dan tegenwoordig, al meenen wij ook dat hij zich heel wat trager voortspoedde toen wij kinderen waren.
Hij maaide ook toenmaals ouden van dagen weg en deed kinderen tot ouden van dagen groeien en dat nog wel letterlijk, in een omzien.
En zoo was ook Luvico, Barbyton's zoon, vader geworden, oud en grijs, vóór dat hij 't om zoo te zeggen, zelf wist. En toch, als hij eventjes terug blikte en bijvoorbeeld zijn eerste vadervreugde herdacht, toen zijn tweede, zijn derde, zijn vierde, kortom als hij zich tot zijn achtste toe herinnerde, en dan van dat achttal slechts een eenigen jongen bij zich zag, dan gevoelde hij maar al te pijnlijk, dat hij niet zonder kleerscheuren op jaren was gekomen. En zag hij dan de buurt, ‘de familie’ eens rond, dan mistte hij, och! meest allen, die vader Barbyton in der tijd met de geboorte van zijn zoon hadden gelukgewenscht, en die nu, even als wijlen dezen, vergeten waren, althans vergeten schenen.
Maar welke vader vergeet zijn kinderen, hetzij zij levend zijn of dood?!
Alzoo ook niet Luvico. De meisjes waren getrouwd, de jongens de wijde wereld in gegaan; een bijzonderheid waarover de heele familie meer verheugd dan bedroefd was, want zij

{==64==} {>>pagina-aanduiding<<}
zag de afstammelingen van den balling in het tweede geslacht liever op den rug dan in 't gelaat.
De jongste, moeders kind, maakte gelukkig een uitzondering. Luvico en ook de heele familie noemde hem het kind des ouderdoms, omdat zijn verschijning op de wereld iedereen had verrast en hij geboren werd toen niemand, en Luvico allerminst, op een nummer acht meer rekende.
Twaalf jaren later verloor Luvico zijn vrouw; toen zwoer de twaalfjarige knaap, niet alleen levenslang bij zijn vader te blijven maar tevens vaders troost te zijn en bouwmeester te worden even als hij.
Maar ziet, hoe lichtelijk plannen te verijdelen zijn! Zekeren dag snuffelde Barbyton's jongste kleinzoon Jozepho op den zolder en vond onder allerlei prullen een voorwerp dat zijn nieuwsgierigheid niet weinig opwekte. Hij haalde het van onder een berg van stof te voorschijn betaste het en....
T....i....n....g....tang! - klaagde het speeltuig angstig treurig, toen de kleine hand over zijn rug streek.
‘Vader! o vader!’ riep de knaap verrukt en tegelijkertijd klonk het weêr ‘Ting..tang!
“Bij Florence's patroon!” prevelde Luvico, die moê van den arbeid lag te rusten. “Wat's dat!” “Dat geluid ken ik...dat geluid....Te duiker....'t klinkt me niet vreemd!” En opvliegend krabde hij zich als ter bezinning achter het oor, streek zich toen langs het voorhoofd en fronsde de wenkbrauwen.
“Ting...tang...tang...ting...tinge tange...tang!” klonk het nù forsch dán zacht op den zolder
En ziet, op die geluiden verlevendigde zich Luvico's herinnering. Die geluiden, neen hij bedroog zich niet, die geluiden werden veroorzaakt door hetzelfde voorwerp dat zoo menigen dag uit zijn jeugd vreugdeloos had doen zijn.
“Per Bacco! - kreet hij nu verschrikt -” bestaat dat tuig nog...! en naar de trap ijlend gebood hij: “Gooi 't zoo ver mogelijk van je, dat akelige ding!”
“Neen, neen vader....daar zit leven in, luister maar!” antwoordde de jongen en al weêr klonk er “Ting...tang!”
“Smijt weg! zeg ik je jongen...smijt weg,” riep Luvico nu zoo akelig barsch dat zijn zoon niet weinig schrikte al antwoordde hij: “Nog even, vadertje! - nog eensjes maar!”
En wederom trilden de roestige snaren onder de aanraking

{==65==} {>>pagina-aanduiding<<}
der kleine, van vreugde en zonderlinge ontroering bevende vingers. Die roestige snaren! 't was of zij leven en ziel kregen en...of grootvaders geest in den jongen was gevaren. Sedert moeder het huis werd uitgedragen had de knaap zich niet zoo gelukkig gevoeld. Wat hem wedervoer wist hij zelf later niet te verklaren, maar 't was of hem eensklaps een nieuwe wereld werd geopend of hij eensklaps en voor 't eerst gevoelde....dat hij....leefde. Luvico stond inmiddels op heete kolen. Hij kon 't niet langer uithouden onder dat Tinge Tinge...Tang! en....hij vloog naar boven, trok zijn van vaders gelaat ontstellenden jongen het zevensnarig instrument uit de handen en smeet het weg.
T....i....n....g....Ta....n....g!....klaagde het, maar och! zoo schril en zoo valsch.
Hu! Ik griesel er van....Honderde ratten loopen er me van over den rug...hu!’ prevelde Luvico terwijl de knaap schreide. Maar wat scheelden hem die tranen?!
‘Bemoei je met je eigen bemoeisels, en niet met de prullen van den zolder. Dat ding heeft mijn jeugd verbitterd, en zou 't nu mijn ouwen dag nog komen plagen! 't Zal niet gebeuren!’ gebood en verzekerde hij, terwijl hij hem voor zich uit den trap liet afgaan. ‘Kom, knutsel me dat model eens na!’ hernam hij, toen zij het voorhuis binnentraden. Meteen kreeg hij een tempeltje, uit klei geboetseerd, van een plank die aan den muur was bevestigd, zette dit onder het vereischte licht, reikte hem de gereedschappen toe, en besloot op heel wat vriendelijker toon dan hij was begonnen:
‘Er steekt een groot kunstenaar in je. 'k Wed dat je dit flink namaakt. Als je 't gedaan hebt, dan zal ik je bij wijze van belooning vertellen, waarom ik dat tingtangsche ding niet kan uitstaan of onder mijn oogen dulden!’

Had de bouwkunst menige schrede afgelegd sedert Barbyton zich in het ledig staand huis vestigde, en de Florentijnen zich nog tevreden stelden met de tot de voeten reikende kleederen van Barracan, de toonkunst was van lieverleê mede het hoofd gaan opsteken, en wel tot niet geringe ergernis van Luvico. Ten zeerste ingenomen met het vak door hem zelf beoefend, heette hij de bouwkunst de grootste, de verhevenste, eigenlijk

{==66==} {>>pagina-aanduiding<<}
de eenige beoefeningswaardige kunst. Zijn hart klopte uit dien hoofde versneld, toen het kind zijns ouderdoms verklaard had bouwmeester te willen worden even als hij. Gelijk zijn vader Barbyton eens droomde van een onsterfelijkheid door Luvico en zijn speeltuig, zoo droomde hij te zullen voortleven in zijn zoon, den toekomstigen grootsten en beroemdsten bouwmeester van Italië.
Josepho beloofde alleszins de vaderlijke verwachting te zullen vervullen. Immers zijn voorbereidende oefeningen getuigden van even veel liefde voor de kunst, als zijn eerste proeven van een bijzonderen aanleg. Dank zij het vaderlijk onderricht kwam hij flink vooruit, dank zij zijn ijver liet hij zelden een uur verloren gaan, en was hij uit dien hoofde reeds op twaalfjarigen leeftijd een flink teekenaar.
Doch sedert hij het speeltuig had gevonden, werkte hij met oneindig minder lust. Hij boetseerde het tempeltje wel is waar ijverig na, doch niet om het werk zelf, maar om te eerder te vernemen, waarom zijn vader dat instrument, dat hem maar niet uit het hoofd wilde, niet kon uitstaan. En toen vader hem verteld had, dat hij 't eigenlijk zelf niet wist, maar dat het moeders leven en zijn eigen jeugd had verbitterd, want dat grootvader Barbyton die 't gemaakt had er letterlijk simpel bij geworden was, ja er zelfs om uit Val Ambra was gekomen, toen kon de knaap het nog minder vergeten. De vroolijke levenslustige teekenaar werd sedert onnatuurlijk stil en afgetrokken.
Maar ziet, zekeren avond sloop hij, zoo ras vader de deur achter zich had toegetrokken om een uurtje aan de vrienden te wijden, naar den zolder, maakte zich van het door den val deerlijk verminkte speeltuig meester, en onderzocht het van alle kanten. Sedert hield hij er zich uren meê bezig, en trachtte meer en meer achter zijn geheimen te komen. Luvico begreep volstrekt niet wat hem scheelde; waarom hij, zoo als hij 't noemde, zoo ‘hokvast’ was geworden, en van lieverleê zoo droomerig werd, als hij vroeger vroolijk en spraakzaam was geweest.
Inmiddels was de knaap te weten gekomen, hoe het instrument ineen had gezeten, en waardoor er niet alleen geluiden aan te ontlokken waren, maar zelfs melodiën. De muziekale aanleg, dien zijn grootvader had gemist, was in niet geringen mate zijn deel. En nauw had hij dit ontdekt, of een nieuwe wereld, rijk aan idealen, werd hem ontsloten.

{==67==} {>>pagina-aanduiding<<}

Niet door stift, niet door truffel en houweel zou hij die wereld binnengaan, maar uitsluitend langs dien weg waarheen een geheimzinnige macht hem gedurig dreef.
De wereld der toonen moest de zijne worden, maar hoe en waardoor haar te veroveren? Die vraag vervulde hem zoowel des daags als des nachts, die vraag maakte hem altijd stiller, steeds afgetrokkener en verbond hem zoo zeer met de Barbyton als grootvader eenmaal wenschte dat zijn Luvico er mee verbonden zou zijn. Reeds had hij 't verminkte instrument hersteld, de roestige snaren door betere vervangen; reeds wisten zijne vingers er toonen en akkoorden aan te ontlokken, die grootvader verrukt zouden hebben, toen Luvico hem zekeren middag overviel, hem ten tweedemaal het dochterke zijns vaders ontrukte en, nu niet tevreden met het ter zijde te werpen, een venstertje uitsmeet, zoodat het onder een schrillen toon neersnelde.
‘Vader, o vader!’ jammerde de verschrikte knaap niet minder schril.
Omziende verschrikte Luvico op zijn beurt, want zijn jongen was neergeslagen. Eenige stuiptrekkingen en hij lag even stijf als zijne moeder, toen die op haar doodbed lag uitgestrekt. Een oogenblik dreigde hem 't bloed van angst uit de oogen te springen. Maar alras had hij zich hersteld, nam den bewustelooze op en droeg hem met moederlijke teederheid naar hetzelfde vertrekje, waar Barbyton zijn maaksel van fijn hout, koper, ijzer, kattendarmen in kluis in Luvico's armpjes had gelegd.
Zijn moeder had hem immers zoo dikwijls verteld, dat zijn vader dit had gedaan en tevens dat die ongelukkige manie voor het instrument haar 't leven had verbitterd. En had hij zelf niet altijd gevoeld dat het zich had geplaatst tusschen den vader en den zoon, tusschen den man en de vrouw, tusschen den vriend en de vrienden? O! hoe diep had hij levenslang dat maaksel van fijn hout, koper, ijzer en kattendarmen van ganscher harte verfoeid. Had hij 't niet daarom onder de prullen geworpen zoo ras vader gestorven was? En zou nu datzelfde gehaate voorwerp zich stellen tusschen hem en zijn zoon, en niet minder tusschen zijn zoon en diens bouwmeestersroem? Dat nimmer! En nauw had hij zijn jongen op een soort van rustbed gelegd en zijn gelaat fiks gewasschen, zoodat zijn bewustheid was teruggekeerd, of hij riep de vrouw die het huis-
{==68==} {>>pagina-aanduiding<<}
werk verrichtte, vermaande haar goed op den knaap te passen en stapte toen naar een binnenplaats waar het ding moest neergevallen zijn.
Gaandeweg wapende hij zich met een mes en een bijl al brommend: ‘ik zal je vernielen.’ En daar vond hij het speeltuig weder. Daar lag het nu, het eerste voorwerp dat zijne handen hadden betast, dat voorwerp door zoo menige traan besproeid, dat voorwerp - dat zoo menigen zucht had opgevangen en welks vervaardiging zijn vader zoo onbeschrijflijk veel had gekost van diens somber en eenzelvig leven. Daar lag het nu, met gesprongen snaren en gescheurd hout, ten eenenmale verbrijzeld! Maar Luvico dacht aan dit alles niet. Luvico merkte alleen op dat hij zich met mes noch bijl had behoeven te wapenen; de val had de noodige verwoesting verricht. Toch greep hij het uiteengebarsten instrument aan, zwaaide het boven zijn hoofd en wierp het over eene schutting.
Krik-krak! schreide het, maar zoo afgrijsselijk, dat de nauw uit zijne bewusteloosheid ontwaakte knaap sidderde, ja zelfs zijn vader er erger van grieselde, dan tijdens Barbyton het beproefde te bespelen.
Zoo had dan het kind, als grijsaard, zonder te verbleeken of te blozen, den veeljarigen arbeid zijns vaders voor immer vernield. En Luvico wreef zich de handen van voldoening. Arme Barbyton! Gezegend zij uwe onverstoorbare rust onder de groene zoden! Gezegend de doodslaap die u belette die heiligschennis te zien. Die heiligschennis, gepleegd door uw eigen zoon!
Gezegend alle dooden, waarvan er, indien ze weder een blik op aarde konden slaan, wellicht niet één van denzelfden aanblik zou verschoond zijn.
‘Vader, o vader!’ barstte Josepho snikkend uit toen Luvico terugkeerde: ‘Ach, wat hebt gij gedaan...mijn heerlijk...neen grootvaders heerlijk speeltuig!..’
‘Zwijg jongen, zwijg! zeg ik je: dat tuig heeft grootmoeders leven en het mijne verbitterd, neen vergiftigd! 't Heeft immer tusschen grootvader en ons gestaan, en zou 't zich nu weder plaatsen tusschen u en mij?! Spreek er nimmer meer van mijn jongen, als ge uw vader lief hebt. Spreek niet meer over dat tuig van fijn hout, koper, ijzer en kattendarm in kluis. Gij moogt den tijd niet ontstelen aan uw heerlijk talent, dat u den roem van Florence zal doen worden. Ik gedoog het niet, ik

{==69==} {>>pagina-aanduiding<<}
zal het nooit gedogen; ik mag het niet gedogen!’ en Luvico draaide op de hielen rond en klapte met de duimen. En als vader dat deed wist Josepho wel hoe laat het was.
Oogenschijnlijk schikte hij zich in zijn lot. Althans hij werkte ijverig voort en won menig prijs den kameraden af. Toch bleef hij peinzen en droomen en het verlies betreuren, totdat hij zekeren dag een geheel nieuwen arbeid ondernam, een arbeid die hij echter ten zorgvuldigste verbergde en voor geen eersten prijs van het gilde zelfs, aan een der geburen zou hebben willen vertoonen en nog veel minder voor zijn vader wilde weten. Dezen vroegen Luvico wel telkens waar zijn jongen toch school, waarom hij zoo zelden te voorschijn kwam, behalve om naar zijn werk te gaan, maar zij vermoedden zelfs niet van verre, dat de geest van Barbyton in zijn kleinzoon was gevaren, gesteld dat de bejaardsten onder hen zich Barbyton nog herinnerden. En evenmin als zij dit vermoedden dacht Luvico het. Het tuig was immers verdwenen. Het hatelijke ding had hij met eigenhand immers geborsten, gescheurd, geheel vernield als het was, over de schutting geworpen?! Doch al ware hij daarvan minder overtuigd geweest, Luvico had den jongsten tijd wel wat anders aan t hoofd, om tijd te hebben om over het gebeurde na te denken, of met eigen oogen te onderzoeken waarom zijn jongen zich nu zelf opsloot in het vrij vervallen werkplaatsje van zijn grootvader.

En wel had Luvico wat wichtigers aan 't hoofd. Immers de raad van Florence had alle bouwmeesters te samen geroepen en hun opgedragen een model te leveren voor een nieuw te bouwen kerk. Natuurlijk zou hij tot bouwheer worden benoemd wiens model den meesten bijval vond en uitmuntte niet alleen door hechtheid maar door sierlijkheid tevens.
Luvico zat dus om zoo te zeggen dag en nacht in zijn arbeid verdiept, gunde zich nauw den tijd tot eten of drinken en lette minder dan ooit op zijn zoon, ja hij dacht ter nauwernood aan hem tenzij om zijn oordeel in te winnen: want hoe jong Josepho ook zijn mocht, toch hechtte zijn vader veel gewicht aan zijn meening. Alzoo moest hem ook noodwendig ontgaan dat deze zich nog met andere teekeningen dan uitsluitend bouwkunstige ophield, ja dat hij met onverpoosden ijver beproefde zijn ver-
{==70==} {>>pagina-aanduiding<<}
loren schat, het speeltuig zijns grootvaders, door een van eigen hand te vervangen. Dit nu begon hem tamelijk te gelukken tegen den tijd toen zijn vader gereed stond om het model bij den raad in te leveren. Zijn vurige wensch was nu dat dit model den vereischten bijval mocht inoogsten en zijn vader daardoor de bouw zou worden opgedragen. Immers dientengevolge zou hij dan ettelijke maanden van huis gaan.
En ziet! o vreugde! Luvico's model werd gekozen! Niemand wenschte voorzeker hem zoo van ganscher harte met de behaalde overwinning geluk als Josepho. En vader Luvico omarmde hem van blijdschap zonder te vermoeden, dat zijn zoon meer dan ééne reden had om der madonna en allen heiligen allerlei door hem eenmaal te maken versierselen toe te zeggen, voor den zege dien zij zijn vader deden behalen. De jongen was, zooals hij de ‘familie’ verzekerde, letterlijk dol van vreugde, zelfs zoó, dat hij niet eens aan de schaduwzijde dacht die althans voor hem, Josepho, aan dien zegepraal verbonden was, namelijk, de scheiding die nu eerlang zou moeten plaats vinden, en wel de scheiding voor ettelijke maanden, zoo niet voor jaren.
Gelukkig vermoedde Luvico het allerminst dat zijn jongen nu juist meer verheugd nog was om die scheiding, het gevolg van den zegepraal, dan om den zegepraal zelf.
Inmiddels droeg de uitverkoren bouwmeester zijn zoon dringend aan de vriendschap der geburen op, beval hem nadrukkelijk aan de zorg eener dienstmaagd aan, pakte het noodige bijeen, en toog alras met zijn bouwlieden naar dat gedeelte der stad, waar de nieuwe kerk moest verrijzen, en waarin hij zich nu natuurlijk met ter woon vestigen moest, want Florence was te groot, om elken dag naar huis te gaan.
Vaders vertrek verruimde Josepho's hart niet weinig. Hij herleefde, ja hoe onnatuurlijk dit klinken moge, hij herleefde er letterlijk door. De angst, de gejaagdheid, de afgetrokkenheid, de behoefte aan eenzaamheid, die hem den jongsten tijd zoo zeer hadden gekenmerkt, schudde hij, den eersten dag den besten totaal van zich af, al zat hij even ijverig te werken als vroeger. Eigenlijk werkte hij met verdubbelden ijver van dat de zon begon te schijnen totdat hem, bij een gebrekkig kunstlicht des avonds, of wel des nachts, de oogen toevielen en de dienstmaagd hem gedurig vermaand had ‘het er voor heden maar bij te laten.’

{==71==} {>>pagina-aanduiding<<}

‘Ja, ja, 't wordt tijd’....antwoordde hij dan, ‘maar dit nog even en dat nog even. Enfin’ besloot hij zekeren nacht, ‘kom maar eens kijken.’
En toen zij kwam kijken, zij, de eenige die in 't geheim betrokken was, toen sloeg zij de handen in een en noemde hem, net zoo'n bol als zijn vader.
En sedert verkneukelde hij zich niet weinig over de toen eming harer verbazing, wanneer hij aanstonds zou vertoonen, dat zijn arbeid ook ziel en leven had.
Het eene denkbeeld leidt onwillekeurig tot het andere. Grootvaders speeltuig had hij in betrekkelijk korten tijd niet alleen nagemaakt, en zelfs verbeterd nagemaakt, maar 't had hem bovendien den weg aangewezen tot een ander instrument. Er zweefde hem wel nog vluchtig en vooreerst onuitvoerbaar, maar des al niet te min, er zweefde hem reeds een model van een klavecimbel voor den geest, en nu peinsde hij zich letterlijk stomp, om dat denkbeeld te verwezenlijken. Maar tusschen het vervaardigen van een eerste zevensnarig instrument en de eerste klavecimbel lagen zoowel een menigte van jaren, als van mislukte proeven.
Dit belette evenwel niet dat grootvaders speeltuig Josepho meer en meer den weg baande. En weinig vermoedde de bouwmeester voorzeker, dat, ondanks de algeheele vernietiging van het maaksel van fijn hout, koper, ijzer en kattendarm in kluis, Josepho daarvan een wedergade vervaardigd had, en er even gelukkig door worden zou, als zijn vader er ongelukkig door was geweest. Grootvader Barbyton had niet vergeefs gearbeid en gepeinsd. Te zijner tijd zou er de vrucht van gerijpt zijn.
Inmiddels gevoelde Josepho zich recht tevreden en opgewekt bij de zekerheid, dat de heftigste tegenstand zijns vaders hem niet meer benadeelen kon, ja, dat hij hem zijn schat zelfs niet meer zou kunnen ontnemen.
Immers, had het vervaardigen van een nieuw instrument, hem onuitsprekelijk veel inspanning en menige maand tijd gekost, indien hij 't ongeluk had dit andermaal verbrijzeld te zien, zoo zou een derde des te spoediger gemaakt zijn. Hij behoefde nu toch niet meer te zoeken of te vorschen. Hij zou 't nu om zoo te zeggen wel in den blinde kunnen vervaardigen.
In geval vader echter nog even bevooroordeeld mocht terug komen, als hij gegaan was, vormde hij met dat al het plan,

{==72==} {>>pagina-aanduiding<<}
om er voor alle zekerheid nog een paar te maken, die hij, wanneer hij zelf beter muziekant zou geworden zijn, allicht door dezen of genen, zoo niet aan het muziekanten gilde zelve zou kunnen verkoopen.
Hij was echter te veel een jonkman van zijn tijd, van dien tijd, die de ontwikkeling van kunsten en wetenschappen reeds onder zijn bescherming begon te nemen, om vaders t' huiskomst zoo geduldig af te wachten als grootvader Barbyton in der tijd de dagen, waarin Luvico het instrument zou kunnen bespelen. In tegendeel, hij gevoelde volstrekt geen opgewektheid om zijn vinding voor zich zelf te houden. Hij haakte er naar, ze aan het oordeel van deskundigen te onderwerpen, doch wilde hiertoe evenwel niet overgaan, voordat hij er zich ook met roem op kon doen hooren. En ziet! door gestadige oefeningen kreeg het speeltuig van lieverleê, dank zij voorzeker zijn muzikalen aanleg, letterlijk ziel en leven onder zijn vingers. Stond heden de dienstmaagd verbaasd over de toonen, die hij er aan wist te ontlokken, straks was de gansche straat opgetogen, morgen zouden deskundigen hem omarmen en grooter roem waarborgen als toonkunstenaar, dan dien hij als bouwmeester verwerven kon.
Inmiddels wilde hij, en om vader niet te leur te stellen èn om eigen goeden naam bij het gilde niet te verliezen, de bouwkunstige studien geenszins laten varen, zoodat hij vroeger vrije bij de buren gesleten uren nu ook geheel aan den arbeid en de dubbele studien toewijdde en daardoor zoowel in het bespelen van het instrument vorderingen maakte, als menig bouwkunstig model voltooide dat vader bewijzen moest, hoezeer hij met den tijd had gewoekerd.
Den wevers had zijn eenzelvigheid aanvankelijk bepaald leed gedaan, maar sedert zij zich somwijlen als betooverd gevoelden door de mooie deuntjes die hij aan zijn eigen maaksel wist te ontlokken, hadden zij vrede met zijn t'huis zitten, mits hij hen elken avond wat voorspeelde.
Natuurlijk deed hij dit heel gaarne, en als zij een kring om hem vormden en zijn spel weergaloos noemden, en dit werkelijk zoo gevoelvol was dat menig hand hem met geestdrift werd toegestoken, dan dacht hij gedurig aan grootvader en moest hij onwillekeurig de geschiedenis van diens speeltuig vertellen. Deze en gene herinnerde zich dan iets van

{==73==} {>>pagina-aanduiding<<}
Barbyton's zonderlinge manier van zijn en van Luvico's tegenzin in het instrument. En vernamen zij dan dat die tegenzin van Luvico ver van veranderd was sedert hij de weversstraat verliet, dan beloofden zij eenparig, dat zij hem wel tot betere gedachten zouden brengen.
‘Flink! antwoordde hij dan, maar spreek er voorloopig geen woord over! 't Is beter dat vader en zoon dat zaakje samen afdoen!’

Wederom was er een geruime tijd verstreken. Eindelijk was de nieuwe kerk voltooid en kon Luvico alzoo met een gerust hart huiswaart keeren. Geheel in eigen behaalden roem verdiept, had hij zich den jongsten tijd minder dan ooit met eenigen anderen arbeid ingelaten dan die met den zijnen in verband stond. Wel had hij van tijd tot tijd zijn zoon bezocht en diens bouwkunstige werkzaamheden goed of afgekeurd, maar doordien deze zijn anderen arbeid nog ten zorgvuldigste verborgen hield en den wevers gedurig verzocht had zich vooral nog niet in de kwestie te mengen en niets van zijn spel te zeggen, had hij nog niets van het speeltuig bespeurd, toen hij zekeren middag het voorhuis stillekens binnensloop en, voordat Jozepho hem had gehoord, dezen om den hals vloog, zonder op den arbeid te letten dien hij onder handen had.
‘Wel kerel! wat ben je flink uit de kluiten geschoten!’ riep hij recht verheugd, terwijl hij, nadat zijn groet beantwoord was, eenige schreden achteruit trad om den flinken jonkman te beter optenemen. ‘Nu’, hernam hij, als van ouds met de duimen klappend, ‘als je werk je uiterlijk evenaart dan....’
‘Dan zal ik grootvader Barbyton alle eer aandoen, neen de eer geven die hem toekomt, he! vader?!’ verzekerde hij vroolijk. ‘Ik begrijp je niet....wat bedoel je daarmee jongen?’
En Luvico krabde zich achter het oor en trok een lip die hem alles behalve mooi stond.
‘Wat ik er mee bedoel vader, kijk....ei luister eens!’ Met een nam hij een der instrumenten, want hij had er onderscheidene gemaakt - streek over de snaren, greep toen een akkoord en begon daarna een melodie, die Luvico niet zou hebben doen griezelen of een gewaarwording verwekt als liepen er honderde ratten over zijn rug, maar hem bepaald zouden verrukt hebben, indien hij er maar naar geluisterd had.
Doch helaas! nauwelijks had hij het instrument herkend en

{==74==} {>>pagina-aanduiding<<}
het eerste Ting...Tang...vernomen of hij vloog naar buiten met de kreet: ‘Bij alle Heiligen! de ongelukkige geest van Barbyton is in den jongen gevaren! Moest ik daarom den bouw verwerven! Wee mij! Wee mij!’
‘Och vader!’ riep Jozepho en het instrument voorzichtig neerzettend zocht hij hem te achterhalen. ‘Die ongelukkige geest zal me heusch geen kwaad doen....zie maar, zie maar, overtuig u slechts wat 'n goed bouwmeester ik sta te worden....’ En hij nam, ondanks diens weerstreven, vader onder den arm en trok hem weder in huis. Gelukkig waren de wevers bij de getouwen, zoodat het geheele tooneel hun geheim bleef. Doch nauw had Luvico zijne oogen eens ter dege doen rond gaan of zijn hart klopte aanmerkelijk geruster. Immers hij zag menig model, zoo goed en net vervaardigd, dat het zijn bouwkunstenaars hart goed deed en dat aan zijn schoone verwachting allezins beantwoordde.
‘Wel! wel! Ik kijk me de oogen uit! jongen je wordt temet Florence's roem hoor!’ riep hij hem omarmend. Ik ben trotsch op u en daarom....in vrede steke die ongelukkige geest dan maar in u. - Maar dat sta ik je te zeggen....zoo gauw als ik bespeur dat die geest uw heerlijk talent bederft, dan klop ik er hem met eigen handen uit, al groeidet ge me ook over den kop! en al kreegt ge ook grijze haren zoo als ik!’
‘Goed, goed vader - maar ai toe - luister nu toch ook eens!’ meteen greep hij 't speeltuig weder aan.
Luvico aarzelde. Zou hij gaan, zou hij blijven? Hij stond besluiteloos. Maar alree had hij geen keus meer, gekluisterd als hij zich eensklaps gevoelde door de nu zacht en weemoedig, dan krachtig trillende toonen.
En hij luisterde eerst oogenschijnlijk onwillig, maar welhaast met ingehouden adem tot dat hij bij het versterven van den laatsten klank, als uit een bedwelming ontwaakte.
‘Josepho, mijn jongen!’ riep hij toen uit. ‘Bij Florence's patroon! hoe kom je zoo knap? Wie leerde je niet alleen dat speeltuig weêr in orde maken, dat speeltuig dat ik zelf vernietigd heb, maar er de ziel uit halen, die grootvader zoo lang beweerde er in gelegd te hebben, totdat hij er gek van werd. Och lieve madonna! had de man dat mogen beleven en grootmoeder ook. Die goede sloof die voor het ding net zoo veel hart had als ik!’ En onwillekeurig werden zijne oogen vochtig.

{==75==} {>>pagina-aanduiding<<}

‘Dat kan ik u niet in twee woorden zeggen, vader! maar u ziet, ik heb niet geluierd terwijl gij weg waart!’
‘Neen, waarlijk niet. Je bent een flinke borst, die verdiende dat grootvader uit zijn graf opstond om je te omhelzen, ter wille van de ziel die je uit zijn dood voorwerp weet te halen. ‘Hoor eens, jongen!’ en hij nam hem bij de hand. ‘Wij moeten eens overleggen. Ik heb ginds heel wat knappe lui van onderscheiden gilden leeren kennen. Ook muziekanten, weet je. Als nu temet de nieuwe kerk wordt ingewijd, neem ik zoowel u als het instrument mee en dan moet je het na de inwijding eens ten aanhoore van al die aanzienlijken bespelen....maar jongen! beloof me alevel bouwmeester te blijven.’
In plaats van te antwoorden of een belofte te geven, die hij misschien niet zou kunnen nakomen, vloog de gelukkige Jozepho zijn vader om den hals.

Weinige weken later werd de nieuwe kerk ingewijd. Het geheele weversgilde spoedde er zich heen, zoowel om de plechtigheid zelve als ter eere van den bouwmeester, dien zij met niet weinig ingenomenheid en trotschheid ‘familie’ noemde, en ook niet minder om te weten, of Jozepho voor al die hooge personen en prelaten zijn instrument bespelen zou.
Bevond de jonge kunstenaar zich buiten zich zelf van vreugde in hun midden, nauw was de plechtigheid verricht, de kerk ingewijd en hij uitgenoodigd om in de sacristy te verschijnen of zijn hart popelde, en erger nog toen hij op het gelaat der over hem gestelde rechters de schroomlijkste onverschilligheid las. 't Was hun aan te zien, dat zij het verzoek van den kundigen bouwmeester niet hadden willen afslaan, maar niet de minste verwachting koesterden van een instrument door een onervaren hand gemaakt of van het spel van een muziekant, die niet tot het gilde behoorde.
Doch nauw had Josepho de eerste akkoorden gegrepen of 't ging der gansche vergadering even als 't het den bevooroordeelden Luvico was gegaan. Zij luisterde en naarmate hij speelde, luisterde zij opmerkzamer toe, terwijl een daverende toejuiching bij het slotakkoord den algemeenen bijval bewees, die èn het nieuwe speeltuig èn het spel om het zeerst mochten verwerven.
En nu moest de virtuoos-maker vertellen hoe hij op het denk-
{==76==} {>>pagina-aanduiding<<}
beeld was gekomen om een zevensnarig instrument te vervaardigen en hoe dat eigenlijk bespeeld moest worden.
‘Het laatste moet mijn jongen u uitleggen, het eerste wil ik u zelf meedeelen,’ antwoordde de bouwmeester. En toen vertelde hij de geschiedenis van het instrument en het lijden dat het zijn vader Barbyton uit Val Ambra had berokkend.
‘Welzoo! welzoo! welzoo!’ zei de hooge geestelijke die de kerk had ingewijd. ‘Wij nemen op ons dien armen Barbyton de eere te geven die hem toekomt! wij nemen het speeltuig en uw zoon onder onze bescherming en...
“Och, och, bij de Madonna en Florence's Patroon, eerwaarde!” viel Luvico weêr in, “ik wou dat de mooie muziek die mijn jongen maakt, den ouden man en moeder ook, weêr uit hun graf konden doen opstaan om te beleven, hoe er toch waarachtig ziel en leven zit in dat eens zoo veracht maaksel van fijn hout, koper, ijzer en kattendarm in kluis!”
Ik stel u voor,’ viel de prelaat in, ‘het instrument naar zijn eigenlijken maker Barbyton te noemen en hetgeen gij ons thans verteld hebt op te stellen, dan kunnen Barbytons achter- en achter-kleinkinderen, ja een iegelijk die maar wil uit die geschiedenis leeren, zelfs als dit speeltuig lang vergeten en door meer volmaakte zal verdrongen zijn, hoe geen arbeid ijdel is, maar te zijner tijd vrucht draagt.

En het geschiedde alzoo.

Delft, Sept. 69.





{==77==} {>>pagina-aanduiding<<}

Theodor Storm,

door Anton van Halten.

Th. Storm's sämmtliche Schriften. Erste Gesamtausgabe. 6 Bände. Braunschweig, G. Westerman.

I.

In de laatste jaren is de belangstelling der Nederlanders in het hun in zoo menig opzicht verwante Sleeswijk-Holstein veel algemeener geworden - en terecht. Wie zou in dit merkwaardige land, binnen de grenzen van enkele vierkante mijlen, onder een paar honderd duizend bewoners, de meest uiteenloopende zeden en gewoonten, het grootste onderscheid tusschen Oost en West, Noord en Zuid vermoeden, zoowel in land als bewoners? Klaus Groth vertelde nog niet lang geleden 1), dat de boer uit de omstreken van Eiderstedt en Ditmarschen evenmin iets verstaat van hetgeen de menschen onder elkander praten, die des morgens uit Tondern en Lygumklooster vertrokken, om hun mager vee naar de weide te drijven, en reeds tegen den avond bij hem aankomen, - als hij iets verstaat van de taal der zeeluî, die in den herfst zijne vette ossen naar de markten van Londen en Liverpool vervoeren; hij is evenmin bekend met het Engelsch als met het Deensch. Opmerkelijk is het onderscheid

{==78==} {>>pagina-aanduiding<<}
tusschen de Friezen in het westen van Sleeswijk en de Angelen, die slechts enkele uren oostelijker wonen, een onderscheid dat men zelfs in houding en gewoonten kan waarnemen. Het volk aan de Oostzee en in Wagrien is van Slavische afkomst, maar het heeft de aloude taal en zeden eeuwen lang afgelegd; de overige bewoners van Holstein en Zuid-Sleeswijk behooren tot den stam der Neder-Saksen, die zich in de Holsteinsche Marschen met de Friezen vermengd hebben; de boer in het oosten van het hertogdom heeft doorgaands eene hoeve slechts tijdelijk in pacht; de marschboeren in 't westen bebouwen daarentegen in 't algemeen hun eigen grond. De Fries is meestal lang en slank, dikwijls buitengewoon groot en sterk, vaker donker van haar en teint dan anders de bewoners der hertogdommen zijn; in zijn dagelijksch leven ernstig en stil. De oude spreuk: Frisia non cantat (het land der Friezen zingt niet) heeft nog niets van hare waarheid verloren. De Fries is flegmatisch, heeft meer verstand dan gevoel, en een volkslied wordt door hem nooit op de lippen genomen, zooals in zuidelijker streken 1). De Angelf is daarentegen opgewekt en bewegelijk, hoewel onder de Deensche overheersching, die allermeest op hem drukte, sluw en wantrouwend geworden, is hij, zoodra men zijn vertrouwen gewonnen heeft, vroolijk en spraakzaam. Als een vreemdeling wandelt de Fries op de markten van Flensburg en Sleeswijk rond, en zoo hij tot het kleine aantal behoort van hen, die de oude nationale taal nog bewaard hebben, verstaat de
aanverwante landgenoot, die maar enkele uren oostelijker woont, geen enkel woord van hetgeen hij met zoon of knecht spreekt.
't Is opmerkelijk dat van de Friesche kust, van Belgie tot Jutland, alleen de bewoners der beide uiterste einden hun moedertaal bewaard hebben 2). Verwonderlijk vooral, dat een paar duizend menschen op 8 tot 10 vierk. mijlen, geheel afgezonderd

{==79==} {>>pagina-aanduiding<<}
de oude taal in eere houden en voortplanten, terwijl deze bij hunne naburen reeds eeuwen lang in plat duitsch is overgegaan. Bovendien leert de Fries tevens Duitsch of Deensch, en in kerk en school wordt altijd Duitsch gesproken. In de Saksische gezinnen oordeelt men het niet noodig Friesch te leeren, want de boeren spreken immers allen ook plat duitsch. Dikwijls staat in de lange dorpen (zooals b.v. Langenhorn) hier en daar een duitsch huis in 't midden van friesche woningen en ook omgekeerd. Zoo ziet men in de omstreken van Bredsted, even als op de eilanden en Halligen een enkel maal nog de overblijfsels der oude volkskleedij. In de boerenwoningen vindt men nu en dan nog een stuk fraai oud snijwerk, eenmaal het sieraad van elke kamer, waarvan het meeste en schoonste echter reeds lang in fransche en engelsche handen is overgegaan. Maar de bezoeker van den Sleeswijker Dom zal zich nog menigmaal verwonderen over het onvergelijkelijk schoone altaar van Brüggemann uit Husum, en dan bedenken dat in deze streken eenmaal een kunstminnend volk gewoond heeft, ‘den Nederlander in taal en karakter verwant.’ 1)
Een vreemdeling kan zich geen denkbeeld vormen van de goede onderlinge verhouding, van den hartelijken omgang van deze lieden, vooral in de uitgestrekte vlakke streken in het westen, waarvan we zoo even spraken, waar geheele distrikten als een enkel gezin met elkander omgaan en elkander kennen. De kleinste hartsgeheimen, de fijnste karaktertrekken weet daar de een van den ander. En van daar komt dat heimwee, dat verlangen, zoo men wil die droefgeestigheid, die den Holsteiner kenteekent, en die zelfs den bewoner der eenzame eilanden naar

{==80==} {>>pagina-aanduiding<<}
zijn geboortegrond terug drijft, wanneer hij als zeevaarder de geheele wereld en al hare heerlijkheid heeft gezien. Of hij te Londen Engelsch, of te Hamburg plat duitsch, of in andere streken Hoogduitsch sprak. 't schijnt hem alsof hij nergens zoo goed verstaan werd als hier.
Vele beroemde mannen op elk gebied van wetenschap heeft deze streek opgeleverd; van de oudere letterkundigen herinneren we alleen aan Matthias Claudius, den Wandsbecker bode, en Heinrich Chr. Boie, beiden uit Holstein geboortig; de nieuwe poëtische literatuur kan van daar slechts drie namen noemen.
Allereerst Friedrich Hebbel. Hij werd in 1813 te Wesselburen in Ditmarschen geboren, waar hij de eerste twee en twintig jaren zijns levens doorbracht, om eerst te Hamburg, en later te Heidelberg te studeeren. Nadat hij te München gepromoveerd was, keerde hij naar Hamburg terug, waar hij in 1841 zijn eersteling Judith schreef, en vestigde zich later metterwoon te Weenen, waar hij in 1864 overleed. De indrukken van zijn vaderland droeg hij in zijne ziel mede - de eenzaamheid der zee, de geweldige kracht van den opkomenden vloed en de stille verlatenheid van het strand, zoodra deze verloopen is. Noemde Gervinus hem den ‘Baum unter dem Gestrüpp jüngerer Dramatiker’, dan is die boom evenwel geen schoone, recht opgaande; maar een knoestige, vol uitwassen. In zijn lyriek spreekt een flink, stout, mannelijk karakter, terwijl aan de eischen van vorm, duidelijkheid en schoonheid volle recht wordt gedaan. Door zijne drama's is hij allermeest bekend geworden.
De tweede is Klaus Groth, geboren in 1819 te Heide in Holstein, bekend door zijne gedichten in de volkstaal. Land en volk, algemeene en plaatselijke bijzonderheden, al het aantrekkelijke en eigenaardige van zijn vaderland heeft hij in de nationale volkskleedij gestoken, een vorm, waarin het bij uitstek goed bevalt 1). - De derde is Theodor Storm.
Theodor Storm werd den 14den September 1817 te Husum op de westkust van Sleeswijk geboren; aan deze plaats hangt hij

{==81==} {>>pagina-aanduiding<<}
met geheel zijn hart, en reeds in een zijner eerste gedichten bezong hij haar:

Am grauen Strand, am grauen Meer 
Und seitab liegt die Stadt; 
Der Nebel drückt die Dächer schwer, 
Und durch die Stille braust das Meer 
Eintönig um die Stadt. 
 
Es rauscht kein Wald, es schlägt im Mai 
Kein Vogel ohn' Unterlasz; 
Die Wandergans mit hartem Schrei 
Nur fliegt in Herbstesnacht vorbei, 
Am strande weht das Gras. 
 
Doch hängt mein ganzes Herz an dir, 
Du graue Stadt am Meer; 
Der Jugend Zauber für und für 
Ruht lächelnd doch auf dir, auf dir, 
Du graue Stadt am Meer. 

Met de jaren is dat niet veranderd. In zijne werken voert de dichter ons nog telkens terug naar het eenvoudige stadje, met hare oude en sombere huizen. In vroeger tijd had het door handel op zee, vooral in paarden en vee, door scheepvaart en vischvangst, meer beteekenis dan tegenwoordig, terwijl nu alleen kleine schepen, die niet dieper dan vijf voet gaan, de haven kunnen bereiken, maar de grootere aan de reede op eene halve mijl afstands van de stad moeten ankeren. En nog erkende de dichter voor een paar jaren: ‘'t Is maar een eenvoudig stadje, mijne geboorteplaats; zij ligt aan de vlakke kust, die door geen enkelen boom vervroolijkt wordt; maar toch heb ik haar altijd voor eene aangename plaats gehouden’; en wie Storms werken gelezen heeft, deelt volkomen in deze overtuiging, want dan is hij als met den vinger op zoo menig zonnig plekje opmerkzaam gemaakt, zoo aantrekkelijk, dat hem onwillekeurig de lust bekruipt om ook eens te dwalen langs den oever van den Mühlenteich (een meertje nabij Husum), waar het water, breed en donker, in kleine golfjes wordt voortgestuwd. 't Zou hem wat waard zijn, eene wandeling te maken door de Marschen, in de bosschen of over de heide, vooral in zulk gezelschap. De namiddagzon schijnt zoo uitlokkend, dat de drang bijna niet te weerstaan is, om

{==82==} {>>pagina-aanduiding<<}
nog eens te zwerven door die stille streken, door die onbeschaduwde landschappen, waar het oog slechts een muur van zand of steen ontdekt, waardoor de landerijen afgepaald worden, of hangen blijft aan een wilden rozenstruik of een verkoelend boschje. Ongemerkt gaan we voort met dien gids; aangenaam gestemd ontdekken we telkens meer schoons op dat eentoonig landschap, waarvan hij al het verkwikkende, lieve, bekoorlijke in enkele regels zoo schoon heeft geschetst:

Es ist so still; die Haide liegt 
Im warmen Mittagssonnenstrahle, 
Ein rosenrother Schimmer fliegt 
Um ihre alten Gräbermale; 
Die Kräuter blühn; der Haideduft 
Steigt in die blaue Sommerluft. 
 
Ein halbverfallen' niedrig' Haus 
Steht einsam hier und sonnbeschienen; 
Der Käthner lehnt zur Thür hinaus, 
Behaglich blinzelnd nach den Bienen; 
Sein junge auf dem Stein davor 
Schnitzt Pfeifen sich aus Kälberrohr. 
 
Kaum zittert durch die Mittagsruh 
Ein Schlag der Dorfuhr, der entfernten; 
Dem Alten fällt die Wimper zu, 
Er traumt von seinen Honigerndten, 
- Kein Klang der aufgeregten Zeit 
Drang noch in diese Einsamkeit. 

Door zijn geheele leven droeg Storm de herinnering mede aan die dierbare velden; in elk zijner werken heeft hij de indrukken daar ontvangen, weggelegd en bewaard; hij zelf getuigt daarvan:

Ein Blatt aus sommerlichen Tagen, 
Ich nahm es so im Wandern mit, 
Auf dasz es einst mir möge sagen, 
Wie laut die Nachtigall geschlagen, 
Wie grün der Wald, den ich durchschritt. 

Op dezen grond - weiden, heide, bosch, - wortelt en bloeit

{==83==} {>>pagina-aanduiding<<}
zijn dichterlijke fantasie, hier bewegen zich zijn beelden. Zelden verwijderen zij zich van hier, en zoo dit een enkel maal gebeurt, is het niet tot hun voordeel. Telkens op nieuw, maar ook telkens van een ander punt, brengt hij ons naar de Oostkust, in zijn geboorteplaats, in zijn ouderlijk huis, in bevriende familiën. Storm geeft evenwel weinig persoonlijks: hij houdt zich gewoonlijk op den achtergrond: wat hij mededeelt zijn herinneringen uit zijn leven, of bijzonderheden, die hij van goede bekenden vernomen heeft. Zijne gedichten, en evenzoo zijne novellen, ontvloeien aan zijn overvol gemoed, vol deelneming in het lot van anderen; terwijl hij personen en toestanden met een krachtig leven bezielt. Hij is eenvoudig, hoogst eenvoudig; dikwijls verwerkt hij in een vorm, altijd even keurig en uitstekend, de schijnbaar onbeduidendste stoffen. In de vertelling ‘Immensee’ komt de jonge held zeer spoedig in 't bezit van een klein perkamenten boek, waarin hij gedichten en sprookjes, die hij had hooren vertellen en weder vertelde, opschreef. Het onderwerp der gedichten was meestal een kleine, onbeduidende gebeurtenis. En een ander verhaal: ‘Ein grünes Blatt’ vangt dus aan: ‘'t Was een oud boek, een soort van album. Hij had 't in zijne jeugd in eene kleine stad laten maken, en later overal medegenomen. Hierin wisselden vaerzen en levenskronyken elkander af. In de laatste was hij gewoon zich zelf als derde persoon te laten handelen; misschien, omdat hij behoefte gevoelde, om de geschiedenis met zijne fantasie aan te vullen. Meestal waren het minbeteekenende geschiedenissen of eigenlijk in 't geheel geene; eene wandeling bij maanlicht, een middag in den tuin zijner ouders was vaak de geheele inhoud’. Ongetwijfeld is deze trek door Storm aan zijn eigen jeugd ontleend.
In de oude stad Husum vindt men, tusschen gebouwen uit lateren tijd, nog menig ongeschonden overblijfsel uit het laatst der middeneeuwen; menig huis wordt er nog door een fraaie trapgevel versierd. Te midden van de schilderachtige ruïnen van een schooner verleden is Storm opgegroeid, en tot de dingen die een sterken indruk bij hem hebben achtergelaten, behoort vooral een oud hertogelijk slot, waarin een groote ridderzaal, met levensgroote portretten van oude vorsten en edelen; en aan de tegenovergestelde zijde der stad, aan het einde van een lange straat, het even oude St. Jürgensstift. De eene zijde strekt zich uit tot het kerkhof, waar eenmaal onder de zware linden de

{==84==} {>>pagina-aanduiding<<}
eerste hervormers gepredikt hebben; de andere zijde komt uit op eene binnenplaats en een klein tuintje, waaruit de oude luitjes des zondags voor het begin der godsdienstoefening hun ruikertje plukten. Door eene donkere poort komt men van de straat op deze plaats, van waar men door een rij deuren in het binnenhuis, naar de ruime kapel en naar de kamer der bewoners gaat.
‘Door die deur ben ik als knaap menigmaal heêngegaan,’ herinnert Storm in een zijner laatste novellen, ‘want sedert, lang voor mijn tijd, de groote St. Mariakerk om haar bouwvalligen toestand was afgebroken, werd de algemeene godsdienstoefening jaren achtereen in de kapel van het St. Jürgenstift gehouden.’
‘Hoe vaak ben ik des zomers, voor ik in de kapel ging, in de stilte van den zondagmorgen weifelend blijven staan op de zonnige plaats, vervuld met bloemengeur uit de omliggende tuintjes’, zoo gaat hij voort, en later spreekt hij nog even over de godsdienstoefening: dan ‘zat ik boven op het koor, en staarde als droomend op het draaiend klokkenspel; wanneer onze predikant den kansel had beklommen, drong zijne, voorzeker goed gestelde preek, mij meestal als 't eentoonig golfgeruis in de ooren, want beneden hing tegenover mij het levensgroot portret van een ouden geestelijke, met lang zwart haar en een zonderlingen baard, en dit had spoedig mijne aandacht geheel afgeleid. Met de droefgeestige zwarte oogen blikte het als 't ware uit de dompige wereld van geloof aan wonderen en heksen in den nieuweren tijd, en sprak tot mij van het verleden der stad, zooals het in de kronyken te lezen stond.’ Dat deze en dergelijke indrukken veel invloed op zijn geest en leven hadden, is licht te begrijpen en daarvan leveren zijne latere geschriften menig bewijs. Zijne moeder stamde af uit eene oude burger familie, te Husum zeer in aanzien; en zoowel in het huis zijner grootmoeder als in dat zijner overgrootmoeder (deze laatste verloor hij eerst op zijn dertiende jaar,) kon hij nog enkele zaken, kleederen, voorwerpen van smaak en weelde, uit den laatsten tijd van het Rococo tijdperk zien verdwijnen. Het buitengewoon fijn gevoel, dat hij voor eigenaardigheden uit dien tijd, de levendige belangstelling welke hij voor die menschen getoond heeft, hebben ongetwijfeld voor een groot deel hun oorsprong te danken aan dezen vroegen omgang met die overblijfsels van het verleden. Zijn vader, zoon van een welgestelden molenaar uit het zuiden van Sleeswijk,

{==85==} {>>pagina-aanduiding<<}
had zijne jeugd in bosch en veld doorgebracht. Zeven en zeventig jaren oud, was hij nog advokaat te Husum, had eene uitgebreide praktijk, en was een der geachtste en bekendste mannen uit het land, bij wien de eersten en hoogst geplaatsten uit de hertogdommen meermalen te gast kwamen. Den zoon is een zeldzaam geluk te beurt gevallen - zijne beide ouders leven nog, naar lichaam en geest frisch en gezond.
Tot ontwikkeling van zijn smaak voor kunst en poëzie, was in de kleine stad evenwel weinig gelegenheid. Op het oude gymnasium, waar meestal de platte volkstaal werd gesproken, wist men hiervan weinig. Wel is waar, hij las gaarne zijn Schiller, 't liefst in den top van een perenboom, of in een verborgen hoekje tusschen de daken. Uit Goethe, van wien al de leerlingen met elkander slechts eene oude uitgave der Gedichte bezaten, leerde hij de Braut von Korinth van buiten, en droeg die ook somwijlen voor. Ook stonden in de bibliotheek zijner moeder ‘Hermann und Dorothea’ en de ‘Louise’ van Vosz; maar hij herinnert zich niet ze ooit gelezen te hebben. Leerde hij enkele stukken van dichters der vorige eeuw, als Bürger, Holty en Leume, uit de toen verschijnende Cabinets Bibliothek deutscher Classiker kennen, de dichters der romantische school bleven hem geheel onbekend, en zijne jeugdige ziel heeft geen enkelen klank uit hunne werken opgevangen. Nadat Storm verscheidene jaren op deze school had doorgebracht, en met een lofrede op Mathathias, den bevrijder van Juda, daarvan afscheid had genomen, werd hij door zijnen vader naar het gymnasium te Lubeck gezonden, om er nog anderhalf jaar te studeeren. Geibel was pas van daar vertrokken, maar kwam in de vacanties weder te huis, en dan maakten zij met andere vrienden, tochtjes naar de dorpjes in den omtrek, naar de zee, en zoo meer. Hier te Lubeck vond hij veel, dat hij te huis had moeten missen. Hier leerde hij niet alleen de romantische school kennen maar ook Heine's Buch der Lieder - wat van veel belang wasvoor zijn innerlijk leven. Nu nog gedenkt hij den avond, waarop een Lubecker vriend, op eene ouderwetsche kamer, hem in dit merkwaardige boek inleidde. 't Was hem alsof de gordijn voor eene andere wereld voor hem werd weggeschoven; zoo iets had hij nog nooit gehoord. Omstreeks denzelfden tijd maakte hij ook kennis met Goethe's Faust en Eichendorff's Dichter und ihre Gesellen, drie
werken die voor altijd op hem hebben gewerkt.

{==86==} {>>pagina-aanduiding<<}

Met Paschen 1837 vertrok hij van hier naar de hoogeschool te Kiel. Dat het gewone studentenleven een karakter als het zijne niet die bevrediging bracht, die hij hiervan verwacht had, was te voorzien. Bij het studenten-corps ‘Holsatia’, waarbij hij zich aangesloten had, was van geestelijke ontwikkeling niet de minste sprake, en hij gevoelde weinig smaak of neiging voor de algemeen beminde drinkebroers partijën. Met eene zekere huivering trok hij zich terug uit het hier heerschende ruwe leven, en ook in latere jaren heeft hij zich daaraan nooit overgegeven. Een jaar daarna, Paschen 1838, verwisselde hij Kiel met Berlijn, waar hij anderhalf jaar bleef, tot Michaelis 1839.
Van zijn toenmalig verblijf te Berlijn heeft hij weinig genot voor zijn geest gehad. Want eene dringende levensbehoefte voor zijne ziel bleef onvoldaan, daar hij met niemand van eenige beteekenis meer in aanraking kwam, nadat hij het eerste halfjaar met twee oude Lubecker vrienden, Röse en Mantels, had saàmgeleefd. Tot zijne liefste herinneringen uitdien tijd behoort de Michaëlis vacantie van 1838, toen hij met vijf andere landgenooten vier weken te Dresden doorbracht, waar, vóór den middag de musea, na den middag de schoonheid der omstreken, en des avonds schouwburg en opera, hen een onvergetelijk genot aanboden.
In 1839 ging hij weder naar Kiel terug, om er tot 1842 te blijven. Nu vond hij hier den zoo zeer gewenschten omgang met meer ontwikkelde en meer beteekenende menschen, waarvan we alleen Theodor en Tycho Mommsen noemen. Met den eersten, later schrijver van de bekende Römische Geschichte, verkeerde hij in de laatste jaren dagelijks. Door ééne richting van studie en onderzoek nauw met elkander verbonden, lazen en onderzochten zij Goethe, Mörcke, Arnim en Eichendorff. In het laatste jaar begonnen beiden de sagen van Sleeswijk-Holstein te verzamelen, waarvan zij enkelen bekend maakten in Biernatsky's Volksbuch für 1844. Later met Müllenhof vereenigd, riepen zij door het gansche land mannen op om met hen mede te zamelen, en vonden overal in de beide hertogdommen een goed gehoor, gelijk uit de rijke verzameling. in 1845 verschenen, blijkt. Te gelijker tijd legden zij zich op het dichten, eigenlijk vaerzen maken, toe, dat zij nagenoeg nog niet beoefend hadden. In de ‘Europa’ zag Storm voor 't eerst gedichten van zijne hand

{==87==} {>>pagina-aanduiding<<}
opgenomen, en dit was voor hem een te blijder voldoening, daar eenige jaren te voren in het begin van 1837, een gedicht van hem: der Bau der Marienkirche zu Lübeck, door de redactie van den Musen-almanach was geweigerd en teruggezonden. In vereeniging met de beide broeders Mommsen gaf hij in 1843 te Kiel een bundel uit: ‘Liederbuch dreier Freunde’ getiteld. Uit deze verzameling heeft Storm in de laatste uitgave zijner gedichten niet meer dan een twintigtal laten herdrukken, onder den algemeenen titel: Aeltere Gedichte, waarin hij nog slechts de eerste proeven van zijn talent als dichter leverde, dat later zoo schoon ontwikkeld is.
Na een examen vestigde Storm zich als advokaat in zijne geboorteplaats Husum. Als in de dagen zijner jeugd wandelde hij nu weder in de nabijheid der stad langs de zee, over de dijken en de stille heide. Hij richtte voorts een zanggezelschap op, dat spoedig zelfs grootere stukken uitvoerde, en zijn verblijf zeer veraangenaamde. Maar zijn jong geluk zou nog schooner bekroond worden; - in den herfst van 1847 huwde hij met eene nicht van moederszijde: Constance Esmarch uit Segeberg in Holstein. Menige lieve bizonderheid uit den tijd van hun huwelijk heeft Storm later medegedeeld in de novelle: Unter dem Tannenbaum.
Zoowel voor zijn leven, als voor zijne poëzie is dit huwelijk een reine en rijke bron van geluk en zegen geworden. Zijne gade was een dier zeldzame en uitgelezen vrouwen, die naar lichaam en ziel naar een idealen stijl gevormd schijnen. Nog in hare latere jaren, als moeder van zes kinderen, had hare verschijning met het vlekkelooze, breede voorhoofd, de groote, grijze oogen, den fijnen mond, de slanke, bevallige gestalte, den heerlijken klank harer stem, nog al het bekoorlijke der jeugd behouden, dat door de smarten en de moeiten die de jaren haar brachten, niet 't minst was uitgewischt. Geen wonder dat het beeld der dierbare vrouw, die zooveel licht en gloed in het leven van den dichter bracht, telkens op nieuw in zijne werken te voorschijn komt, en dat de diepe en teedere gevoelens, die hij voor de beminde vrouw koesterde, in zijne vaerzen en verhalen telkens klinkt en weêrklinkt - nog heerlijk, nadat hij haar, en met haar zijn geluk had begraven!
Uit dezen tijd dagteekenen reeds schoone vaerzen: moedig en onbezorgd blikt hij voor zich uit in de wereld:

{==88==} {>>pagina-aanduiding<<}


So komme, was da kommen mag! 
So lang' du lebest, ist es Tag. 
Und geht es in die Welt hinaus, 
Wo du mir bist, hin ich zu Haus. 
 
Ich seh' dein liebes Angesicht, 
Ich sehe die Schatten der Zukuuft nicht. 

en bij den dood der geliefde vrouw denkt hij aan deze zangen uit een gelukkiger tijd, en zachtjes herhaalt hij ze op haar graf.
De stemming waarin hij verkeerde, lezen we in vaerzen als deze:

	Dämmerstunde.
Im Nebenzimmer saszen ich und du; 
Die Abendsonne fiel durch die Gardinen, 
Die fleiszigen Hände fügten sich der Ruh, 
Von rothem Licht war deine Stirn beschienen. 
 
Wir schwiegen beid'; ich wuszte mir kein Wort, 
Das in der Stunde Zauber mochte taugen; 
Nur nebenan die Alten schwatzten fort - 
Du sahst mich an mit deinen Märchenaugen. 

Elders vinden we iets dergelijks onder hetzelfde opschrift:

Im Sessel du, und ich zu deinen Füszen 
Das Haupt zu dir gewendet, saszen wir; 
Und sanfter fühlten wir die Stunden flieszen, 
Und stiller ward es zwischen mir und dir; 

De stille, zachte toon van dit stukje herinnert ons een oogenblik aan Staring's Herdenking, de hartelijkheid aan een paar zangen van de Cort. Maar toch heerscht in deze liederen, die met elkander geen onbeteekenend gedeelte van den bundel vullen, eene zekere zwaarmoedigheid. Kwam deze voort uit een bepaald voorgevoel van den dichter dat hij het geluk dat hem vervulde, spoediger dan hij vermoedde, reeds zou moeten missen? Een herfstachtige tint, ligt over vaerzen als deze:

Wohl fühl' ich wie das Leben rinnt, 
Und dasz ich endlich scheiden musz, 

{==89==} {>>pagina-aanduiding<<}

Dasz endlich doch das letzte Lied 
Und endlich kommt der letzte Kusz. 
 
Noch häng' ich fest an deinem Mond' 
In schmerzlich baugender Begier; 
Du giebst der Jugend letzten Kusz, 
Die letzte Rose giebst du mir. 

Uit deze eerste huwelijksjaren dagteekenen ook het satirieke ‘Gesegnete Mahlzeit,’ het vroolijke geschiedenisje ‘von Katzen,’ het aardige ‘vom Staatskalender’, het aandoenlijke ‘Eine Frühlingsnacht’, onder den indruk van het plotseling overlijden van een akademievriend vervaardigd, en het roerende ‘Einer Todten’, dat betrekking heeft op zijne oudste zuster, gestorven bij de geboorte van haren eersten zoon, een meesterstukje van poëzie, waaruit we niet kunnen nalaten iets mede te deelen:

Du glaubtest nicht an frohe Tage mehr, 
Verjährtes Leid liesz nimmer dich genesen; 
Die Mutterfreude war für dich zu schwer, 
Das Leben war dir gar zu hart gewesen. 
 
Er sasz hei dir in letzter Liebespflicht; 
Noch eine Nacht, noch eine war gegeben! 
Auch die verrann; dann kam das Morgenlicht. 
‘Mein guter Mann, wie gerne wollt' ich leben!’ 
 
Er hörte still die sanften Worte an, 
Wie sie sein Ohr in bangen Pausen trafen: 
‘Sorg' für das Kind - ich sterbe, süszer Mann.’ 
Dann halbverständlich noch: ‘Nun will ich schlafen.’ 
 
Und dann nichts mehr; - du wurdest nimmer wach, 
Dein Auge brach, die Welt ward immer trüber; 
Der Althem Gottes wehte durch's Gemach, 
Dein Kind schrie auf, und dann warst du hinüber 1). 


{==90==} {>>pagina-aanduiding<<}

Maar de blijde dagen van kalm genot werden weldra verstoord door het naderen van dof wapengekletter: de stille heide, in wier eenzaamheid nog ‘kein Klang der aufgeregten Zeit’ was doorgedrongen, zou vervuld worden met het gedruisch van den oorlog. Aan welke zijde hij zich zou scharen in dien strijd tusschen zijne landgenooten en de Denen, was bij hem, een man zoo innig gehecht aan zijn land en volk, niet lang twijfelachtig. De vaste hoop, de vroolijke stemming uit dien eersten tijd der Sleeswijk-Holsteinsche onafhankelijkheids-oorlog, vinden we weergegeven in het flinke, bezielde gedicht Ostern. Het kloppen van alle levenskracht en vrijheidsliefde, doet zijne aderen zwellen, zijne polsen jagen: onwankelbaar is zijn vertrouwen, wanneer hij van den zeedijk af den blik in 't woud laat glijden:

Wie brennend Silber funkelde das Meer, 
Die Inseln schwammen auf dem hohen Spiegel, 
Die Möven schossen blendend hin und her 
Eintauchend in die Fluth die weiszen Flügel. 
 
Im tiefen Kooge bis zum Deichesrand 
War sammetgrün die Weise aufgegangen; 
Der Frühling zog prophetisch über Land, 
Die Lerchen jauchtzen und die Knospen sprangen, - 

dan ziet hij in dit alles een drijven en ontwikkelen der natuur, een vaster, een sterker worden; dan herinnert hij zich hoe in het najaar, wanneer de zee door stormen opgedreven wordt, een gevoel van eigen kracht en zelfstandigheid zich ontwikkelt:

Hier stand ich oft, wenn in Novembernacht 
Aufgohr das Meer en gischtbestäubten Hügeln, 
Wenn in den Lüften war der Sturm erwacht, 
Die Deiche peitschend mit den Geierflügeln. 
 
Und jauchzend liesz ich an der festen Wehr 
Den Wellenschlag die grimmen Zähne reiben; 
Denn machtlos, zischend schosz zurück das Meer - 
Das Land ist unser, unser soll es hleiben! 

Van nu af klinken, en straks nog sterker, zijne liederen voor vaderland en vrijheid. De druk van buiten werkte ook sterk op zijn dichterlijk gevoel, en onder het woelen der partijën ontstond

{==91==} {>>pagina-aanduiding<<}
het Octoberlied, dat zijn bundel poëzie opent, en dat zeer schoone regels bevat, maar van eene zekere opgewondenheid niet vrij te pleiten is, hoezeer 't overigens den mensch en den dichter karakteriseert. In poezie kon hij evenwel geen troost vinden; hij was te ernstig om een vroolijk, onbezorgd lied aan te heffen, terwijl alles om hem onder den vreemden druk leed. De droeve werkelijkheid dier moeilijke dagen, kon voor hem door zijne muze niet verdreven of weggenomen worden; integendeel, 't werkte sterk op zijn leven en gevoel. Menigeen zijner naastbestaanden en bloedverwanten viel in de rijen van het dappere Sleeswijk-Holsteinsche leger, dat helaas, te vergeefs streed, en eindelijk voor de overmacht moest zwichten. In den herfst van 1850, na het ongelukkige bombardement van Friederichsstadt, waar men van den dijk bij Husum af, de bommen had zien vliegen en het gebulder der kanonnen had gehoord, en in den avond de wagens met gewonden en dooden door de donkere straten hoorde ratelen, dichtte Storm dien aandoenlijken grafzang op de helden, bij de verdediging van hun vaderland gestorven: Gräber an der Küste.
Zelfs in die dagen van ellende bleef het zijn troost dat het lot zou keeren: dat het vaderland hem nog eens vroolijk zou toewenken, want de ware kiem van het leven kan niet verloren gaan, zonder vruchten te hebben gedragen. In het op de zoo even besproken Gräber an der Küste volgende ‘Epilog’ heft hij reeds een juichtoon aan over het genot der naderende lente, die weêr blijde, heldere, gulden dagen zal brengen:

Heil allen Menschen, die es hören; 
Und Heil dem Dichter, der dann lebt, 
Und aus dem offnen Schacht des Lebens 
Den Edelstein der Dichtung hebt! 

en kort daarna, toen den 1 Januarij 1851, de Denen op het kerkhof te Hoorn een monument oprichtten, met het opschrift: ‘Aan de Deensche krijgers, gevallen bij de heldhaftige verdediging van Friedrichsstadt in den herfst van 1850, gewijd door de inwoners van Husum’, wekte hij zich zelf op:

Sie halten Siegenfest, sie riehn die Stadt entlang; 
Sie meinen Schleswig-Holstein zu begraben. 
Brich nicht, mein Herz! Noch sollst du Freude haben; 
Wir haben Kinder noch, wir haben Knaben, 
Und anch wir selber leben, Gott sei Dank! 


{==92==} {>>pagina-aanduiding<<}

Bij zijn onbepaald geloof aan de levenskracht van zijn volk, bij zijn vast vertrouwen op eene betere toekomst, te midden van de wanhoop over het verlies der vrijheid, bleef zijne eigene woning hem altijd eene veilige wijkplaats, en bij vrouw en kinderen keerden de oude moed en het oude vertrouwen weder terug. Uit zijn hart klonken dan die zachte en teedere toonen, die zijne muze het natuurlijkst en 't meest geëigend waren - dan gevoelde hij, welk geluk hij nog behouden had, dan zwegen de zorgen die zijn hart beangstigden; dan lachtte de wereld hem toe in de oogen zijner twee zonen, terwijl hun wangen gloeiden bij het vroolijke spel. Het diepe gevoel van zooveel geluk heeft hij wellicht nergens zoo schoon, zoo rein en krachtig, uitgedrukt als juist in de gedichten die toen ontstonden: Auf dem Segeberg, en Im Herbste. Inderdaad, we zouden hem bijna benijden, wanneer de avond gedaald en het dagwerk volbracht is, en hij ongestoord de zaligheid van een vreedzaam uur wil genieten: voor een oogenblik afgezonderd van de wereld, en meester over zich zelf, mag hij dan nog een vriendelijke lichtstraal uit het hart zijner dierbaren opvangen, zooals hij ons vertelt:

	Die Kinder.



1.



Abends.
Auf meinem Schoosze sitzet nun 
Und ruht der kleine Mann; 
Mich schauen aus der Dämmeruug 
Die zarten Augen an. 
 
Er spielt nicht mehr, er ist bei mir, 
Will nirgend anders sein; 
Die kleine Seele tritt heraus 
Und will zu mir herein, 


	2.
Mein Häwelmann, mein Bursche klein 
Du bist des Hauses Sonnenschein; 
Die vögel singen, die Kinder lachen, 
Wenn deine strahlenden Augen wachen. 


{==93==} {>>pagina-aanduiding<<}

Uit dien tijd dagteekent ook een gedichtje in de volkstaal: ‘Gode Nacht’. Reeds lang had hij met eenige vrienden een plan besproken, om in dit eigenaardige dialekt, dat men tot nog toe alleen voor het boertige had gebezigd, ook de gewaarwordingen van het gevoelige hart uit te drukken. Op een September-avond van 1850 vervaardigde hij dit lieve kleine gedicht. Twee jaren later zag hij aan dit plan door Klaus Groth in diens Quichborn volkomen en in eene groote mate voldaan, door een dichter die zooveel meer met de volkstaal in het volksleven bekend en vertrouwd was; en 't is algemeen bekend, hoe die geschriften tegenwoordig wel eene kleine, maar geen onaanzienlijke plaats in de duitsche letterkunde beslaan.
Ondertusschen naderde de tijd, waarin Storm beslissen moest, óf zich bij de overwinnaars van zijn vaderland te voegen, óf den geliefden grond te verlaten en naar den vreemde te trekken. Geen oogenblik weifelde hij. Hij deed geen stap om zich met de Denen te verzoenen, en als hem zijne aanstelling als advokaat ontnomen was, ging hij naar Pruissen om daar eene betrekking te zoeken. Met dit doel was hij met kerstmis 1852 te Berlijn, en in zijn ‘Weihnachtabend’ deelt hij mede, hoe bezorgd hij in de vreemde stad door de volle straten liep, terwijl hij aan de kinderen dacht, die hij te huis achtergelaten had; hoe beangst hij werd in dat luide gewoel der menschenmassa, die om hem wemelde, terwijl hij zich zoo eenzaam en verlaten gevoelde, en in zijn angst meende hij in de kreeten der arme kinderen de stemmen van zijn eigen kroost te hooren, schreiend om brood. - Maar vriendelijker dan hij verwachten kon, werd hij ontvangen. Een jaar te voren had hij een bundel ‘Sommergeschichten und Lieder’ (Constance toegewijd) uitgegeven, en deze hadden zijnen naam gunstig bekend gemaakt. Onder de vrienden die hij zich hierdoor buiten de grenzen der hertogdommen verworven had, behoorde Friedrich Eggers, de redacteur van het Deutsche Kunstblatt. Deze beminnelijke man leidde hem in den kring zijner bekenden, en bracht hem in kennis met Franz Kugler, Fontane, Paul Heysel, v. Merkel, en anderen.
Nadat hij zijne zaken in het vaderland voor goed had geregeld, bleef hij te Berlijn, waar hij eene betrekking als rechtsgeleerde had verkregen. Herhaaldelijk reisde hij van hier naar zijne vroegere woonplaats, waar hij zijn gezin voorloopig had achtergelaten, totdat hij in het laatst van November 1853 zijne familie

{==94==} {>>pagina-aanduiding<<}
in de nieuwe woning te Potsdam binnenleidde, na zijne benoeming tot Assessor bij het Kreisgericht aldaar. In zijn keurig en gevoelig ‘Abschied’, waarin hij met de laatste handvol aarde, de liefde tot het vaderland mede in den vreemde neemt, lezen we al de smart en de troost, die zijne ziel vervulde, terwijl hij zich losmaakte van den grond, waarin de wortelen zijner kracht lagen. Nu niet jong meer, moest hij in een vreemd land, onder enkel vreemden, allereerst een nieuw recht en een nieuwe rechtspleging bestudeeren. Bitter gevoelde hij hier het verlies van het oude vaderland; elken voet gronds moest hij met moeite en zorg ontginnen, in bestendig gevaar alles aanstonds weêr door een toeval, eene fout, een ongeluk te kunnen verliezen. Hoezeer de omgang met zijne nieuwe vrienden te Berlijn en menig voortreffelijk collega te Potsdam zijn lijden ook mocht verzoeten, in deze stad gevoelde hij zich nooit te huis, nooit aangenaam gestemd. Zelfs de schoone parken, de kunstmatig aangelegde omstreken boezemden hem een afkeer in; zij verloren voor hem hunne bekoorlijkheid; hij zag alleen het doellooze van deze gemaakte heerlijkheid. Aan zijne zonen gaf hij toen enkele levenslessen:

Hehle nimmer mit der Wahrheit! 
Bringt sie Leid, nicht bringt sie Reue; 
Doch, weil Wahrheit eine Perle, 
Wirf sie auch nicht vor die Säue. 
 
Blüthe edelsten Gemüthes 
Ist die Rücksicht; doch zu Zeiten 
Sind erfrischend wie Gewitter 
Goldne Rücksich tlosigkeiten. 
 
Was du immer kannst, zu werden, 
Arbeit scheue nicht und Wachen; 
Aber hüte deine Seele 
Vor dem Carriere machen. 
 
Wenn der Pöbel aller Sorte 
Tanzet um die goldnen Kälber, 
Halte Fest: du hast vom Leben 
Doch am Ende nur dich selber. 

Gedurende den tijd, dat hij te Potsdam woonde, maakte hij persoonlijk kennis met twee dichters, wier werken hij

{==95==} {>>pagina-aanduiding<<}
sedert jaren gelezen en bijzonder lief had: Joseph von Eichendorf en Eduard Mörike. Den eersten ontmoette hij op een vriendenmaaltijd bij Kugler, waaraan ook Paul Heyse en Fontane deelnamen; den laatsten zocht hij in den nazomer van 1855 in zijne woonplaats op. Dat waren lichtpunten in het treurig, kwijnend leven, dat hij in de hofstad leidde, tot hij in het najaar van 1856 naar Heiligenstadt vertrok, waar hij als rechter bij het Kreisgericht was benoemd. Voor 't eerst sedert hij uit zijn vaderland was getrokken, kwam er weêr een tijd van stil huiselijk geluk, te midden van eene schoone natuur, onder een aangenaam verkeer met menschen, van allerlei stand en richting. Hier hinderde hem niets van al hetgeen hem te Potsdam kwelde, en een kring van nieuwe bekenden, lieve menschen, sloot zich spoedig bij den ontmoedigden dichter aan. Omringd van zooveel genegenheid en vriendschap, kon hij zijne beste en eigenaardigste gaven hier weer vrij laten werken. Gelijk hij met zijne schoone stem het huiselijk leven wist te veraangenamen en het genot daarvan te verhoogen, gevoelde hij ook hier de oude behoefte om de heerlijke zangkunst door gemeenschappelijke oefening aan te kweeken. Reeds in het tweede jaar van zijn verblijf te dier stede, had hij een zanggezelschap opgericht, dat in betrekkelijk korten tijd zeer bloeide. De zaal van het pas vergroote raadhuis werd hem voor zijne oefeningen en uitvoeringen afgestaan, en Storm had de voldoening moeilijke en uitnemende Oratoriums te hooren uitvoeren, op eene wijze, die zelfs aan hoog gestelde eischen voldeed. Te Heiligenstadt werden hem nog twee kinderen geboren; eene gelukkige stemming vervulde hem, zooals wij die weergegeven vinden in zijn: ‘Du warst es doch’ en het schoone ‘Gedenkst du noch?’ (1857).

Nun wird es wieder Frühling um uns her; 
Nur eine Heimath haben wir nicht mehr, 

zegt hij, als hij zijne gade aan vroegere tijden herinnert, en het goede van het heden roemen wil: maar toch bekent hij tevens hoe menigmaal hij in een slapeloozen nacht luistert, of de wind niet tot den terugkeer noodigt:

Wer in der Heimath erst sein Haus gebaut, 
Der sollte nicht mehr in die Fremde gehen. 
Nach drüben is dein Auge stets gewandt: 
Doch Eines blieb, - wir gehen Hand in Hand. 


{==96==} {>>pagina-aanduiding<<}

Wat rijke troost hem ook gebleven was, hoe aangenaam zijn verblijf hier ook wezen mocht, hoeveel vriendelijke dagen Heiligenstadt ook schonk, toch vervulde de gedachte aan terugkeer, zoo al niet voor hem, dan toch voor zijne kinderen, geheel zijn hart; het was hem altijd alsof hij hier slechts voor een onbepaalden tijd te gast was. Bijna elk jaar bezocht hij alleen of met zijn gezin de ouders zijner echtgenoote te Segeberg, of zijne eigene te Husum. Bij zulk een bezoek aan zijne geboorteplaats, wanneer hij des avonds den weg ging, die langs den tuin van het vroeger door hem bewoonde huis leidde, vond hij ongetwijfeld aanleiding tot het: ‘Gartenspuk’, waarin de door al zijne gedichten weêrklinkende eigenaardige ‘Gartenpoesie’, dat ongeneeselijk heimwee en de stille weemoed zich in al hare kracht en innigheid uitdrukken:

Die Zeit vergeht; längst bin ich in der Fremde 
Und Fremde hausen, wo mein Erbe steht; 
Doch bin ich einmal wieder dort gewesen, 
Mir nicht zur Freude und den Andern nicht. 
Einmal auch in der Abenddämmerung 
Gerieth ich in den alten Gartenweg. 
Da stand die Planke; wie vor Jahren schon, 
Hing noch der Linden schön Gezweig herab; 
Von drübene kam Resedaluft geweht, 
Und Dämmerungsfalter flogen durch die Luft. 
Ging's noch so hold dort in der Abendstunde? - 
Fest und verschlossen stand die Gartensthür. 
Dahinter stumm lag die vergangne zeit. 
Ausstreckt' ich meine Arme; denn mir war, 
Als sei im Rasen dort mein Herz versenkt. - 
Da fiel mein Aug' auf jenen Sonnenrin, 
Der noch, wie eh'mals, liesz die Durchsicht frei. 
Schon hatt' ich zögernd einen Schritt gethan; 
Noch einmal blicken wollt' ich in den Raum, 
Darin ich sonst so festes Fuszes ging. 
Nicht weiter kam ich. Siedend stieg mein Blut, 
Mein Aug' ward dunkel. Grimm und Heimweh stritten. 
Sich um mcin Herz; und endlich leidbezwungen 
Ging ich vorüber. Ich vermocht' es nicht. 

Te Heiligenstädt heeft Storm slechts weinige gedichten, doch, des te meer vertellingen vervaardigd, en later vloeiden uit zijne

{==97==} {>>pagina-aanduiding<<}
pen die schoone sprookjes, waaronder ‘Bulemann's Haus’ eene eerste plaats inneemt. Te midden van dit stille leven hoorde hij uit het Noorden eene lang verbeide, maar toen onverwachte tijding; dertien jaren te voren had hij de herstelling van zijn vaderland voorspeld; dertien jaren lang had hij op den dag der bevrijding gehoopt en er verlangend naar uitgezien, dertien jaren achtereen had hij geleden met jong en oud dat in het leven gebleven was, en in al dien tijd hadden zij niets kunnen doen dan in machtelooze woede de vuist ballen, of een kreet van toorn in de borst verstikken; maar nu (December 1863):

Die Schmach ist aus; der erh'ne Würfel fällt! 
Jetzt oder nie! Erfüllet sind die Zeiten, 
Des Dänenkönigs Todtenglocke gellt; 
Mir klinget es wie Osterglockenläuten. 
 
Die Erde dröhnt; von Deutschland weht es her, 
Mir ist, ich hör ein Licd im Winde klingen, 
Es kommt heran schon wie ein brausend' Meer, 
Um endlich alle Schande zu verschlingen! - - 

IJdele droom! Duitschland heft geen lied der bevrijding aan, geen voorwaarts klinkt door de duitsche gelederen. De levenden schijnen te weifelen om aan zijn noodkreet te voldoen, en de oude eer weder te herstellen: - nu schrijft de dichter die wegslepende regels, waarin hij de dooden uit de graven in Sleeswijk hartstochtelijk oproept:

Wacht auf, ihr Reiter! Schüttelt ab den Sand, 
Besteigt noch einmal die gestürzten Renner! 
Blast, blast, ihr Jäger! Fur das Vaterland 
Noch einen Strausz! Wir brauchen Männer, Männer! 
 
Tambur, hervor aus deinem schwarzen Schrein! 
Noch einmal gilt's, das Trommelfell zu schlagen; 
Soll euer Grab in deutscher Erde sein, 
So müszt ihr noch ein zweites Leben wagen! - 

Het werd anders dan hij gedacht, de levenden toonden zich toch krachtiger, dan hij vermoed had, - de Denen trokken terug. Reeds in Februarij 1864 werd Storm door zijne geboorteplaats uitgenoodigd om er de eervolle betrekking van Vogt te

{==98==} {>>pagina-aanduiding<<}
aanvaarden. Dit aanbod zijner medeburgers kon hij niet afslaan. Nadat de pruissische regeering hem het gevraagde verlof had toegestaan, nam hij zijn ontslag uit hare dienst en aanvaardde het op zoo vereerende wijze en zoo hartelijk aangeboden ambt; spoedig volgde hem zijn gezin. De gelukkigste tijd, het beste deel van zijn leven lag achter hem.
Een jaar na zijne aankomst te Husum stierf zijne vrouw Constance aan de toen heerschende koorts. 't Was een bijna doodelijke slag voor Storm; na hetgeen wij van haar mededeelden, zal men de grootte van het verlies eenigszins kunnen begrijpen. Met de vrouw ter wier eere hij in zijne jongere jaren zijne speelsche minneliederen had gezongen, die later, zijn sieraad en eere, hem in zijn moeielijk leven getrouw ter zijde had gestaan, den moedelooze zoo dikwerf opgebeurd, den bedroefde zoo dikwijls vertroost had, met haar verloor hij bijna alles. Storm is geen man om een luide klinkende klaagtoon te doen hooren, maar toch gaf een God hem het vermogen ‘te zeggen wat hij lijdt’, en hoe roerend klinkt en trilt smart en leed in vaerzen als deze 1):

	Tiefe Schatten.



1.
In der Gruft bei den alten Särgen 
Steht nun ein neuer Sarg, 
Darin vor meiner Liebe 
Sich das süszeste Antlitz barg. 
 
Den schwarzen Deckel der Truhe 
Verhängen die Kränze gänz; 
Ein Kranz von Myrthenreisern, 
Ein weiszer Syringenkranz. 
 
Was noch vor wenig Tagen 
Im Wald die Sönne beschien, 
Das duftet nun hier unten; 
Maililien und Buchengrün. 

{==99==} {>>pagina-aanduiding<<}

Geschlossen sind die Steine, 
Nur ober ein Gitterlein; 
Es liegt die geliebte Todte 
Verlassen und allein. 
 
Vielleicht im Mondenlichte, 
Wenn die Welt zu Raste ging, 
Summt noch um die weiszen Blüthen 
Ein dunkler Nachtschmetterling. 

Menige andere hoop, die het leven in het oude vaderland hem had doen koesteren, werd teleurgesteld en zag hij eveneens ten grave dalen. De groote veranderingen in politieke inrichtingen, de vernietiging van aloude rechten en gebruiken in de Hertogdommen, droegen er niet toe bij, om een waar vaderlander als Storm, nog geluk en vreugde buiten zijn familiekring te doen vinden. En de kroon van dezen kring was hem ontvallen! Aan een vriend schreef hij in die dagen, hoe hij vreesde dat voortaan zijne muze ook in haar graf zou rusten. - Natuur en leven hebben evenwel nog een gelukkigen invloed op hem uitgeoefend en langzamerhand herstelde hij zich van het zware verlies. Sedert die dagen van smart en rouwe heeft zijne poëzie weder hare plaats ingenomen, en reeds ontvingen wij weder een tweetal verhalen van zijne hand, en bovendien de hierboven aangekondigde ‘Gesammtausgabe’ zijner Schriften. Ook is hij zoo gelukkig geweest in eene tweede gade, reeds aan zijne en zijner vrouw's familie vermaagtschapt, niet alleen eene trouwe moeder voor zijne kinderen, maar ook eene liefdevolle echtgenoote voor zich zelf te vinden.
Aan de hand van L. Pietsch 1) hebben wij Storm beschouwd, zooals wij hem leerden kennen uit zijne werken, dikwijls zeer teruggetrokken en slechts omgeven van zijn huisgezin en een kleinen vriendenkring. Wij hebben gezien dat hij een dichter is voor het nadenkend gevoelig gemoed. Het deeltje zijner gedichten blijft, hoe ruim ook gedrukt, nog zeer klein, en even klein is ook de stille wereld waarin hij ons binnenleidt: dat is allereerst zijn huis, of liever, zijn geluk als echtgenoot en vader. De dichter heeft vroolijke, onbezorgde dagen gekend, voorzeker,

{==100==} {>>pagina-aanduiding<<}
maar nog meer die dagen van jammer, waarin hij alle krachten bijeen moest zamelen, om moed te houden. Welk een gloed van reine vaderlandsliefde vinden we in hem! Toch werd Storm bij dat alles geen dichter voor deze of gene partij, en het ware te wenschen, dat alle bewoners der hertogdommen zoo getrouw, gedurende de dertien moeielijke jaren, de liefde tot en de herinnering aan het vaderland in het diepst van hun harte bewaard hadden. Maar hoe beperkt zijne stoffe ook bleef, zijn dichten was daarom niet arm of eenzijdig; hij vereenigde hierin een zacht, warm gevoel met mannelijken ernst en vaste kracht: stil nadenken met gloeiende hartstocht: een weemoedig verzinken in de herinnering van het verleden en het verloren geluk, met het frissche, onbezorgde genieten van het tegenwoordige. Al wat uit het binnenste van een menschenhart moet opwellen: smart en vreugde, liefde en toorn, geluk en tegenspoed, dat alles vinden we hier weêrgegeven. Daardoor openbaart zich in deze gedichten, hoe weinige ze ook zijn, de eigenlijke kracht van den dichter; en bij hunne keurigheid van vorm, zou Goethe menigeen dezer liederen met trots de zijne hebben genoemd. Bij al de opschriften, die we reeds noemden, willen we alleen nog gewagen van Meeresstrand - Im Walde - Loose - Die Zeit ist hin - Du schläffst - Mondlicht - Eine Fremde - het schoone: April, Mai, Juli - Im Herbste 1850 - Ein Sterbender - terwijl we als laatste proeve: ‘O bleibe treu den Todten’ hier willen aanhalen.

	O bleibe treu den Todten.
O bleibe treu den Todten, 
Die lebend Du betrübt; 
O bleibe treu den Todten, 
Die lebend Dich geliebt. 
 
Sie starben, doch sie blieben 
Auf Erden wesenlos, 
Bis allen ihren Lieben 
Der Tod die Augen schlosz. 
 
In dessen Du Dich herzlich 
In Lebenslust versenkst, 
Wie sehnen sie sich schmerzlich, 
Dasz ihrer Du gedenkst! 

{==101==} {>>pagina-aanduiding<<}

Sie nahen Dir in Liebe, 
Allein Du fühlst es nicht, 
Sie schau'n Dich an so trübe, 
Du aber siehst es nicht; 
 
Die Brücke ist zerfallen, 
Nun mühen sie sich bang 
Ein Liebeswort zu lallen, 
Das nie herüber drang. 
 
In ihrem Schattenleben, 
Quält Eins sie gar zu sehr; 
Ihr Herz will dir vergeben, 
Ihr Mund vermag's nicht mehr. 
 
O bleibe treu den Todten, 
Die lebend Du betrübt; 
O bleide treu den Todten, 
Die lebend Dich geliebt. 

Hiermede slaan wij het eerste deel van Storms Schriften toe, om uit de volgende den Novellen-dichter te leeren kennen.





{==102==} {>>pagina-aanduiding<<}

Kina.

Herinnering uit het soldaten-leven in vredestijd van een mijner vrienden.

Door P.J. van der Noordaa.

I.

In 'tjaar 52 lag ik als korporaal bij de 11e kompagnie van 't eerste regiment Vesting-Artillerie te Delft in garnizoen.
Wij hielden verblijf in eenige der lokalen van het voormalig Sint-Agatha-klooster. - Wat de tijd toch verandering kan brengen in het wezen der dingen: de fijne nonnekens van vroeger eeuwen hadden stellig alle devotie onder 't bidden verloren, indien ze hadden vermoed, dat haar heiligdom eenmaal zou worden ingericht tot een domicilium voor de zonen van Mars. - Het overig deel van Sint-Aagten diende tot inlegering van de 7e kompagnie en boven de chambrée no. 5 lagen ook nog de Vuurwerkers-subsistenten bij de Depôt-kompagnie, welke laatste toen, en ik geloof nog, gekaserneerd was in het beroemde Prinsenhof, met de ‘teijkenen der kooglen’ ter rechterzijde van de trap in 't corridor. De terreinen der beide kazernen zijn, zooals iedereen weet, van elkander enkel gescheiden door 't gebouw der Walsche kerk, zoodat men slechts een klein eindjen straat van ‘'t oude Delft’ behoeft over te loopen om van de poort van 't Prinsenhof naar den ingang van Sint-Aagten te gaan. Ik heb het wel duizendmaal gedaan, en ik deed het ook op zekeren dag in 't jaar 52. - 't Was, zoo ik me wel herinner, in 't begin van September. - Het rapport was pas terug van den overste; de onder-adjudant had eerst sergeant-majoorsappèl

{==103==} {>>pagina-aanduiding<<}
laten blazen: vier stooten op den hoorn; toen drie voor de sergeants van de week, daarna twee voor de fouriers en ten laatste een appèl met één stoot; dat was voor de korporaals, die de week hadden, en 't ging mij dus aan; want ik had de lapweek, en mijn kameraad, die de effective week had, was voor den fourier met de schoenreparatie uit en ik moest dus invallen voor hem.
Ik hing dus mijn sabel om en ging naar de binnenplaats van 't Prinsenhof, om te vernemen welke orders de onderadjudant voor me had. - Hij kwam me reeds tegen tusschen de twee kazernen, en het perkamenten orderboek van den Staf in de hoogte dragende, maakte hij allerlei dolle sprongen en trok hij het eene leelijke gezicht na 't andere, zeker tot verwondering van de voorbijgangers, maar tot groot plezier van ons, korporaals, die wisten dat hij, als hij zóó deed, heel goed gehumeurd was. In 't najaar, als het buiïg weer begon te komen, had onze onder-adjudant méér zulke dingen over zich, en we fluisterden dan ook nu lachend onder elkaar, onderwijl wij achter hem volgden, dat er verandering aan de lucht was. Doch ditmaal kwam er voor zoo ver ik weet geen verandering in de natuurlijke weêrsgesteldheid, maar er had reeds een overgang in den atmospheer van ons militaire leven plaats gegrepen. De drukkende wolk der traaggaande bevordering tot hooger graad was voor altijd weggevaagd door den gelukkigen invloed van een braaf en liberaal Minister op den wil onzes konings. God zegen hem! en den Minister tevens, die ook ons, jongens uit het volk, de baan der onderscheiding opende. Onze toekomst was helder en zonnig geworden. De lang verwachte reörganisatie van het leger was eindelijk afgekomen.
Maar op het oogenblik waarvan ik sprak, wist ik dit nog niet.
- ‘Hoera voor zijn Majesteit!’ riep de onder-adjudant: ‘Je zult er van hooren, jongelui!’ - Ik weet het al, maar jelui weet het nog niet.’
‘Hoera voor den Koning nog eens!’ - En hij wierp zijn kwartiermuts in de hoogte.
- ‘Hoornblazer van de wacht!’ schreeuwde hij een oogenblik later.
- ‘Present, adjudant!’ zei de man, die achter ons, korporaals van de week, aansloot, òf uit nieuwsgierigheid, òf uit dienstijver om de orders van den onder-adjudant ten spoedigste te kunnen uitvoeren door 't geschal van zijn hoorn.

{==104==} {>>pagina-aanduiding<<}

- ‘Blaas sergeant-majoorsappèl.’
- ‘Al gedaan, adjudant! in 't Prinsenhof en in Sint-Aagten.’
- ‘We zijn allen al present,’ zei een sergeant-majoor.
- ‘Blaas nog eens, hoornblazer, zeg ik!’ hernam de onderadjudant: ‘dan zal de majoor-hoornblazer (die gehuwd was en in 't Prinsenhof woonde) begrijpen dat er wat bijzonders is en meê komen luisteren in de eetzaal. Blaas ook nog maar eens sergeantsappèl ook; we krijgen dan onzen ouden sergeant van Nippen, den batterij-meester, die nog thuis is, ook bij de pret. En nu op marsch, naar de eetzaal. Wie van de sergeant-majoors kan me een korporaal leveren om het staf-orderboek in te schrijven? - Want mijn scribent is naar de infirmerie. Gekke kerel, is dat nu een dag om ziek te worden!’
- ‘Dat kan Smeele wel,’ antwoordde mijn sergeant-majoor: ‘Ik gebruik hem wel eens om fouriers dienst te doen.’
- ‘Dan feliciteer ik je alvast met je aanstaande aanstelling, korporaal Smeele!’ sprak de onder-adjudant, zich tot mij wendende: ‘Of heb je veel op 't register?’
- ‘Geen dag arrest, adjudant! sedert ik korporaal ben en dat is al haast twee jaar. Maar...ik ben niet voorgedragen voor onderofficier, ik ben daarvoor nog niet naar school geweest.’
- ‘Je weet het nog niet! Je weet het nog niet!’ juichte de onder-adjudant weêr met een grimas en een sprong. ‘Ik weet al dat het niet meer noodig zal wezen. Drie nieuwe kompagniën geformeerd, dat zijn drie nieuwe fouriers, - en daarbij is 't getal sergeants bij elke kompagnie gebracht van zes op acht, en item met de korporaals. - Al wat van vroegere schooljaren nog overschoot, wordt met primo October aangesteld en dan blijft er nog een groot tekort. - Goed nieuws, hé? - Maar dat 's de helft nog maar. Het allermooiste hooren we straks.’
Wij waren nu intusschen bij de eetzaal der onderofficieren in Sint-Agatha gekomen, welk lokaal steeds gebruikt werd in die dagen om er de ordeboeken bij te schrijven.
Toen wij de zaal binnen traden, werd echter het spreken door een plotseling zwijgen gevolgd; de sergeant-majoors of fouriers en ik, als belast met het copiëeren der orders, schikten ons - op officieelen afstand - nevens elkander aan de tafel en de sergeants en korporaals van de week - nog altijd aanwezig

{==105==} {>>pagina-aanduiding<<}
om te vernemen, wáárom 't appèl voor hen geblazen was - trokken de voeten bij elkaar en namen de positie aan; want in de eetzaal blonken verscheidene épauletten van eerste en tweede luitenants, die waarschijnlijk in de laatste dagen geen visites bij den overste hadden afgelegd, en ook in de sociëteit het belangrijk nieuws niet in bijzonderheden hadden gehoord, waarom zij nu inzage van de origineele order namen, eer de adjudant-onderofficier met dicteeren begon. Deze maakte van dien tusschentijd gebruik om aan de sergeants en korporaals eenige bevelen te geven, betreffende den dienst van dezen dag, waarop zij de zaal verlieten. - De sergeant der week mijner kompagnie tikte mij onder 't voorbijgaan op den schouder en fluisterde mij toe:
- ‘Laat mij 't orderboek even lezen als 't ingeschreven is, voor je er meê naar de officieren gaat. - Zij weten het toch al.’
- ‘Ja, sergeant!’
De nieuwsgierigheid was brandende in ons - en de order was het waard; - deze stelde ons in 't algemeen, en mij in 't bijzonder, waarlijk niet te leur; en hoewel het copiëeren daarvan mij tot aan het middag-appèl aan de schrijftafel hield, beklaagde ik mij daarover volstrekt niet, zelfs niet in mijn binnenste. Ik was toen nog te jong en te ambitieus om mij onder de ‘stille mopperaars’ te scharen.
Eindelijk was dan het belangrijk nieuws ingeboekt, maar eer ik mijn belofte vervulde aan den straks bedoelden sergeant, ging ik met het ordeboek naar mijn vriend Jansen, die even als ik korporaal was bij de elfde.
- ‘Daar, lees even,’ zeî ik, ‘dan weet je er alles van en we kunnen er over praten, als ik bij de officieren met de order rond ben geweest. - Ik zal me intusschen wat oppoetsen.’
- ‘Moet je dan blijven lappen? vroeg hij verwonderd.
- Ja, want Soons (die de vaste week had) zal op wacht moeten invallen voor korporaal Peens, die op 't appèl mankeerde, zooals je weet, en dien ik zoo even ferm aangeschoten zag binnenhalen. - Ik blijf de lapweek dus houden en moet met het orderboek rond.’
- ‘Nu, ik hoû je van avond gezelschap in de chambrée. Ik heb geen plan om uit te gaan.’
- ‘Lees,’ zei ik, ‘en je gaat wèl uit.’

{==106==} {>>pagina-aanduiding<<}

Toen ik sabel, zjako en schoenen wat had opgewreven, ging ik naar Jansen terug, die aan 't ander eind van de chambrée lag.
Terwijl ik bij mijn nachtleger stond te poetsen had ik nu en dan mijn blik naar hem laten gaan, en zelfs op den vrij aanzienlijken afstand tusschen ons liggend - plus-minus dertig pas - zag ik onder 't lezen zijn frissche gelaatskleur hooger getint, en zijn blik stralend van innerlijke blijdschap. - Bij hem gekomen, bemerkte hij niet dat ik bij zijn krib naar hem bleef kijken, zoo was hij verdiept in zijn gedachten: ik wist dat hij zich nu een gelukkige toekomst droomde, onderwijl hij met starende oogen op zijn stroozak liggend, het orderboek tegen de linkerzijde van zijn borst gedrukt hield.
- ‘Gelezen Frits?’ vroeg ik ten laatste. ‘Geef me dan het orderboek, en ik ga er op uit.’
- ‘Ik ga meê!’ riep hij opspringend: ‘Ik wil, ik moet eerst eens met je praten voor ik naar mijn voogd Dupui ga; want je begrijpt, Alex, dat ik er nu bepaald naar toe moet. Wat zal Jeannette blij zijn!’
- ‘Dat hadt je nooit durven hopen, wel?’ vroeg ik, nadat we samen de kazerne hadden verlaten, doch niet voor ik mijn belofte had vervuld en het orderboek ook was ingezien op de onderofficierskamer.
Het rondgaan bij de officieren was ditmaal tòch slechts het naleven van den vorm alleen. De inhoud van de order was hun bekend, en wat meer zegt, zij hadden er zooveel belang niet bij als wij.
- ‘Nooit!’ antwoordde Jansen: ‘Kerel, nu krijg ik moed om te leven. Niet, omdat we kans hebben om spoedig sergeant te worden, althans jij, die ouder korporaal bent dan ik en stellig met October wordt aangesteld, maar omdat de épaulet onder ons bereik is gebracht, en mèt de épaulet - ook Jeannette voor mij.’ -
- ‘Laat het nog een halfjaar duren eer je sergeant wordt,’ zei ik, ‘voeg er een halfjaar bij om je gewonen dienst in de kompagnie als sergeant te doen, - dat is een jaar, dan vraag je om naar de cursus te gaan, en in 't minimum van den tijd - twee jaar - ben jij er door, dat 's zeker. - Zou juffer Dupui zoo lang willen wachten, Frits?’ -
- ‘Ze heeft mij lief, Alex! Van haar ben ik zeker, en mijn voogd is mij genoeg genegen om toe te stemmen, als ik mij de positie van officier heb verworven, eér natuurlijk niet, en dat kan ik

{==107==} {>>pagina-aanduiding<<}
hem niet kwalijk nemen. O, die order, die gezegende order!’ -
- ‘Voor de storting behoef je je niet ongerust te maken, als er sprake komt van je huwelijk...over drie jaar Frits!’
- ‘Neen, mijnheer Dupui is rijk, en hij is humaan genoeg om voor Jeannette geen echtgenoot te zoeken met geld; hij laat haar hart vrij, mits zij geen huwelijk wil doen beneden haar stand...Ik gun het je graag, Alex! maar toch wenschte ik nu in je schoenen te staan. Je gaat me bepaald vóór naar de cursus.’
- ‘Dat 's een dwaze uitval, kereltjen! Eerstens ben ik vier jaren ouder en...dit zou je in een zekere affaire wel eens onvoordeelig kunnen blijken; ten tweede, streef je mij zeker gauw voorbij, als je op de cursus bent toegelaten; want je hebt Badon Ghyben heelemaal achter den rug, die behalve de elementaire meetkunst, de goniometrie en trigonometrie in houdt, en ik - arme stumper! was in Lacroix nog maar tot de ligging en snijding der vlakken gekomen, zoodat je méér dan het dubbel bezit van mijn wetenschap, als ik bovendien niet een massa van mijn wiskunde had vergeten ook, et donc, vous parlez francais comme un Parisien, ou un...un...
- Ouwe Zwitser, zeg maar, viel Frits in: “Maar je bewijst al dadelijk, dat je er ook nog wat van weet.”
- “Ik geef den moed ook waarachtig niet op Frits!” riep ik uit, onderwijl ik bij den kapitein aanschelde, die niet ver van de kazerne op 't Oude Delft woonde: “Al heb ik vader noch moeder, broêr noch zuster, in 't kort kind noch kraai in de wereld, ik ben er toch - om in 't leven zoo ver te komen als met alle inspanning mogelijk is; daarbij, ik houd van den dienst, Goddank! - en je weet, 't is een slecht soldaat, die niet hoopt eens generaal te worden.”
- “Een mooi spreekwoord!” riep Frits: “vooral in die dagen toen die order nog niet gegeven was. - Jongen, dat boek onder je arm is goud waard! - Wat zeg ik, goud? - 't is met geen goud te betalen, want eer en aanzien gaat er boven.”
- “En vervulde liefde - in de toekomst.”
- “Die had ik eerst moeten noemen,” zei Frits: “Adieu, ik ga naar mijnheer Dupui.”
- “Cum suis.”
- “Natuurlijk, ten minste ik hoop háár te zien.”
Op dit oogenblik werd de deur geopend, Jansen gaf mij de hand ten afscheid en ik trad het huis van den kapitein binnen.

{==108==} {>>pagina-aanduiding<<}

- “Is de kaptein thuis?” vroeg ik.
- “Ja, maar je zult lang moeten wachten, chef!” antwoordde de oppasser, “want de kaptein rookt zijn pijpjen nog pas een half uur, en je weet dat hij daarmeê altijd een klein uurtjen bezig moet wezen.”
't Is waar dat de kompagnieskommandant zich na 't diner steeds met een pijp naar zijn stille tuinkamer begaf, om in ruste zich 't genot van het Nicotiaansche kruid te verschaffen, gedurende welken tijd niemand hem mocht storen; indien ik hem niet menigmalen aan andere officieren had hooren verzekeren, dat hij zich nooit had aangewend een siësta te nemen, omdat het te veel tijd roofde, zou ik hebben vermoed, dat dit rooken van een pijpjen na den eten daarmeê wel eenige overeenkomst had.
Vrijheid om heen te gaan had ik niet: de order door den kaptein eens voor altijd gegeven, luidde dat de korporaal met het orderboek wachten moest tot hij zijn pijp had genoten, en ik bezat dus nu tijd in overvloed om, zittende in de vestibule op de bank der geduldigen, over mijn verleden en mijn toekomst te mijmeren, gelijk ik, als ieder ander mensch waarschijnlijk, wel eens meer deed.
Ik was - of laat ik liever zeggen ik ben; want zulke levensomstandigheden zijn voor geen verandering vatbaar, wat wel vreemd klinkt in deze wereld vol wisseling en ommekeer - ik ben de zoon van den dorpsschoolmeester in B. - provincie Noord-Brabant - met, in die dagen ten minste, 800 zielen ongeveer, “arme zielen” zou ik hier naar waarheid kunnen zeggen, op een enkele uitzondering na; maar tot die uitzonderingen behoorde vader, moeder en ik niet. 't Was nog vóór den tijd van de herziening der schoolmeesterstractementen en dus in den tijd hunner armoede en ellende, althans in dorpen als B. er een was. Niettegenstaande mijn vader bij zijn vast tractement nog verscheidene émolumenten genoot: hij was voorzanger in de kerk, getuige op het notariskantoor, copüst of fungeerend secretaris van den Burgemeester, en soms ook toog hij uit “met een groote steek;” - niettegenstaande al de voordeelen, daaruit voortvloeiende, geloof ik dat mijn vader zich over geen enkele levensomstandigheid op den duur méér heeft verheugd dan over die, dat ik eenig kind bleef; ik zeg op den duur, want tegen St. Niklaas - en dus eens in 't jaar - als de boeren gewoon

{==109==} {>>pagina-aanduiding<<}
waren hun varkens te slachten, blonk vaders aangezicht van tevredenheid en glommen 's middags aan tafel onze lippen van het vette der aarde; zelf konden wij er geen koe of varken op nahouden, maar de afgeroomde melk ontving moeder om niet; dit ging beurtelings bij de maand: al de zoogenaamd welgestelde boeren in het dorp, wier kinderen de school bezochten, hadden zich melkplichtig verklaard en zij kwamen die belofte minus den room trouwer na dan de schoolplichtigheid kunner kinderen; want, in spijt van het schrale bouwland in den omtrek van B., hield men zich in den oogsttijd daaraan niet bijzonder gebonden en stond dan het meerendeel der schoolbanken ledig. - Tegen St. Niklaas, zooals ik zeide, was het onze oogsttijd; de zijden spek werden ook voor ons aangesneden; we kregen somtijds zooveel, dat moeder liet “pekelen,” dat was een overvloed! Ik herinner me zelfs eens “krapjes” gegeten te hebben, in dubbelen zin; we hadden één carbonade op tafel voor ons drieën; “een koninklijke disch” zeî moeder. Ik had liever spek, daar kon ik beter in bijten.
Mijn vader leed aan het gemoedseuvel van alle schoolmeesters dier dagen: zijn vak was het vak bij uitnemendheid, en hoe slecht het in 't algemeen ook bezoldigd werd, de zonen moesten voor het vak worden opgeleid. Ging de geest niet boven het vleesch? - Mocht men om materieel gemis de weldaden eener geestelijke ontwikkeling aan 't menschdom onthouden? - Martelaars waren we in de maatschappij, 't mocht niet weersproken worden, doch uitverkorenen waren wij bij God, omdat we het vleesch niet tegen den geest lieten begeeren; - bij onze Decembermaaltijden echter trok ik vaders mooie theorieën wel eens in twijfel, wanneer ik hem zag smullen van onzen overvloed.
Ik moest dus ook een man van 't vak worden, dat stond vast, en op mijn dertiende jaar fungeerde ik reeds als kweekeling in de school bij 't ABébord - klankméthode van onzen génialen P.J. Prinsen. - Bij den gaven en den aangestoken appel had ik altijd de meeste moeite met mijn discipelen. Als ik hun vroeg, welken ze liever hadden: deze of die? - riepen ze om strijd: “de rotte niet,” en dit leidde toch niet tot den eindklank ze. Gelukkig is de z de laatste letter van de ABétafel. - Ware het zoo begonnen, zij waren nooit aan 't eind gekomen en ik evenmin.
Mijn schoolmeesters loopbaan valt nog onder de vroegere wet op 't lager onderwijs. Nu heeft men alleen den hoofd- en den

{==110==} {>>pagina-aanduiding<<}
hulponderwijzersrang, maar in die dagen kwam er meer kijken. Wij, kweekelingen in 't vak, moesten achtervolgens vier tentamens doorstaan, om ten laatste in 't bezit te raken van onzen bâton de maréchal. Wij hadden een 4en, 3en, 2en en 1en rang; om den laatstgenoemde werd echter weinig gestreden, aangezien daaraan geen bijzondere voordeelen verbonden waren; 't was een bloote titel van eer: de tweede rang was voldoende om hoofdonderwijzer te kunnen worden. Op dorpen als B. vergenoegde men zich zelfs met een derde-ranger, de wet verbood het niet en men had hem goedkooper.
Toen ik zestien jaar oud was, moest ik mijn vierden rang “halen,” zeî vader, 't was het minimum van den bij de wet voorgeschreven leeftijd, en ik moest toonen dat ik niet minder was dan een ander. - Nu kon men op tweeërlei wijzen naar dien vierden rang dingen, eerstens in de provinciale hoofdsteden op de daartoe vooraf aangekondigde oproepingsdagen, - en de verleende acte of het diploma had dan een meer officieel karakter, aangezien het examen, over een zwerm aspiranten zich uitstrekkende, een grooter vertooning maakte; doch ten andere kon men zich ook op den laatsten dag van elk kwartaal bij den districtsschoolopziener uitsluitend voor dien rang laten examineeren, en tot dit laatste moest ik overgaan, zeî mijn vader; want een acte was een acte, en zoodoende won hij het reisgeld naar Den Bosch uit. - Den tocht naar onzen schoolopziener kon ik best te voet doen, want diens woonplaats lag drie uur van B. af, en schoolmeesters zijn over 't algemeen flinke voeteerders.
Op den laatsten December toog ik op weg; 't was wel een zeer bijzondere dag voor mijn doel, maar de wet sloot hem niet uit, en we hadden het meer of minder convenabele er van voor den schoolopziener niet in aanmerking kunnen nemen, omdat de acte een rijksdaalder kostte. - December toch was voor ons huishoudentjen de voordeeligste maand van 't jaar, voordeeliger zelfs dan Februari, hoewel die in den regel drie dagen korter is; immers in December kon moeder wat uitsparen, omdat onze tafel dan door de ouders der schoolkinderen van spijs werd voorzien, zooals ik vroeger gezegd heb.
's Middags omstreeks vijf uren belde ik bij den schoolopziener aan, ik gaf mijn naam op en zeî de reden mijner komst. - Ik werd daarop door de dienstbode in 't spreekkamertjen ge-
{==111==} {>>pagina-aanduiding<<}
laten, en waarlijk die beleefdheid bevreemdde mij niet, want ik zag er deftig uit.
't Was koud en guur dien dag, moeder zeî dat ik zonder overjas toch moeielijk gaan kon, maar ik had geen overjas en vader wel. Vader was kort en dik, ik was lang en mager; ik deed vaders duffel dus aan, en de overvloedige ruimte niet meerekenend, was deze mij juist van pas; doch ik moest er nog wat ordentelijker uitzien bij zoo'n gelegenheid, zeî vader, en daarom zette hij mij zijn hoogen hoed op, die mij tot op de wenkbrauwen zakte, zoodat ik een ernstig uiterlijk had, zooals ook zijn moest als ik mijn rangen ging halen: ik was dan een “man van 't vak” geworden. Toch was ik meer in mijn schik met de boterhammen, die moeder in den achterzak van vaders duffel had gestoken tot leeftocht op de “wandeling.”
- “En nu, God zegen je, jongen!” had de goede vrouw gezegd bij mijn vertrek, “maak je maar niet ongerust. Zoo erg zal het wel niet wezen, of je komt er door, hoor!”
- “Zeg intusschen onderweg den loop van den Rijn nog maar eens op, Alexander!” sprak mijn vader, “want dien krijgt gij bepaaldelijk.”
Vader sprak altijd nauwkeurig naar de letter; het moest wel, beweerde hij, om den boeren, zoo mogelijk, nog te leeren, hoe de taal fatsoenlijk werd gesproken.
Ik stond dan in 't spreekkamertjen bij den schoolopziener; een oogenblik daarna bracht de meid licht, zeggende dat ik maar zou gaan zitten, want mijnheer was nog aan tafel en ik zou dus wel een poosjen geduld hebben.
De dienstbode was zoo vriendelijk; mij dacht, haar heer kon niet al te gestreng wezen en ik kreeg moed. Eindelijk kwam de schoolopziener.
- “Hadt je nu geen anderen dag kunnen kiezen, je bent de eenige die 't waagde op oudejaarsavond te komen. Of heb-je niet gedacht, dat me deze avond slecht conveniëerde voor zoo'n vierde-ranger, - zeg, uil van Minerva?” vroeg hij terstond.
- “December is....is....de slachtmaand”, stamelde ik in mijn eersten schrik.
- “Wat vertel je me daar?...en moet jij je vierden rang hebben!” riep hij lachend.
- “Dat is te zeggen, mijnheer! ik bedoel voor ons”, vervolgde ik. “We krijgen dan onze provisie van de boeren, en

{==112==} {>>pagina-aanduiding<<}
dat haalt moeder zooveel uit, dat ze alleen in December een rijksdaalder voor de acte kan bij elkaar krijgen.”
- “Zoo”, zeî de schoolopziener: “Nu begrijpen we elkander beter. Hoeveel werkwoorden zijn er?”
- Dat weet ik niet, ik heb ze niet kunnen tellen, mijnheer! want vader bezit geen uitgebreid woordenboek van Siegenbeek of Weiland. 't Kost te veel geld!’ antwoordde ik, boos over de wijze waarop hij mij examineerde.
- ‘Mooi geantwoord. En zeg me dan eens, wat is: ik ben gedropen voor een soort van woord?’
- ‘Gedropen zijn is een lijdend werkwoord, mijnheer! en ik zou zeggen, dat het dien naam niet ten onrechte draagt.’
- ‘Heb-je den rijksdaalder bij je, Smeele?’ vroeg de schoolopziener nu allerminzaamst. ‘Ik zal een acte op je naam invullen, en je behoeft niet te zeggen, dat ik je die present heb gegeven, hoor; niet omdat het stuk een rijksdaalder kost, maar omdat je je flink hebt gehouden.’
- ‘Dankje, mijnheer!’ gaf ik ten antwoord. ‘Hier is het geld: twee dertiend'halven, drie pietjes, een kwartjen en twee en een halve cent - dat's net gepast. Groot geld houdt moeder er niet op na.’
De schoolopziener schelde, en toen de meid binnen kwam beval hij haar, een flesch wijn en een glas te brengen.
- ‘Onderwijl ik de acte invul en in 't register zet, zult ge wel een glas wijn willen drinken. 't Zal je onder weg geen kwaad doen, want je gaat zeker stappen? zeî hij tot mij.
- ‘Ja, mijnheer - u is wel goed,’ gaf ik ten antwoord, en ik dronk op zijn gezondheid twee glazen; en nu, jaren later, nu mijnheer de schoolopziener niet meer in functie en oud van dagen is, kan ik geen glas wijn drinken, of ik denk aan hem en wensch hem in mijn hart een lang leven en gezondheid.
Toen ik thuis kwam en verslag deed van 't afgelegd examen, beweerde mijn vader dat het zonde en schande was: ‘Niet eens den loop van den Rijn opgezegd. 't Is jammer, Alexander! ik wenschte wel dat ge iets meer hadt mogen schitteren. Maar enfin....een acte is een acte.’
‘Wel, ik vind dat Alex er zich dapper heeft doorgeslagen,’ zeî moeder om mij te troosten: ‘Menigeen had zich door de wonderlijke vragen van den schoolopziener uit het veld laten slaan. Is Alex altijd zoo cordaat bij 't afleggen van examen, dan haalt hij al zijn rangen.’

{==113==} {>>pagina-aanduiding<<}

Doch zoo ver zou het met mij niet komen. Het is bij den eersten stap gebleven. Toen ik even achttien jaar was, kwam mijn vader te sterven, en gedurende eenige weken na zijn dood nam ik de school waar. 't Spreekt echter van zelf, dat ik niet als hoofdonderwijzer kon worden aangesteld in zijne plaats; wat meer is, ik mocht geen deel nemen aan 't vergelijkend examen, omdat ik nog te jong was: de derde rang, dien ik in den loop van mijn negentiende jaar, volgens de toenmalige wet, had kunnen bekomen, was in het dorpjen B. voldoende om naar de vervulling der vacature te dingen; doch zoo hoog was ik nog niet op de paedagogische ladder gestegen. Er kwam dus een ander onderwijzer, en voor moeder en mij braken dagen van kommer en armoede aan. Ik zou haast zeggen, gelukkig volgde mijn goede moeder mijn vader kort daarna in 't graf; het leed duurde dus voor haar niet lang.
Wat moest ik aanvangen? In spijt van den eerbied, waarmeê ik mijn vader dikwijls over ons vak had hooren uitweiden, trok het mij niet sterk aan; de behoeften voor mijn eigen lang en slank lichaam spraken meer overredend tot mij dan vaders theorieën over het brood des geestes, dat wij aan de onontwikkelde boerenkinderkens uitreikten; - ik was nog te jong om een martelaar voor het geestesleven der maatschappij te willen worden, zoo ver kon mijn zelfverloochening nog niet gaan. Had ik kans gezien dadelijk als hoofd- of hulponderwijzer geplaatst te worden in eene gemeente waar de December-provisiën zich over 't geheele jaar uitstrekten, ik zou het stellig verkozen hebben. Nu werd ik soldaat. Ik zou dat jaar toch militieplichtig wezen, - want de ‘eenige’ zoon - tevens éénig kind, zooals dat destijds noodig was - had door den dood zijner ouders het recht van vrijstelling tevens verloren. Hoe dikwijls hoorde ik mijn moeder met een glans van innig geluk op haar wezen zeggen: ‘Goddank dat Alex vrij is van soldatendienst! - Wij zouden hem moeten missen, als hij onze eenige niet was gebleven!’ - Nu was ik bepaald alleen op de wereld, ik had betrekkingen noch vrienden, en het eenig kind werd toch kanonnier 2e klasse bij het eerste regiment Vesting-Artillerie.
Ik had geen vrienden, zeî ik, maar ik had eene vriendin: Dina, de dochter van den veldwachter; zij was een jaar jonger dan ik; onze kennismaking dateerde van de ABébordsklasse op school, waar we naast elkander zaten; want in het kleine school-
{==114==} {>>pagina-aanduiding<<}
lokaal van B. hield men er geen afzonderlijke banken voor de jongens en meisjes op na; we hielden heel veel van elkaar; later maakte ik haar sommen en zij mijn knikkerzakken, en toen we grooter werden en de schoolbank verlieten en dus van elkander gescheiden werden, bleven onze harten de oude orde van zaken handhaven. Toen ik, soldaat zou worden, ging ik afscheid van haar nemen in de keuken van den Burgemeester, bij wien ze diende. Zooals ik zeide, hielden wij zeer veel van elkaar, maar aan trouwen had ik nog nooit gedacht. Toch, toen wij elkander de hand gaven en vaarwel kusten, sprak Dina zacht: ‘Ik hoopte altijd nog uw klein vrouwtjen eens te worden, maar nu zal daar nooit van komen,’ en hoewel ze lachte, en ik er in meêdeed, zag ik tranen in haar oogen, en mij sprong er een op de wang; ik weet het nog, want het deed pijn.
Ik engageerde mij voor den militairen dienst zonder handgeld te nemen; dat was niet enkel fatsoenlijker, dacht mij, dan zich half en half te verkoopen, doch, als ik wel geinformeerd was, gaf het ook meer recht tot bevordering. De kans daartoe bleek mij echter al spoedig zeer gering te zijn; niet alleen, omdat in dien tijd in 't algemeen het avanceeren uiterst langzaam ging, maar ook omdat ik in 't bijzonder zoo ongelukkig was, na het afexerceeren ingedeeld te worden bij een kompagnie, wier kommandant de bestaande voorschriften op bedoeld stuk, zonder aanzien des persoons, zonder eenige onderscheidende bijzonderheden in aanmerking te nemen, allerstrengst handhaafde. Een dier bepalingen hield in, dat men minstens twee jaren in dienst moest zijn om op de regimentsschool toegelaten te kunnen worden, die van October tot Mei te Delft gehouden werd en waarvan de scholieren - zoo zij bij 't eindexamen aan de eischen voldeden - voorgedragen werden: de kanonniers tot korporaal, de korporaals tot sergeant of fourier, en de sergeants of fouriers tot sergeant-majoor: het toppunt van roem, dat alstoen voor ons te bereiken scheen; want een adjudant-onderofficier was een witte raaf, waarvan bij elk regiment maar één exemplaar voorhanden mocht zijn, en dientengevolge durfde niemands illusie zich zulke stoute vlerken aanbinden, als noodig waren om in zijn droomen een zoo ontzagwekkend hoog verheven standpunt in te nemen.
Ik was in 't begin des jaars in dienst getreden, en om de hierboven gemelde redenen had ik dus twee en een half jaar

{==115==} {>>pagina-aanduiding<<}
den soldatenrok ongestreept gedragen, toen ik, na daartoe gedane voordracht van mijn kapitein, als scholier van een en twintig-jarigen leeftijd de regimentsschool mocht gaan bezoeken. Ik heb er veel geleerd, dat wil ik bekennen; niet ten opzichte der exercitie-reglementen: de soldaten- en pelotonschool, de bediening van het batterij-geschut, de kanonniersschool (veldgeschut), de manoeuvres de force of exercitie met lastsleper, bok, schrank en lastwagen had ik in mijn niet-vrije uren practisch, en in mijn vrijen tijd (van verveling) theoretisch zoo dikwijls beoefend, dat ik ze op mijn duimpjen kende; wat dit betreft was dus het bijwonen der regimentsschool voor mijn persoon niets meer of niets minder dan de vervulling eener conditio sine qua non, en men zal mij wel willen gelooven wanneer ik verklaar, dat een vierde ranger ten opzichte van lezen, schrijven en rekenen ook met glans het tentamen voor den graad van korporaal kon doorstaan; toch heb ik op de regimentsschool veel geleerd, in anderen zin. - Ik heb het geduld leeren bewonderen van metalen-kruisridders, die als sergeant-instructeur het ABC en de eerste leestafels ter kennis brachten van mannen met sapeursbaarden, en ik leerde de laatsten achten om den volhardenden ijver, dien zij daarbij aan den dag legden. - Ik kreeg iets meer dan louter militair respect voor den jeugdigen luitenant, die aan de aspirant-onderofficieren de geheimen der evenredigheden verklaarde op het zwarte bord, dat vatbaarder was om zijn bewijzen op te nemen dan het ten dezen opzichte weerbarstige brein van velen zijner leerlingen, die geen begrip hadden van de onderlinge afhankelijkheid tusschen bekende en onbekende grootheden, en hoewel hij bijwijlen zijn spijt botvierde in een oud-militaire bede voor zijn negative zaligheid, - wat zeker weêr minder goed was - ging hij nogtans voort te beproeven, zijn versuft en verward college voor de wetenschap en de sergeants-streepen te
behouden.
Na het eerste examen - in 't eind van Januari - werd ik door den kapitein-instructeur tot korporaal voorgedragen, doch aangezien nog niet alle exemplaren voor dien graad van het voorafgegane schooljaar geplaatst waren, duurde 't nog verscheidene maanden eer ik aan de beurt kwam om aangesteld te worden; zoodat ik ongeveer drie en een half jaar dienst had, toen ik een vacature als korporaal, in de 11e kompagnie ontstaan, ging vervullen. - Daar kwam ik later in kennis met

{==116==} {>>pagina-aanduiding<<}
Frits Jansen, die een paar maanden na mij als korporaal bij dezelfde kompagnie werd geplaatst. - Hij was een wees van fatsoenlijke huize en als jongeling in dienst getreden op zeventienjarigen leeftijd, nadat hij eerst te Medemblik was geweest, als adelborst 3e klasse bij het Instituut voor de Marine, maar waarvan hij werd verwijderd, tot straf, omdat hij zich herhaaldelijk aan 't zelfde vergrijp tegen den inwendigen dienst schuldig maakte, door na bezetten tijd op zijn nachtleger pijpjes of sigaren te rooken, welk genot hij hartstochtelijk beminde; 't is bekend, dat veelal in deze wereld niet de daad zelve, maar de gevolgen daarvan in rekening gebracht worden tot bepaling van straf en belooning; en nu gebeurde het dat Frits, toen hij zich eens aan zijn liefhebberij had overgegeven, in slaap viel, zonder zijn geurig sigaartjen vooraf schadeloos gemaakt te hebben, dat kort daarop zijn wollen deken in vlam zette, 't geen een kleinen brand ïn de zaal ten gevolge had, - en daar Frits vroeger reeds voor dezelfde zonde menigmalen had moeten boeten, werd den recidivist dit ongeluk zoo sterk toegerekend, dat hij van het Instituut verwijderd en onder behoorlijke surveillance bij zijn voogd thuis werd bezorgd.
Jansen en ik, wij raakten van dag tot dag meer aan elkander gehecht: onze kamaraderie liep ten laatste zoo zeer in 't oog, dat een paar onderofficieren -, die het onderwijs, dat ze in hun jeugd op 't gymnasium genoten hadden, later als soldaat gingen exploiteeren - ons elk in 't bijzonder Castor en Pollux begonnen te noemen, tot groot genoegen van den onder-adjudant, die verklaarde dat dit zeer vernuftig uitgedacht was; want Castor en Pollux waren hondennamen, honden waren 't levend zinnebeeld van trouw, en wij - de korporaals Jansen en ik - mochten een exempel heeten van fideele kamaraderie. 't Was zeer logiesch, niemand zal 't ontkennen.
Op het vertoefbankjen in de vestibule van des kapiteins huis zat ik ongeveer op de omschreven wijze mijne ervaringen in gedachten nog eens over te leven, en ik stond juist op 't punt om de droomen der toekomst met een stouten sprong aan te vangen en Castor en Pollux in hun astronomische plaats te handhaven, door hen als sterren te doen schitteren in de baan van eer en onderscheiding, - toen ik plotseling aan de koele werkelijkheid werd herinnerd door de stem van mijn kapitein. De lamp in den gang brandde nog niet, wij waren dus bijna onzichtbaar voor elkander.

{==117==} {>>pagina-aanduiding<<}

- ‘Wie is er met het orderboek?’
- ‘Ik kaptein?’
- ‘Ik ken niet elken man mijner kompagnie aan zijn stem.’
- ‘Korporaal Smeele, kapitein!’
- ‘Zit je dan te droomen, korporaal? en kun-je me niet in den gang te gemoet komen om het orderboek over te geven?
- Pardon, kaptein! Ik had u niet gehoord; want, ja! ik zat te droomen....over de nieuwe order.’
- ‘Ken je daar den inhoud dan van....eerder dan ik.....ten minste officieel?....Hoe komt dat?’
- ‘Ik heb het staforderboek moeten inschrijven voor den onder-adjudant.’
- ‘Ik verkies niet dat je fouriers dienst doet zonder mijn toestemming; als 't weêr gebeurt zal ik je straffen, korporaal!’
- ‘De sergeant-majoor wees er mij toe aan.’
- ‘Daarom krijg je nu geen arrest. In 't vervolg wil ik niet gepasseerd wezen, denk er om.’
Ik salueerde en vertrok.
Het eerste gevolg van de nieuwe order: een barre bedreiging van den kapitein, was voor mij niet gunstig. 't Beloofde niet veel goeds, en op mijn verderen weg had ik een gevoel, alsof Castor - ik veronderstel, dat ik Castor moest voorstellen, hoewel mij zoowel als Jansen de samengestelde naam werd gegeven - alsof Castor voor altijd van den hemel gestooten zou worden door den wil van den vertoornden Jupiter, die gepasseerd was - zoo hij meende - in de erkenning van zijn gezag.

II.

De reörganisatie van het leger zou met 1o. October 52 in werking komen. - Nu was 't in de laatste vijf dagen van September; want wij soldaten rekenen altijd bij dien termijn, omdat we om de vijf dagen ‘tractement halen,’ ‘uitbetaling van soldij houden’ zeî de sergeant-majoor - en in dat tijdperk van September werden er reeds, te rekenen van 1 October, verscheidene onderofficieren en korporaals aangesteld, op voordracht hunner kompagnieskommandanten, dat wil zeggen, zonder dat zij daarvoor de regimentschool hadden bijgewoond. - Bij onze 11e kompagnie bleef echter alles in statu quo, en Jan-
{==118==} {>>pagina-aanduiding<<}
sen en ik, we gaven elkaar elken dag onze teleurstelling te kennen, dat er ook bij ons van wege den kapitein geen zoodanige voordracht geschiedde - natuurlijk ten onzen behoeve in de eerste plaats.
- ‘Dat jij gepasseerd wordt begrijp ik dan in 't geheel niet,’ zeî Jansen menigmaal: ‘Je bent al twee jaar korporaal, en er zijn er tot sergeant en fourier aangesteld, die de gele streep maar enkele maanden droegen. - Zou je waarachtig nog naar school gestuurd worden, Alex?’
(Ten gevolge van de reörganisatie begon dat jaar de regimentsschool een maand later dan gewoonlijk, dus met 1o. November, en de oproeping der élèves werd elken dag verwacht).
- ‘Best mogelijk Frits! maar ik doe het niet. Je zult zien.’
- ‘Hé, waarom niet?’
Ik meende hem juist hierop te antwoorden, toen de korporaal der week ons kwam aanzeggen, dat wij beiden bij den sergeantmajoor moesten komen.
- ‘We zijn beiden voorgedragen, Goddank!’ riep Frits, in blijde verwachting van dit heugelijk nieuws te zullen vernemen.
- ‘Ik geloof het niet,’ antwoordde ik: ‘maar enfin - we zullen zien.’
Toen we op de sergeant-majoorskamer kwamen, behoefde ik niet langer te twijfelen aan een mogelijke teleurstelling. De sergeant-majoor mocht me graag en ik las ook zijn spijt op zijn gelaat.
- ‘Ik heb al mijn best voor jelui gedaan, korporaals Smeele en Jansen,’ begon hij, ‘om je door den kapitein voor onderofficier te doen voordragen, en vooral wat Smeele betreft had ik bepaald gedacht dat ik slagen zou, maar hij is er niet toe te bewegen. - Je kunt beiden aanvragen om naar school te gaan, en dàt zal de kaptein toestaan.’....
- ‘Dàt valt me nog meê!’ riep ik: ‘we kunnen dan toch hopen bij 't eerste examen, in Januari, de gouden strepen te krijgen, majoor!’
- ‘Ja maar....ik had nog niet uitgesproken Smeele!’ vervolgde hij: ‘er is ten opzichte van jou een voorwaarde aan verbonden. - Jij hebt geen twee jaar meer te dienen en de bepaling ken je, dat een sollicitant voor de regimentschool nog volle twee jaren voor den boeg moet hebben. Dus.’....
- ‘Had ik het niet gedacht, majoor!’ zeî ik wrevelig: ‘ik moet teekenen, nietwaar?’

{==119==} {>>pagina-aanduiding<<}

- ‘Precies.’
- ‘Ik doe het niet. Ik laat me niet onbillijk bejegenen. Er zijn vele voorbeelden van, dat die bepaling niet streng werd toegepast, en mij dunkt, bij de tegenwoordige behoefte die er bestaat, om het kader op de nieuwe formatie-sterkte te brengen, zal men er nog meer dan vroeger de hand meê lichten.’
- ‘Dat heb ik den kaptein ook even laten voelen, jongen! maar hij schijnt het land aan je te hebben. Waarom weet ik niet.’
- ‘Ik weet het wel majoor! Maar gedane zaken nemen geen keer. Ik zal u vertellen hoe 't kwam. - Toen we een paar maanden geleden in 't kamp van Waalsdorp lagen, was er zooals u weet, een instructie-batterij te bouwen, waaraan niet alleen de onderofficieren en korporaals, maar ook de officieren meê moesten doen. - Ik werkte met mijn ploeg onder den kaptein, die - ik wil het bekennen - ijverig meêdeed en, alleen zijn sigaar onder 't werk uitgezonderd, er uitzag als elk onzer, zoo ferm pakte hij aan en zoo bezweet was hij; het zwart van de heizoden zat in zijn haar en zijn baard en de aarde stoof over zijn halfhemdjen, dat uit de open borst van zijn oudsten uniformrok zonder epauletten, kwam kijken. - Goed, ik heb respect voor zoo'n officier in 't veld, - 't was maar jammer dat hij 't niet voor mij had, en ik deed toch ook mijn best. - Enfin, we hadden een schietgat voor onze rekening gekregen, of de kaptein had het voor zich uitgekozen, dat weet ik niet; hij zelf had het getraceerd en de mof en ik - o pardon majoor! ik meende sergeant Hammemann - hadden de onderste lagen van fascines gelegd en verankerd - 't zag er uit om uitgeteekend en in 't officieel verslag gedrukt te worden, zoo mooi.
‘Tot zoo ver gaat alles goed; de kaptein, ik weet het, was zeer te vreden over 't werk, maar daar zullen de schanskorven op de fascines gezet worden. De eerste drie staan; de kaptein neemt een ankerpaal om die drie over dwars te verankeren, en schijnt in 't hoofd gekregen te hebben, zelf de' verankerpaal in te slaan, maar ik veronderstel dat natuurlijk niet. - Wel zie ik, dat de kaptein een verdraaid leelijke' paal genomen heeft, en op eens voegt hij mij toe, bij de schanskorven staande met de' verankeringspaal in zijn hand: “korporaal, geef me - de - de - dings ereis.” - Ik denk dat hij de kwasten van 't hout

{==120==} {>>pagina-aanduiding<<}
wil afsnijden, opdat de paal bij 't inslaan niet zal stooten, en reik hem een fascinemes toe, - en daar heb je 't: “Pot hoog en laag me, weet jij nog niet wat een sleg is, gestreepte ezel? Kan ik met zoo'n ding een ankerpaal inslaan!” - Ik was gekrenkt door dien onverdienden uitval en antwoordde: “Neen kaptein! maar ik dacht niet, dat u zoo'n kwasterig stuk paal ongesnoeid zoudt willen indrijven, en...hadt u niet van de dings maar van een sleg gesproken, zoo zou ik den hamer hebben genomen; - en dan nog kaptein! met uw welnemen, ik ben geen zebra maar een korporaal. - Dat is nu de historie, sergeant-majoor! en daaraan schrijf ik den onwil van den kaptein toe.”
- “'t Is waarachtig wonder genoeg, dat hij je nog toestaat naar school te gaan, - mits je teekent,” antwoordde de sergeantmajoor en hij deed zijn best om een barschen afkeurenden toon aan te slaan, maar....hij lachte toch.
Ik bleef bij mijn besluit en teekende niet, weshalve met November daaraanvolgende mijn vriend Frits zonder mij een plaats op de regimentsschoolbanken in 't Prinsenhof ging bezetten.
Omstreeks dezen tijd geschiedden er, ten gevolge van het formeeren van nog een regiment Vesting-artillerie, vele overplaatsingen, niet alleen onder het kader, maar ook onder de manschappen; als ik mij wel herinner bestond de Vesting-artillerie vóór de reörganisatie uit twee regimenten, elk van zeventien kompagniën plus het depôt; de drie regimenten, door de nieuwe orde van zaken geformeerd, waren gebracht, elk op twaalf kompagniën plus een depôt, zoodat ten slotte bij elk regiment de sterkte voor één kompagnie tekort kwam, die dus ten naasten bij uit kader en manschappen der andere kompagniën door overplaatsing moest worden gevonden, waarvan weer een noodzakelijk gevolg was, dat ten laatste alle kompagniën incompleet bleven; behalve het getal militiens, die echter voor vier-vijfde gedeelte steeds met onbepaald verlof naar hunne haardsteden waren teruggezonden, bestond het getal dienstdoende manschappen uit acht kanonniers 1e, en twaalf kanonniers 2e klasse, uit welk twintigtal derhalve in 't vervolg het kader onderofficieren en korporaals voltallig gemaakt en gehouden moest worden, bedragende voor elke kompagnie: een sergeant-majooor, acht sergeants, een fourier en acht korporaals, in 't geheel dus, tegenover twintig individuën die in de termen vielen om te avanceeren, achttien gegraduëerden!!

{==121==} {>>pagina-aanduiding<<}

Het liet zich toen reeds voorzien, dat met den besten wil ter wereld de instructeurs der regimentsscholen niet bij machte zouden blijken, uit een zoo geringen voorraad van manschappen op den duur geschikte gegraduëerden te bekwamen, en menig onzer zag in zijn verbeelding dan ook reeds een soort kweekschool van jongelingen voor de artillerie verrijzen, zooals er later een in de werkelijkheid, te Schoonhoven is opgericht. - Doch dit als ter loops; ik keer tot de overplaatsingen terug; de 11e kompagnie verloor eenige fiksche welgeoefende kanonniers en ontving daarvoor een paar pas afgeëxerceerde recruten terug, in de soldatentaal “kale boeren” of “versch genommerden” genoemd, en onder deze een remplaçant, die Kina heette. - Hij kwam in mijn escouade te liggen. -
Dat speet hem niet, en mij evenmin; want wij kenden elkaar: wij waren dorpsgenooten; zijn wetenschappelijke opleiding voor zoo ver die ging, had hij aan mijn vader en mij te danken, en hij was in 't lezen en schrijven zoo vlug als een spreeuw, dat wil zeggen: hij kon hanepooten krabben en, als men hem de woorden uit een boek voorlas, spelde hij ze flink na, met zijn grooten breeden wijsvinger bij elke letter.
Enfin, al was Kina bovendien ten koste der diakonie opgegroeid, mocht ik hem toch wel lijden en - zonder den officieelen afstand tusschen een korporaal en een kanonnier-remplaçant in aanmerking te nemen, gaf ik hem de hand, zoodra hij zijn gepakten ransel bij zijn aankomst op het nachtleger had geworpen, dat de fourier voor hem in de chambrée had laten brengen.
Hij begon als een goed soldaat zijn “kastjen” terstond in orde te maken, hierin bestaande, dat hij zijn garderobe op de planken legde, gevouwen volgens model, en zijn schoenen aan de spijkers er onder hing. Onderwijl hij hiermeê bezig was, en zich daarbij tevens de innerlijke verkwikking gunde van een sneê “kuch” (droog kommiesbrood) met een kroes water uit de klare pomp van 't Prinsenhof, knoopte ik met hem een gesprek aan, ongeveer van den volgenden inhoud:
- “Wel Kina! ik had nooit gedacht, dat ik je hier ook nog onder mijn toezicht zou krijgen.”
- “Ik ook niet kopperaal!”
- “Hoe lang ben je al uit het dorp?”
- “Vijf maanden.”

{==122==} {>>pagina-aanduiding<<}

- “Heb je in den laatsten tijd Dina van den veldwachter nog wel eens gezien?”
- “Ja - ze dient nog bij Burgemeester. - Schrijf je nooit ereis aan haar, kopperaal?”
- “Ja somtijds, Kina! - Maar hoe ziet ze er uit? Want met schrijven kom je dat zoo precies niet te weten.”
- “Ze was altijd nog frisch en gezond; 't is een mooi meisken geworden, kopperaal!”
- “De mooiste uit het dorp, denk ik.”
- “Och - nou ja - dat kan ik niet zeggen. Kate van boer Poijser was ook een mooie meid - en ze is het nog.”
- “O, de nicht van den boer bij wien je arbeider was. Hoe kwam je er toch toe, Kina! om soldaat te worden?”
- “En uwes dan, kopperaal?”
- “Ik moest tòch loten, Kina!”
- “Ik ook, korpus! en daarom werd ik maar remplaçant, voor den zoon van Burgemeester.”
- “Dan zal de buidel goed voorzien wezen; - te drommel, dat zie ik dadelijk aan die mooie pijp, die je daar uit je ransel haalt.”
- “Dat 's al mijn overschot van de duitjes, korpus! - 'k Heb er geen rooie cent meer van.”
- “Och, kom! - lust je dan zoo graag jenever? - 't zou me van je spijten.”
Kina draalde met het antwoord. - Wellicht achtte hij het niet raadzaam, zijn escouade-kommandant in de meening te laten, dat hij een drinkebroer was geworden, of misschien dacht hij, dat ik door een vraag aan Dina betreffende zijn wedervaren, bij den eersten brief dien ik van haar ontving toch met zijn geschiedenis bekend zou worden; althans na een pauze zeide hij:
- “Waarom zou ik het een ouden dorpskameraad ook maar niet vertellen. Ik heb het remplaçanten-geld aan Kate gegeven.”
- “Aan de nicht van je boer?”
- “Ja, - en - en - de moeder van mijn kind, mijn kleinen Driek! Ik zou hem nog wel eens willen zien.” - En terwijl hij dit zeide, veegde hij met de mouw van zijn kapot zijn oogen af.
Getrouwd was hij niet, anders ware hij in dien tijd niet

{==123==} {>>pagina-aanduiding<<}
militieplichtig geweest, en hij had mij toch gezegd, in dat geval verkeerd te hebben. Ik begreep zijn geheele geschiedenis.
- “Poijser heeft je niet willen toestemmen met Kate te trouwen?” zeî ik.
- “Omdat ik van de djakkenie besteed was geweest”, antwoordde hij dof: “En bovendien joeg hij mij weg.”
- “En Kate?”
“.....Mocht wel bij hem blijven inwonen, - dat verwondert me ook niet. - De vrek en al de kinderen van hem weten heel goed, dat zij haar loon dubbel verdient; - Kate bleef dan ook, - ze staat zoo goed als alleen in de wereld, korpus! net als ik en jij. Voor ons is 't minder - maar zoo'n arme meid, dat 's erg. Nu heeft ze ook nog voor dat kleine wicht te zorgen. Ik had haar niet zóó ver moeten brengen.”
- “Is je kleine bij zên moeder?”
- “Ja, Goddank! - Hij is nu al haast een jaar.”
- “Je bent me wel wat al te jong vader geworden, Kina!”
- “En ik zal er oud nog rouw van hebben!” antwoordde hij zacht: “Het ongeluk vervolgt er me nu al om. - De boer joeg me weg, hij heeft veel vrienden omdat hij rijk is, zooals je weet; men maakt hem niet graag tot vijand, daarom kon ik geen werk meer krijgen, - of de boeren vertrouwden mijn gedrag niet. Nou ben ik ten laatste maar remplaçant geworden, ik was altijd nog onder toezicht van “den arme,” maar de Djakkenie was ook graag van mij af, vooral toen ik voor den zoon van Burgemeester uittrok. - Nou weet je 't, het geld gaf ik aan Kate, dat spreekt, - en zij kocht me die pijp, voor een gedachtenis.”
- “Als je twaalf maanden dienst om zijn, ga je weêr naar huis terug,” zeî ik, om hem zoo mogelijk te troosten.
- “Ja, maar wat zal 't geven? - Prebeeren wil ik het, dat spreekt, maar zal ik werk vinden?”
- “Zie het dan in een andere streek te krijgen.”
- “Neen - dat kan ik niet. Kate zal mij er toch niet volgen - en daarbij, welke boer zal me nemen zonder een briefjen van goed gedrag van mijn eersten boer, en dat wil Poijser niet geven, wèl voor het werk maar niet voor 't andere.” Als Driekjen er niet meer was, woû ik maar dat ze de dooienmarsch voor me bliezen’, besloot Kina met een diepen zucht.

{==124==} {>>pagina-aanduiding<<}

Kina trok de bijzondere opmerkzaamheid van mijn vriend Frits, dat bespeurde ik weldra; ik meende in 't eerst, dat het een gevolg was van de omstandigheid dat wij - Kina en ik - landslui waren en Frits dus alleen eenige sympathie gevoelde voor den kanonnier-remplaçant, omdat hij mij met dezen vertrouwelijker zag omgaan dan dit met andere manschappen 't geval was. Doch ik vergiste mij hierin.
- ‘Mooier pijp heb ik van mèn leven nog niet gezien, Alex!’ zeî Frits me, een paar dagen na Kina's indeeling, ‘als die dure kerel die een lands van je is, er een heeft.’
- ‘De oude liefhebberij is er nog niet uit, Frits! Denk om de gevolgen, hoor!’
- ‘Ik zal hier den boel niet op nieuw in brand steken, al leg ik nog altoos na de visitatie een pijp of een sigaar te rooken, daar zal ik op weten te passen; - maar zou je lands me zoo'n pijp niet kunnen bezorgen, zeg?’
- ‘Misschien wel, als je hem er maar voor betaalt en de risico van het breken op de reis hierheen voor je rekening neemt.’
- ‘Ja, maar dat convenieert me niet! - Mijn voogd was toch al zoo goed, onlangs een paar beertjes van me dood te slaan - maar ik kreeg er een reprimande bij toe, en hij zeì, dat ik zorgzamer moest worden, want dat hij 't nooit meer voor me deed; omdat hij mij anders zou stijven in mijn verkeerde liefhebberij voor geurige sigaartjes; mijn voogd is een Bilderdijkiaan weetje: hij rookt nooit.’
- ‘Ik kan je evenmin helpen op 't moment, Frits! - Je zult geduld moeten hebben tot je je eerste sergeantstractement ontvangt; dat zal er precies meê heengaan, want zoo'n pijp kost twee-vijftig, heeft Kina me verteld.’
- ‘Dat 's goedkoop! Ik dacht, dat ie veel duurder was. - Nu moet ik er bepaald een hebben, zoo gauw mogelijk. Ik zal er voor sparen.’
- ‘Jij sparen!’ riep ik.
- ‘Nou, je bent er ook niet ver in, Alex!’ antwoordde hij, ‘anders zou je Castor en Pollux wel kunnen helpen. - 'k Woû maar, dat die dure kerel het je woû verschieten, je bent toch een lands van hem.’
- ‘Al had hij zijn remplaçantengeld nog bij elkaar, dan deed ik zoo iets toch niet, maar ik weet dat hij er geen cent van over heeft.’

{==125==} {>>pagina-aanduiding<<}

- ‘Jandorie, dan hoort hij ook bij 't gild der niet-spaarders zooals wij, vin-je niet? - Of neen, ik denk, dat hij zijn buideltjen op zijn hart draagt en zich houdt of hij blut is.’
- ‘Neen, je kunt hem vertrouwen. - 't Is een goeie doodeerlijke jongen.’
- ‘Enfin, ik ga een sigaartjen rooken om mij te troosten en mijn reglementen instudeeren. Die vervelende reglementen...'k heb er 't land aan.’
Het ging met de reglementen van Frits niet vlug; hij had een uitnemend verstand, maar al wat hoofdzakelijk geheugenoefening was, zooals het letterlijk van buiten leeren der exercitiescholen haatte hij met een volkomen haat, en alleen de overtuiging, dat het noodig was om het groote doel - de épaulet met Jeannette Dupuy - eenmaal meester te worden, deed hem zich onderwerpen aan dien vervelenden arbeid.
Doch, ten spijt van het vertoon van ijver, dat hij maakte, - want hij lag niet zelden bij een eindjen kaars theorie te leeren lang nadat het signaal: ‘licht uit,’ om half elf was geblazen, - ten spijt ook van al de manilla's die daarbij in rook vervlogen, werd Frits Jansen bij het eerste examen niet voorgedragen tot sergeant en moest hij dus op dezelfde wijze - of liever, met wat minder vertooning van ijver, maar met meer degelijken ernst, voortgaan totdat het eindexamen - in 't laatst van April - zou gehouden worden; ik twijfelde echter volstrekt niet, of op dat tijdstip zou hij de onderofficiersstrepen verwerven, vooral in die dagen, toen er zooveel vacaturen in 't kader onvervuld gebleven waren, dank zij de nieuwe formatie.
Op den eersten April daaraanvolgende was Frits aan de beurt om kamerkashouder te worden. De kas ging uit mijne handen over in de zijne, en ze was bijzonder rijk: er was over de tien gulden in! - Want met 1o Mei moest de kachelhuur en de steenkolenkooper betaald worden, en daarbij hadden we uitgerekend, dat onze chambréemeubelen, dat waren een paar emmers en eenige waschblikken, onmogelijk langer dan tot 1o Mei dienst konden doen, daar ze reeds nu niet waterdicht meer waren. Vandaar dat we lang te voren begonnen waren - wij, korporaals en manschappen: allen die in de chambrée profiteerden van het extra-kachelvuur en het kamergerief - elke vijf dagen een kleinigheid van ons tractement af te zonderen, welk geld aan den korporaal-kassier, die maandelijks door een ander ver-
{==126==} {>>pagina-aanduiding<<}
vangen werd, ter hand werd gesteld, om verzameld en bewaard te worden tot den dag der groote uitgave, waarmeê de toekomstige Meimaand ons dreigde.
Op dien zelfden eersten April ontving ik een brief uit B. - Ik had met niemand anders in mijne geboorteplaats de vroegere relatie onderhouden dan met Dina van den veldwachter, en zoodra ik dus den facteur op de binnenplaats van Sint-Agatha mijn naam hoorde afroepen, dacht ik een schrijven van haar te zullen ontvangen. - Ik ging den brief halen, hij was niet gefrankeerd - dat deed Dina toch altijd; - ik bekeek het adres, Dina had het niet geschreven. - Verwonderd brak ik den brief open. Hij was van Poijser. - Kina had wel gelijk: Poijser was een vrek; hij had den brief, als zijnde aan een militair beneden den rang van officier geädresseerd, voor half port kunnen frankeeren, maar liever dan dit te doen, liet hij mij het volle bedrag betalen - en de brief was toch niet in mijn belang geschreven. Dit bleek mij uit den inhoud, waarvan ik dadelijk kennis nam:

Kopperaal AllekSander Smeele. We hebbe van de Veldwagt ehoord, as dat uwe kopperaal is bij de kanneniers van Delft, - en daar staat me afgedankte arrebeijer Kina ook bij, die voor de zeun van den Burregemeister is uitgetrokke en daarveur een heele bult geld heit ebeurd dat hij aan nicht Kate heit egeven voor het kint. Maar nou is Kate gesturve, en het gelt is alles op en we hebbe de kist en de kuil op het kerrikhof ook nog motte betalen, - maar het wicht kosten we hier niet houen, dat is al te sikkeneurig, en niemant geeft een duit voor kost en kleere.
An den schoelje Kina wille we zelf niet schrijve, maar we wille hem toch late weten waar hij het jonkskie dat van hem is, vinde kan. - 't Is nou bij de djakkenie, en die heeft het in 't Armehuis genome, net as met zen vader gebeurt is. Wees zoo goed en zeg Kina nou waar het jong te vinde is, als hij van de soldaatterie afkompt. Wij hebbe onze kristene pligt edaan en wasse verders onze hande van hem af; de groetenis van ons allemaal en van de veldwacht. Hope deze in gezontheit an zal komme.
Teunis Poyser en Kindere.

P.S. We hebbe van de winter een koei verlore an de blaar.

{==127==} {>>pagina-aanduiding<<}

Arme kina!
Hoe zou ik het aanleggen om hem de droevige tijding kenbaar te maken, zonder dat het hem te veel schokte? - Want niettegenstaande zijn misstap, had ik meer dan eens uit zijn warmen toon en zijn droefgeestig gelaat ontdekt, als we over ons dorp spraken, dat hij Kate oprecht liefhad en het lot van zijn jongske ter harte nam.
- ‘Kina!’ zei ik, toen ik de chambrée weer binnentrad, waar we met ons beiën alleen waren, want het was tegen den avond, als wanneer de kamerwacht gewoonlijk alleen present is in de chambrée - en Kina was dien dag kamerbewaarder: ‘Kina! ik heb een brief uit ons dorp gekregen.’
- ‘En hoe maakt het Dina van den veldwachter, Korpus? - Schrijft ze niet over Kate?’
- ‘Neen, de brief is niet van Dina, maar er staat toch over Kate wat in. Je moet het compliment hebben van boer Poijser.’
Kina werd zoo wit als een doek.
- ‘Dat kan haast niet wezen,’ gaf hij ten antwoord: ‘Hij heeft een hekel an me.’
- ‘Ja maar, zijn nicht was ziek.’
- ‘Wie? Kate ziek! Och lieve God! wat zal me nu gebeuren. - Maar ze was ziek, zeg je, dus is ze nou toch weêr beter.’
- ‘Neen jongen! ze is ziek....geweest.’
Ik vatte zijn hand en drukte die met innigheid, terwijl ik hem met een medelijdenden blik aanzag. Hij begreep wat ik bedoelde. Hij sloeg de grove handen voor de oogen - en schreide als een kind.
- ‘En waar is Driekjen nu?’ vroeg hij na eene pauze: ‘Ook dood?’
- ‘Neen, Poijser heeft uw kind ten laste van de diakonie gebracht.’
- ‘In 't Armhuis! - Wat schande!’ riep hij, gansch verslagen: ‘Als het daar bleef, zou geen mensch het aanzien als het groot was geworden. Maar ik moet naar mijn kind toe, kopperaal! ik moet.’
- ‘Wat zou je dat helpen Kina? - Je kunt immers niets voor het jongske doen?’
- ‘Zou ik geen verlof kunnen krijgen - acht dagen maar?’
- ‘'t Zal moeielijk gaan, jongen! - Hadt je een aanschrijving van den burgemeester, of een bewijs van den dokter, dat iemand

{==128==} {>>pagina-aanduiding<<}
van je familie gestorven was, dan zou je het zeker krijgen. - Alleen ingeval ik den brief aan den kapitein liet lezen, door tusschenkomst van den majoor, kon 't misschien gebeuren; adviseert de kaptein in je voordeel, dan zal de kolonel het verlof niet afslaan. Maar - dan raken die heeren met je geval bekend.’
- ‘'t Kan me niemendal schelen, kopperaal! Als ik mijn moederloos jongske nog maar eens zien mocht, geef ik om den kaptein en den kolonel niet; - God in den hemel weet ook wel van mijn ongeluk, en die staat zooveel hooger.’
- ‘Nu goed, ik zal er den sergeant-majoor over gaan spreken.’
- ‘En als ik verlof krijg, kopperaal! zou je mij dan niet aan reisgeld kunnen helpen; - maar wanneer ik het terug kan geven, weet ik niet.’
Ik kon hem tot mijn spijt geen geld verschaffen; ik had het zelf niet. Mijn vriend Frits had gelijk; in die dagen wist ik niet te sparen, - de korporaalssoldij was me daartoe niet overvloedig genoeg: als vrouw Riksmoller, de cantinière, geen boter en kaas had verkocht, - en jufvrouw Bruine op 't hoekjen der kazerne geen litertjes Faro, zou mijn beurs toegeeflijker voor Kina hebben kunnen zijn.
- ‘Zou je geen goed woord voor me willen doen bij je kameraad kopperaal Jansen?’ vroeg Kina verder: ‘Die heeft geld genoeg.’
- ‘Van noode, moet je er bij zeggen, Kina! - Of je moet het kamergeld meenen, maar dat is zên eigendom niet.’
- ‘Hij is een rijkelui's zoontjen, nietwaar korpus?’
- ‘Dat juist niet....Maar wat meen je daarmeê? - Wat gaat je dat aan?’
- ‘Och niks - niemendal - maar ik dacht, dat kopperaal Jansen het wel zou kunnen krijgen, bij dien mênheer in dat mooie huis, daar ik hem wel ereis heb zien zitten voor 't glas.’
- ‘O, bij zijn voogd! - Neen jongen...'t spijt me, maar die heer zal hem niet leenen, dat weet ik zeker...korporaal Jansen moet toekomen met zijn tractement, evenals jij en ik...Zijn voogd is niet gierig - 't is geen Poijser, maar hij wil hem tot zên bestwil aan spaarzaamheid wennen. Doch dit zijn eigenlijk zaken, die je niet aangaan...en je wordt er ook niet door geholpen. - Als je nu geen geld hebt, ga je dan toch naar B., Kina?’

{==129==} {>>pagina-aanduiding<<}

- ‘Al moest ik er naar toe marcheeren, en terug ook marcheeren, ik zou het doen...als ik maar een paar uur tijd over had om mijn jongske te zien. Ik moet weten hoe 't hem gaat...Dat armhuis! dat armhuis! 't is een schande voor zên heele leven, ik heb het ondervonden...Was ik geen djakkenie-jongen geweest, kopperaal! dan zou Poijser me wel met Kate hebben laten trouwen.’
Zoo stil als ik dacht dat Kina wezen zou na de ongelukkige tijding die hij van mij ontvangen had, zoo opgewonden was hij dien avond. Niet terstond merkte ik deze verandering op, maar later, nadat hij eerst een geruimen tijd op zijn nachtleger had zitten peinzen. - Ik verwonderde mij over zijn spraakzaamheid tegen dezen en genen in de chambrée, die in den lateren avond de gewone sterkte weder langzamerhand begon te herbergen. Tegen visitatie kwam een oud verzwakt exemplaar van een artillerist een plaats op de banken bij de nog brandende kachel innemen; hij heette Wilvinkie, was in vroeger jaren gedeserteerd, had bij de Franschen dienst genomen en den tocht naar Afrika meêgemaakt, en was toen - na jaren afwezigheid - zich weder bij de militaire macht in 't vaderland komen aanmelden als vrijwillig teruggekeerden deserteur, waarom hij met eenige maanden detentie in 't huis van arrest op de Prinsengracht in den Haag werd gestraft, en daarna op nieuw voor zes jaren bij het wapen der artillerie ingelijfd. De Franschen hadden Jantjes beste krachten echter genoten - hij werd in de wandeling gewoonlijk Jantjen genoemd - hoewel ik toch niet geloof, dat hij ze dikwijls op de Kabylen beproefd zal hebben, want ik denk, dat hij in de dagen waarvan ik schrijf, nog veel beter liegen kon over zijne Afrikaansche avonturen dan hij ooit heeft kunnen vechten. Jantjen Wilvinkie's nachtleger stond naast dat van Kina, en zij begroetten elkander dus ook nu met het gebruikelijk: ‘goenavend, slaap!’ - welk laatste woord in het onuitgegeven woordenboek der soldaten een substantief is, dat slaapkameraad beteekent in de taal der ‘politieken’ Het werkwoord slapen wordt in hun woordenboek niet gevonden; daarvoor hebben zij verscheidene remplaceeringen: stroozakken, onder de wol leggen en op je rug staan b.v.
- ‘Goenavond, slaap!’ zei Jantjen tot Kina, en hij ging naast hem zitten bij de kachel.

{==130==} {>>pagina-aanduiding<<}

- ‘Toe, Jantjen! vertel nog ereis een moppie van de Franschen in Algiers!’ riep Kina zoo luid, dat het door de gansche chambrée klonk, alsof hij wilde dat iedereen 't verstond. ‘Ik hoor er zoo graag van’...
- ‘Nee,’ kreeg hij ten antwoord: ‘Ze maken me nou te veel rumoer in de straatjes.’ (De ruimten tusschen de kribben, twee aan twee.) En hij had gelijk; hier strompelde een Hollandsch artillerist met onvaste voeten en een zwaar hoofd naar zijn nachtleger, en door de niet militaire houdingen welke zijn lichaam aannam, scheidde zich somwijlen de zjako van het daartoe behoorend individu, en rolde vooruit naar de plaats, waar zijn eigenaar ongeveer zou moeten wezen om - informe neêr te zinken; dáár riep een ander: ‘Weg, hier vandaan, dat is mijn straatjen, - kun je je nummer niet meer zien?’
Maar toen de visitatie werd geblazen, de sergeant van de week in de chambrée kwam en de kamerwacht ‘in orde’ schreeuwde, werd het eensklaps stil; wat niet - gekleed of ongekleed - onder de dekens lag, trad voor zijn nachtleger, om bewijs te geven van zijn tegenwoordigheid op 't avondappèl.
Na het visiteeren herhaalde Kina zijn aanzoek om een krijgsavontuur bij Wilvinkie; - hij werd door sommigen daarin ondersteund en Jantjen liet zich overhalen.
Er kwam van Françosen en Kabylen, van leeuwen en tijgers' van drommedarissen en kameelen in. ‘Dat was dáár een leventjen voor een echt soldaat.’
- ‘Zooals jij, Jantjen? hè?’ riep er een.
- ‘Val me niet in de reden, melkmuil! waar wou jij van praten. Je moeder heeft een voetval gedaan bij den generaal, om je hier in garnizoen te houên, dan kon je 's avonds een bord pap thuis komen eten; zoo'n papsoldaat!’
- ‘Ga je gang met vechten, Jantjen! - Sla ze dood, die Algerijnen!’
- ‘Ja, zooals ik zeî - 't was een raar volk, die Kabylen! Ze waren altijd moedernakend weetje, en ze reden te paard op een kameel of een drommedaris, die voor hen op zên knieën ging leggen als ze wilden opstijgen, dat hadden ze hem geleerd. - Ik heb ze wel eens gegeten en ze smaken heel wat lekkerder dan onze rats (ratjetoe.)’
- ‘Wat! de Kabylen? - Heb jij die opgevreten?’
- ‘Ben je bl.....gek, de kameelen bedoel ik, we maakten

{==131==} {>>pagina-aanduiding<<}
ze af, en sneden ze open...dan deden we ons eerst te goed aan den inhoud van een zak, dien ze uit de natuur weetje, onder aan hun corpus hebben, en die gevuld is met....ja, dat râ je nooit.’
- ‘Water,’ klonk het hier.
- ‘Jenever,’ riep een ander.
- ‘Allebeî mis, maar de laatste is er toch dicht bij; 't was precies rooie wijn; - heerlijk, o! - 'k ben er dikwijls boven mên thee van geweest.’
- ‘Ik wou dat ik er ook was!’ schreeuwde Kina. - Ik wist niet wat ik van hem denken moest. Maakte zijn ongeluk hem krankzinnig?
- ‘Ja maar, 't is gevaarlijk, broertjen!’ ging Jantjen voort: ‘want die duivelsche Kabylen strijden als leeuwen en tijgers om 't behoud van hun kameelen; lekker zijn ze, lekker! Kerel je weet het niet; eten en drinken is 't allebeî; van de wijn heb ik je verteld; nou, als die uitgedronken was, werden ze gebraden en gestoofd - alles zonder vuur - maar alleen in 't heete zand van de woestijn van onderen en de brandende zon van boven...rondom waren ze bruin op 't laatst en toch zoo malsch als boter.’
- ‘Ik ga er waarachtig ook heen, slaap!’ riep Kina weêr.
- ‘En heb jij ook wel eens meê gevochten om zoo'n stuk wildbraad, Jantjen?’ vroeg er een.
- ‘Wel wis en drie, of denk je dat de Kabylen mij de kameelen present gaven?’ antwoordde Wilvinkie.
- ‘Alles geloof ik, maar dat jij een Kabyl dorst staan, dat nooit Jantjen;’ klonk het weêr uit een anderen hoek der chambrée: ‘Want de smous van de 9e, die ook bij 't deserteursbataillon in Algiers is geweest, heeft me verteld dat je er altijd op de snijerstafel hebt gezeten van den regiments-kleermaker, omdat je nergens anders voor deugde, en 't zal wel waar wezen ook, want je kan geen eens een Vestingbok scheren.’
- ‘Hij kan het boksblok niet dragen, - hij valt er halfdood onder,’ voegde er een ander bij:
- ‘Stilte!’ schreeuwde de korporaal van de week; want er werd ‘Licht-uit’ geblazen: ‘Kamerwacht, doe de kaars uit.’
- ‘Kan ik je dienen met een eindjen pommade, die om half elf overschiet, korpus?’ vroeg Kina, nadat hij het uitgebluschte kaarsjen van de tafel had genomen, en hij bood het korporaal Jansen aan.

{==132==} {>>pagina-aanduiding<<}

- ‘Knoopendraaier!’ klonk het hem toe uit een der naast bijstaande kribben.
- ‘Geef maar hier...dankje,’ zei Jansen: ‘Ik moet de' mortier van nacht nog op de' lastwagen laden, en dat 's een werkjen waarbij ik wel een kaarsjen noodig heb.’
Frits was zoo vrij, niettegenstaande het signaal ‘licht-uit’ ook voor hem had geklonken, het eind kaars weêr aantesteken; hij zette 't op den rand van zijn krib en bij de nu heerschende stilte begon hij ijverig te studeeren en - te rooken: een scholier duidt men zulk een klein vergrijp tegen den inwendigen dienst niet ten kwade; 't is een bewijs van ambitie, als hij te middernacht theorie studeert.
Den volgenden morgen sprak ik den sergeant-majoor over Kina's verlof. Hij nam den aan mij geädresseerden brief van boer Poijser over en zou het verlof aanvragen. - De kapitein sloeg het niet af, en toen het verzoek daarna op 't rapport bij den kolonel werd aangeboden, werd het ook door dezen toegestaan.
Ik was geen getuige van Kina's opgewondenheid, - want toen hem zijn verlof werd aangezegd was ik op wacht, en toen ik afgelost werd en in de chambreé terugkwam, hoorde ik, dat Kina reeds was afgereisd.
Acht dagen gingen voorbij. Kina moest vóór het avondappèl terug wezen, maar het signaal der visitatie werd geblazen en hij bleef mankeeren.
‘Een leepe kerel is die dure boer toch!’ - Zoo ging het in 't kwartier den volgenden dag van mond tot mond: ‘Hij is naar de Franschen; hij heeft het vooruit gezeid dat hij gaan zou; maar om tijd te hebben en niet nagezeten te worden op reis, vroeg hij acht dagen verlof. Je zult het zien, hij komt niet weerom!’
En Kina keerde ook niet terug. - Bij 't eind der maand werd hij als deserteur afgevoerd en zijn signalementsstaat aan de autoriteiten opgezonden.
Frits Jansen zag ik tot mijn verwondering na Kina's desertie elken dag onrustiger worden, en ten laatste vroeg ik hem wat hem deerde.
- ‘Ik zie je niet meer studeeren,’ zeî ik: ‘Zitten de reglementen er nu goed in?’
- ‘Ik weet dat ik voorgedragen zou worden,’ kreeg ik ten

{==133==} {>>pagina-aanduiding<<}
antwoord: ‘maar de streep krijg ik nu toch niet. Ik word nu geen sergeant...en zeker nooit tweeden luitenant, ik ben ongelukkig.’
- ‘Maar wat is er dan gebeurd, Frits?’
- ‘Ik heb de kamerkas aan Kina geleend,’ sprak hij zacht: ‘over een paar dagen moet ik die overgeven, maar de duiten zijn weg en blijven weg. Mijn voogd durf ik niet te vragen; ik zou het geld toch niet krijgen dat weet ik zeker, maar wel een reprimande, en wie weet wat de gevolgen daarvan ten opzichte van Jeannette konden zijn. - Gij hebt ook geen geld: ik zal de zwarte nor (cachot) in moeten en de braceletten (handboeien) er bij hebben als een dief, dat spreekt, - zoo ik niet nog gedegradeerd word bovendien.’
- ‘Maar hoe kwam je dan toch ook tot die enorme onvoorzichtigheid?’
- ‘Op jou aanbeveling dat je fielt van een landsman een eerlijke, goeie kerel was, leende ik hem het geld....en ja, ik wil het je nu wel bekennen: óók omdat Kina mij beloofde zoo'n magnifique pijp meê te brengen, als intrest weetje. Nu zit hij in Algiers...als Jeannette er niet was, ging ik hem achterna....Zij zou me 't geld natuurlijk wel geven, maar háár...háár kan ik het niet vragen. Dat doe ik nooit.’
- ‘Zou je Kina niet geholpen hebben, als ik hem geen eerlijken jongen had genoemd?’
- ‘Waarachtig niet?’
- ‘Dus ik ben eigenlijk de oorzaak van je ongeluk?’
- ‘Ik verwijt je immers niets, Alex!’
- ‘Goed! geef den moed niet op. Je zult het geld hebben, binnen een paar dagen.’
- ‘Wat ga je doen?’
- ‘Dat hoor je later, altijd nog vroeg genoeg om op zen tijd te kunnen afrekenen.’
Zoodra 't scholiers-appèl was geblazen - de kanonniers hadden er een deuntjen op gemaakt:

‘Kom kameraad!...Kom kameraad! 
Zeg nu mooi je lesjen op, dan krijg je een nieuwen graad - 

en Frits aan die roepstem gehoor had gegeven, begaf ik mij naar den sergeant-majoor. Ik tikte aan zijn kamer, die achter op de plaats van Sint Aagten was gelegen, dicht bij “de zwarte raaf,” een andere benaming voor de provoost.

{==134==} {>>pagina-aanduiding<<}

- Binnen!
Ik opende de deur en trad binnen.
- “Ah, ik meende je juist te laten roepen, Smeele! Je bent in de laatste drie maanden van je engagement en ik moet den staat opmaken van degenen, die hun paspoort verlangen in den loop van 't kwartaal. - Je blijft zeker bij je besluit, om niet te teekenen?”
- “Pardon majoor! daar kwam ik juist ook voor. Ik wenschte mij te reëngageeren.....dezen dag nog, en met genot van gratificatie.”
- “Hoe heb ik het nu met je, Smeele?” vroeg de sergeantmajoor. “Scheelt het je nu in je hoofd? - Waarom heb je dan niet op nieuw geteekend, toen de school begon, dan was je nu onderofficier geweest...en dan onder genot van handgeld!...Je weet toch dat volgens de order, bij 't oprichten van de cursus van wege 't Ministerie uitgevaardigd, het handgeld je de pas afsnijdt om officier te worden.”
- “Dat weet ik...maar 't kan niet anders.”
- “Ben je dan zoo erg om die duiten verlegen?”
- “Ik niet majoor! - maar ik heb een kameraad in 't labyrinth geholpen, zonder dat ik 't wist evenwel...en om zijn toekomst te redden, die anders verloren gaat, moet ik de épaulet er aan geven, verondersteld dat die niet blijken zou voor mij te hoog te hangen.”
- “'t Is zeker heel mooi, Smeele!...maar kun-je je niet op een andere manier redden? - Of liever, kan korporaal Jansen zich zelf niet helpen?...Want ik begrijp, dat je zoo iets voor niemand anders als Castor en Pollux zou doen. - Die jonge heer hoor ik, dat er nog al voorname vrinden op na houdt.”
- “Onmogelijk, majoor!..onmogelijk. - Als ik dorst zou ik vragen of u me helpen kon?”
- “Ben je gek, kerel! Denk je, dat ik van mên tractement over hoû! - Je wilt toch niet, dat ik met de leening (de soldij) staat) verkeerd uitkom?” vroeg de sergeant-majoor lachend.
- Enfin majoor! wees dan zoo goed mijn reëngagementsstaten op te maken, en is niets anders aan te doen.’
Het nieuwe contract van verbinding kwam dien dag in orde.
Den volgenden morgen nadat ik op nieuw lichamelijk geëxamineerd en goedgekeurd was, gingen de stukken op 't rapport

{==135==} {>>pagina-aanduiding<<}
en ze werden door den kolonel natuurlijk gefiatteerd, zoodat ik in den loop van dien dag reeds de gratificatie ontving.
't Kon wel niet anders, men verwonderde zich over deze mijne plotselings uitgevoerde daad, er werd op verschillende wijze over gesproken, en 't kwam ook Frits ter ooren, dat ik geteekend had.
- ‘Daar heb je 't geld, Frits!...’ zeî ik, toen hij na schooltijd op mij af kwam; en ik wilde hem mijn handgeld overreiken.
- ‘Neen, dat neem ik niet, Alex! - 't zou me op mijn ziel branden,’ antwoordde hij, en de tranen sprongen op zijn wangen.
- ‘Ei-wat! Ik sta toch al weer voor zes jaar achter de stukken op de batterij, kereltjen! er is niets meer aan te doen - en als jij je nu met die duiten niet laat helpen, trek ik van wanhoop de haren uit mijn hoofd, en ik smijt ze in 't water. - Hoor ik later, dat luitenant Castor en Pollux heel gelukkig met jufvrouw Dupuy is getrouwd, dan weet ik dat dit geld goede vruchten heeft opgeleverd, betere rente dan de mooie pijp van Kina!’
- ‘Die vervloekte pijp van dien fielt van een deserteur! 'k Woû dat ik hem voor een oogenblik uit Algiers hier kon halen.’
- ‘Hij is zoo heel ver niet gegaan, Frits! Ik heb aan Dina van den veldwachter over 't geval geschreven, en die heeft me in antwoord daarop bericht, dat Kina slechts een enkelen dag in 't dorp is gezien - maar toen niet meer; - maar sedert zijn komst is er een knaapjen van ruim een jaar uit het Armhuis verdwenen.....en dat is zijn kind, Frits! - Je begrijpt, dat hij met zoo'n blok aan 't been niet naar de Franschen is gemarcheerd.’
- ‘En dat vertel je niet waar 't behoort...om maatregelen te nemen den deserteur te achterhalen, die zich stellig hier of daar in zijn provincie schuil houdt!’
- ‘Neen, ik scheid hem niet weêr van zên jongen, Frits! en ik maak maar één conditie bij de overgift van 't geld, dat ik je dwingen moet aan te nemen, omdat ik anders altijd spijt zou hebben van dit reëngagement, - en die conditie is, dat je 't geheim van Kina voor je houdt.’
Frits liet zich overhalen; hij moet wel, daar anders zijn militaire ambitie voor altijd ten gronde ging - met zijn verdwenen uitzicht op de épaulet en wat er meê in verband stond.
- ‘Er is geen nobeler jongen in de wereld als jij er een bent,’ sprak hij met een blos van schaamte en ontroering: ‘Ik kan het je nooit vergelden.’

{==136==} {>>pagina-aanduiding<<}

- ‘Och, meet het niet breeder uit dan 't verdient, Frits!’ zeî ik, ‘want wat is 't geval? - Ik begin waarlijk ernstig om Dina te denken en we vrijen bepaald met elkaar...per brief...Had ik kans om officier te worden, dan zou ik er toch Dina meê verliezen; - want een luitenant en een dochter van een veldwachter, al kon zij aan de storting voldoen, passen niet bij elkaar.’
- ‘Maar nu heb je voor zes jaar bij geteekend, en wie verzekert je, dat je in dienst kunt trouwen, Alex?’
- ‘Stil - ik zal je nog iets vertellen, dat ik in 't geheim van den sergeant-schrijver bij den kolonel hebt gehoord. Het zal waarschijnlijk niet lang meer duren of de sergeantmajoors krijgen verlof om te huwen, en - als Dina wil - zal ik het zoover wel kunnen brengen; - en Dina zal toestemmen, want 't soldatenhart zit er in: ze is ook van commiesbrood groot geworden, vóór haar vader veldwachter in B. was.’
- ‘En zoo ge u vergist hebt, Alex! en Dina weigert?’
- ‘Enfin, dan teeken ik naar de Oost, - zonder handgeld, en ik val dus weêr in de termen om de épaulet te verwerven in Indie. Je ziet dus, als je 't wèl beschouwt, dat mijn opoffering zoo heel groot niet is.’
- ‘Praatjes...je zegt het maar, omdat ik niet over je ongeluk zou treuren.’

Veertien dagen later - na voorafgegaan examen op de regimentsschool - werd Frits Jansen bevorderd tot sergeant, maar op denzelfden dag viel ook mij dat geluk te beurt, zonder examen. - Mijn kapitein was majoor geworden, en de kompagnies-kommandant die hem verving, was zoo goed mij, op aanbeveling van den sergeant-majoor en na zich bij den kapiteinadjudant geinformeerd te hebben omtrent mijne practische en theoretische bekwaamheid, tot sergeant voor te dragen, waarop mijn benoeming door den kolonel volgde tegelijk met die der scholieren. - Frits en ik scheidden nu van elkander; hij werd bij een kompagnie aan den Helder overgeplaatst, en ik bleef in Delft. Om der wille van Frits' bijzondere vóórliefde voor de stad, waarin jufvrouw Dupuy woonde, had ik het juist andersom gewenscht, maar daaraan viel nu niet te veranderen.
Ik bleef echter niet lang in Delft, en ik werd ook geen sergeant-majoor bij de Vesting-artillerie. - Eenige maanden

{==137==} {>>pagina-aanduiding<<}
sergeant geweest, kwam er eene aanvrage, om overplaatsing van geschikte sujetten naar de Marechaussée. Ik bood er mij toe aan, en moest een examen afleggen, waarbij ik onder meer een proces-verbaal moest stellen over een brutalen, maar denkbeeldigen diefstal. Het viel alles goed uit en ik werd als sergeant bij het wapen der Koninklijke Marechaussée overgeschreven. - Nu, meende ik, kon ik mijn doel aangaande Dina eerder bereiken: niet omdat ik een paard kreeg om te rijden, maar omdat er nog méér overeenstemming was dan vroeger; want een marechaussée en een veldwacht hadden dezelfde roeping in 't leven: zij beiden waren dienaars van Themis, en...als ik opper-wachtmeester mocht worden, had ik drie breede streepen op mijn mouwen, wier glans Dina onmogelijk zou kunnen weerstaan, en waarvoor haar vader respect zou toonen.

III.

Tien jaren daarna eerst werd mijn hoop vervuld, door mijn aanstelling tot opper-wachtmeester bij de Marechaussée. Ik kon toen in het huwelijk treden, en daar Dina zoo goed was geweest, gedurende al dien tijd op de standvastigheid mijner liefde te blijven vertrouwen, mocht ik van mijne zijde haar geduld nu ook niet langer op de proef stellen. - 't Spreekt van zelf, dat onze wederzijdsche genegenheid zich niet was blijven bepalen tot een bloote declaratie per brief; daarmede had een Plato alleen wellicht op den duur tevreden kunnen wezen; neen, ik had persoonlijk mijne liefde aan haar beleden, na daarvoor - ofschoon met verzwijging dier reden bij mijn superieuren - expresselijk verlof naar B. te hebben aangevraagd en verkregen; en toen Dina mij bekende, haar vroegeren wensch aangaande dit belangrijk punt nog volstrekt niet gewijzigd te hebben, bleef het niet bij dit eerste bezoek, maar bracht ik van jaar tot jaar eenige dagen van verlof door in de woning van den veldwachter te B.
Toen ik met Dina trouwde waren wij beiden niet jong meer; onze liefde was niet romanesk en de geschiedenis daarvan zou zeker geen stof leveren voor een ‘boeienden’ roman, - maar ik heb me voorgenomen de waarheid te vertellen, zooals ik dat gewend was te doen, en ook doen moest in de proces-verbalen, die ik sedert mijn dienst bij de Marechaussée heb opgemaakt

{==138==} {>>pagina-aanduiding<<}
over werkelijk gepleegde misdrijven, 't geen ik lang zoo aangenaam niet vond als mijn opstel over een denkbeeldige wandaad, zooals ik bij mijn examen voor de Marechaussée er een had moeten leveren.
Een dier officieele stukken liep over de ontdekking van een deserteur, die voor jaren van de 11e kompagnie van 't 1ste regiment Vesting-artillerie was uitgetogen met acht dagen verlof, doch zich, na de expiratie daarvan, niet weder onder de wapens had begeven. Hij was door een mijner onderhoorigen - die vroeger bij de artillerie in Delft had gestaan - geärresteerd onder een troep poldergasten, en droeg onder hen den naam van Klant; hij was dan ook in 't bezit van een militair zakboekjen en eenige familiepapieren, alsmede een paspoort, waarop deze naam vermeld stond, doch die na ons onderzoek weldra bleek valsch te zijn. Een en ander had hij overgenomen uit de nalatenschap van een polderjongen, zijn bijzonderen kameraad, die aan typhus was bezweken en aan wiens sterfbed hij had gezeten. - Toen hij voor mij gebracht werd, zag ik terstond dat de bedoelde marechaussée gelijk had en de geärresteerde niemand anders was dan Kina. - Hoogst waarschijnlijk zou hij tot eenige jaren gevangenisstraf veroordeeld zijn geworden, maar voor zijn vonnis geslagen werd, kwam hij in 't huis van arrest te sterven.
Ik had hem echter daar ter plaatse meer dan eens bezocht en van hem bij een dier gelegenheden vernomen, dat Driekjen werkelijk door hem uit het Armhuis te B...was ontvoerd; maar de kleine bleek niet sterk genoeg voor het zwervend leven, dat zijn vader had moeten aanvangen, en was dientengevolge spoedig gestorven. - ‘Ik werd door Onzen-Lieven-Heer vervolgd, opperste!’ zeî Kina: ‘omdat ik Kate niet alleen ongelukkig had gemaakt, maar daarna bovendien op den loop ging met het geld, dat een ander mij uit goedheid had geleend. Ik heb het wel ereis terug kunnen geven, maar het nooit durven doen, al had ik geweten waar korporaal Jansen sedert gebleven was; - want in dat geval zou men mij hebben kunnen opsporen, ten minste ik vreesde er voor. - Nu ben ik toch ontdekt, en ik ben blij dat het hier met me zal afloopen; want een djakkeniejongen is toch beter nog dan een gevangenisboef. - Maar weet je waar korporaal Jansen is, opperste?’

{==139==} {>>pagina-aanduiding<<}

- ‘Hij is eerste luitenant in de Graaf.’
- ‘Wees dan zoo goed, opperste! en zorg, dat hij zijn geld terug krijgt, - en koop bovendien zoo'n mooie pijp in den Bosch voor hem, als ik er een van Kate kreeg. - De directeur van 't Huis heeft mij mijn geld afgenomen, - 't is er genoeg voor: er is meer dan twintig gulden, want ik werkte hard en verteerde niet veel.’
Ik beloofde het hem en volbracht mijne belofte; luitenant Jansen, die met jufvrouw Dupuy was getrouwd, en, zooals ik uit de courant wist, reeds twee kinderen had, stuurde mij echter de pijp terug. - Hij scheen van die ‘herinnering’ niet te houden, en 't geld kon ik voor mij nemen, schreef hij; maar ik deed het niet, ik gaf het aan de Diakonie van B. - en ontving een brief van dankbetuiging daarvoor. - Maar nog altijd heb ik spijt, dat een mijner marechaussées vroeger bij de artillerie in Delft diende, en ik dank God, dat Hij mij zelf op den weg mijner dienstplichten niet in verzoeking bracht, hetgeen best had kunnen wezen, zoo ik Kina 't eerst had ontdekt.
Doch dit vertel ik in 't geheim. Mijn superieuren zouden 't mij kwalijk kunnen nemen.





{==141==} {>>pagina-aanduiding<<}

Theodor Storm,

door Anton van Halten.

Das Ideal der Schönheit ist Einfalt und Stille.

Goethe.

II. 1)

Al de novellen, schetsjes, sprookjes, die Storm allereerst in verschillende tijdschriften had verstrooid, en later in elf kleine deeltjes, even sierlijk van vorm als keurig van inhoud, verzameld had, zijn in de vijf overige deelen der aangekondigde Gesammtausgabe vereenigd. Het aantal is wel niet groot, in 't geheel vier en twintig, waaronder verscheidene van slechts enkele bladzijden, maar bij allen blijft de eigenaardige stijl zijne groote verdienste behouden, en de toon der vertelling is steeds in volkomen overeenstemming met het onderwerp. Storm's novellen zijn altijd dichterlijk, poëtisch, in den regel elegisch, maar dit weemoedige heeft niets ziekelijks, niets gemaakts, en het verhindert den dichter niet de schoonheid der wereld en het geluk des levens met een dankbaar hart te erkennen. Zijne uit het leven gegrepen figuren zijn zoo waar, dat ons hart zich tot hen getrokken gevoelt, als tot vrienden, met wie we goede en kwade dagen doorleven. Nog munten deze novellen uit door de groote zorg die aan hare behandeling is besteed, door de fijne teekening der details, twee eigenschappen, die wij ook in zijne gedichten hebben waargenomen. Het langste dezer stukken komt even

{==142==} {>>pagina-aanduiding<<}
boven de honderd bladzijden, meestal blijven ze beneden dit getal. We gelooven niet dat de oorzaak hiervan in onvermogen ligt, maar veeleer dat het schilderen in eene kleine lijst den dichter meer aantrekt. Ze schijnen minder goed behandelde vertellingen te zijn, dan wel de omtrekken van ontworpen studiën, vol psychologische en stylistische verdiensten. De hoofdstemming is daarin dezelfde als in zijn gedichten: bovenal ernstig, maar met eene zekere sentimenteele kleur, die niet ongezond werkt, of coquet maakt, maar integendeel de aangename bevalligheid der vertelling voor den lezer nog verhoogt. Voor de groote menigte, die 't liefst opgewonden en overspannen wil worden schreef Storm niet; daartoe is de stoffe, die hij zich koos, veel te eenvoudig; de kring zijner lezers bepaalt zich tot de kleine maar uitgelezen gemeente der aesthetisch ontwikkelden 1).

Er zijn menschen, die niets beleven: en er zijn er ook bij wie alles eene gebeurtenis wordt. Tot dit laatste wordt een helder hoofd en een warm hart vereischt. Maar om iets niet alleen als een voorval te beschouwen, maar daaraan bovendien uit het geheugen een literarischen vorm te geven, is meer noodig: een scherpe blik, die de bizonderheden der wereld tegenover hem nauwkeurig waarneemt; een fijn gevoelig gemoed, dat de minste beweging der ziele mede gevoelt, en elke stemming in hare eigenaardige klank en kleur weet vast te houden en weêr te geven; eindelijk, die hoogste volkomenheid, die idealiteit, die door het aanvullen der onderdeelen den nauwen samenhang van het geheel toch niet verbreekt.
Zoo ook bij Storm. Alles, wat hij geschreven heeft, maakt den indruk eener gebeurtenis. Men moet nu niet onnoodig over-
{==143==} {>>pagina-aanduiding<<}
al naar persoonlijke betrekkingen zoeken, en met grove hand in het weefsel van waarheid en verdichting grijpen, alleen om ongepaste nieuwsgierigheid te bevredigen. De dichter beleeft op eene eigenaardige wijze; hij beleeft niet alleen aan zich zelf, hij beleeft ook aan anderen, hij beleeft in zijne fantasie, die de schijnbaar onbeduidendste stoffen, welke hem worden aangeboden, ontwikkelt en daaraan een vorm schenkt.
In de inleiding tot de novelle: ‘Auf dem Staatshof’ heeft Storm zijn wijze van werken aangegeven: Ich kann nur Einzelnes sagen; nur was geschehen, nicht wie es geschehen ist; ich weisz nicht, wie es zu Ende ging und ob es eine That war oder nur ein Ereigniss,.....Aber wie es die Erinnerung mir tropfenweise hergiebt, so will ich es erzählen.’ Doorgaans komt het uit zijn geheugen op, en ‘dropsgewijze’, maar als lentedauw valt het op de zielen zijner lezers.
Zelfs in haren uitwendigen vorm zijn de meesten zijner vertellingen herinneringen. Nu eens brengt het portret der geliefde, door de maan beschenen, den ouden eenzamen man al het genot der jeugd weder voor oogen; dan weêr doet een geelgeworden album of een oud medaillon, dat een verbleekte haarlok omsluit, in de dagen van het verleden blikken; een ander maal is het een belangrijke dag, de doop van een kleinkind, of een kerstavond, die vroegere tijden in het geheugen terug roept. De schrijver houdt er van, afgezonderde menschen in afgelegen woningen te plaatsen, waar zij den tijd hebben om na te denken en het verleden zich te herinneren.
Hoeveel eigenaardige bekoorlijkheid deze wijze van schrijven ook medebrengt, zoo kan men toch niet ontkennen dat de dichter veel gevaar heeft, om daarbij op een aantal klippen te stranden. Soms worden, zonder dat dit noodzakelijk is, de indrukken van een oogenblik, de gevoelens van een moment, die zijn blijven hangen, nauwkeurig wedergegeven. Het kunstgevoel van Storm bewaart hem meestal voor onbeduidendheid; maar gevaarlijker zijn dikwijls de gapingen die deze wijze van voorstelling met zich mede brengt. ‘Wederom waren jaren voorbij gegaan,’ ‘'t was jaren geleden,’ ‘de tijd verstreek,’ en meer dergelijke verbindingen vinden we menigvuldig, en de tijdruimten, die dus worden overgesprongen, zijn vaak van bedenkelijken omvang. De nadere beschouwing van elk stuk afzonderlijk zal hiervan voldoende bewijzen leveren.

{==144==} {>>pagina-aanduiding<<}

In 1847 schreef Storm zijne eerste vertelling in proza: Marthe und ihre Uhr, voor Biernatzki's Volksbuch für die Herzogthümer Schleswig-Holstein-Lauenburg. 't Is eene oude jufvrouw, die van weinige roerende herinneringen leeft. Zoowel de vrouw als de levenlooze dingen in de kamer om haar heên zijn met de liefde van een warm, deelnemend hart bezield; we betreuren alleen dat die vrouw geen beter levensdoel heeft 1).
Het volgende jaar (1848) gaf de dichter een dergelijk beeld, een klein aantrekkelijk genrestukje: Im Saal. Eene oude grootmoeder, die bij den doop harer achterkleindochter de jonge wereld van vroeger dagen vertellend schildert. Zij zelve vertegenwoordigt hier een lang verleden tijd, terwijl ze in den nieuweren niet misplaatst is, omdat het hart in haar altijd jong is gebleven 2).
Daarop volgde, in 1849, zijne eerste meer uitvoerige vertelling: Immensee. Deze novelle verdient op den voorgrond te staan; zij heeft de rij van Storm's kleme geschiedenissen geopend; aan haar heeft de dichter voor een groot deel zijn naam te danken. 't Is de oude geschiedenis, die altijd weêr nieuw blijft; het nooit uitgezongen lied van ongelukkige liefde. Twee kinderen, Reinhard en Elisabeth, met elkander opgegroeid, ieder reeds vroeg een eigenaardig karakter toonend, en beiden toch zoo hartelijk aan elkander gehecht, zoo goed bij elkander passend, - zooals men het noemt, voor elkander geschapen. Maar de knaap groeit op tot jongeling. Om zijne studien voort te zetten moet hij het ouderlijk huis verlaten; dwaling en hartstocht oefenen hunnen invloed op hem uit; maar de herinnering aan de speelgenoote zijner jeugd is zijn beschermengel. De vacanties brengen beiden weêr bij elkander, maar hij kan het ‘beslissende woord’ niet uiten, de droomen zijner hope liggen in de toekomst, het tegenwoordige sluit zijnen mond. En terwijl hij, ver van haar verwijderd, zich op het einde zijner studien toelegt, schenkt zij, nog half een kind, en door hare moeder aangespoord, een ander hare hand. Jaren daarna ontmoeten zij elkander weder op Immensee, het landgoed van den man, dien zij ‘zusterlijk’ ge-
{==145==} {>>pagina-aanduiding<<}
negen is; Reinhard vindt er eene ‘maagdelijke vrouwengestalte.’ En nu eischt het hart zijne rechten. Zeer fijn ontwaakt het gevoel allereerst bij Elisabeth, dat tot heden onbewust in haar heeft gesluimerd; terwijl bij Reinhard de hartstocht, dien hij vroeger bestreden had, die hij overwonnen en begraven geloofde, langzamerhand weêr opkomt, wanneer de herinnering in droevige werkelijkheid voor hem voorbij gaat. 't Zijn beide edele naturen, niets blijft hun over dan opgeven: nadat het woord uitgesproken was, moest hij vertrekken, dat wisten beiden, - en de vertelling eindigt als de botsing
begint. Dat is de hoofdinhoud, waartusschen zeer schoone details allen lof verdienen; maar het geheel trekt ons voorbij als een schaduwbeeld, zooals het in het schemeruur verscheen voor het zielsoog van Reinhard, den oudgeworden en ongehuwd gebleven man, opgewekt uit de diepten van het verleden.
De eerste bewerking van Immensee verscheen in het Schleswig-Holsteinsche Volksbuch für 1850, en was in enkele deelen meer uitgewerkt. Het studentenleven van Reinhard was hier wat levendiger geteekend, en aan het slot werd ook het latere afgezonderde leven der beide minnenden geschetst; men vernam zelfs nog, dat Reinhard later met een ander gehuwd was. Waartoe dat? Dat voor Reinhard en Elisabeth geen rijk geluk meer kon bloeien, dat het dagelijksch leven hun hoogstens eene kleine vertroosting kon aanbrengen, begrijpen en gevoelen we ook wel zonder die mededeeling. Het is een bewijs van een zeker kunstgevoel, dat de schrijver de vertelling later weêr omwerkte. Het roerende portret van Elisabeth, door de maan beschenen, is bij het afscheid afgewerkt; Reinhard beleeft de oogenblikken van het verleden niet, hij doorleeft ze alleen in gedachte. Elke trek, die niet bepaald in deze lijst paste, zou door zijn onrust de bekoorlijkheid van het geheele beeld hebben verstoord. Want inderdaad, de geheele vertelling is niet anders dan een ‘Stimmungsbild,’ en meer wil zij niet zijn.
Deze novelle werd herdrukt in den bundel ‘Sommergeschichten und Lieder’, in 1851 te Berlijn verschenen, waarin de Kellerscene reeds omgewerkt en het ‘Lied des Harfenmädchens’ bijgevoegd was:

Heute, nur hente 
Bin ich so schön; 

{==146==} {>>pagina-aanduiding<<}

Morgen, ach Morgen 
Muss Alles vergehn 
Nur diese Stunde 
Bist du noch mein, 
Sterben, ach Sterben 
Soll ich allein. 1). 

Hetzelfde jaar gaf Storm eene tweede vertelling: Posthuma. 't Is een geheel leven op zes bladzijden; een aquarel, met een paar streken door eene meesterhand geteekend.
Geeft Posthuma in enkele trekken de aandoenlijke levensgeschiedenis van het vrouwelijk hart, in ‘Ein grünes Blatt,’ even zoo van kleinen omvang, ontvangen we de teekening van een vaderlandsch landschap met de meeste schoonheid. Zonder ingewikkeld te zijn, behooren beide tot de zachtste, geurigste stukjes van 's dichters hand.
Ein grünes Blatt is eene herinnering uit oorlogstijd; eene geschiedenis, zonder dat er bijna iets gebeurt: een paar uren, die onvergetelijk blijven. Buiten het gedruisch van den krijg, hier de stilte en de eenzaamheid der vlakte in de warme zomermiddaglucht. Van de wereld afgescheiden staat hier eene armoedige hut: ‘...eene kleine kamer, maar waarin niets dan zonneschijn, die op de koperen knoppen van den haard speelde, en het getik van een oud klokje aan den muur.’ En de menschen zijn ook zoo geheel afgescheiden van de wereld: een vriendelijke, tevreden grijzaard, die hoe dikwijls door zijne kinderen aangespoord om zich in het dorp te vestigen, van deze plaats niet wil henengaan; hij zegt, dat ‘hij de lucht niet kan verdragen tusschen de huizen in de dorpsstraat.’ Hij leeft eenzaam met zijne bijen en met zijn kleindochtertje, een blond hoofdje, met groote fonkelende oogen. Slechts eenmaal was zij verder de wereld ingetrokken, maar het beviel haar daar niet. En eindelijk

{==147==} {>>pagina-aanduiding<<}
‘in der ahnungslosen Stille dieses Ortes’ een jong krijgsman, die zoo snel mogelijk naar de nabijgelegen verzamelplaats moet trekken, en hier slechts even halt houdt. En tusschen hem en haar, die door een wereld gescheiden worden, voelt ge dien geheimen band der harten, die werelden vereent. Een oogenblik van geluk, en dat men toch gevoelt, dat het, langs welke wegen het leven ook leidt, geen verdere gevolgen heeft of hebben kan:

Und wehte auch auf jenen Matten 
Noch jene Mondesmärchenpracht, 
Und ständ' sie noch im Blätterschatten 
In mitten jener Sommernacht, 
Und fand' ich selber wie im Traume 
Den Weg zurück durch Moor und Feld - 
Sie schritte doch vom Waldessaume 
Niemals hinunter in die Welt. 

Na vier jaren van moeiten en strijd schreef Storm in 1854 te Potsdam weder eene vertelling: Im Sonnenschein. Eigenlijk is 't de samenvoeging van twee tafereelen, waartusschen ‘wohl über sechsig Jahre’ liggen. In het eerste, gehuld in het koloriet van een lang verleden tijd, zien we twee heimelijk minnenden, de dochter van een koopman en een jong officier, die onder 't kouten der taal van alle tijden, zich aan elkander sluiten. 't Is alsof al het materiëele, al het stoffelijke is weggewaaid: het tafereel ademt enkel geur en zonneschijn: beiden zoo jong en zoo opgeruimd: er gebeurt niets, en toch is men zoo gelukkig. - En later, twee geslachten later, is er nog een oude dame, die haren kleinzoon van die beiden vertelt; en een stomme haarlok geeft kennis van het lot van twee arme menschen. Het gepoederde hoofdje is vroeg met een gebroken hart gestorven, ‘zoolang ik haar gekend heb, is zij altijd stil en op zich zelve geweest; wanneer haar vader in de kamer was, sprak zij slechts het allernoodigste, en alleen dan, wanneer haar iets gevraagd werd’. De krijgsman, die door den strengen koopman met burgerlijken trots was afgewezen, nam kort daarna zijn ontslag, en heeft zijn leed in stilte en eenzaamheid gedragen. ‘Hij was officier en edelman; en uw overgrootvader was altijd zeer tegen het militaire....wat er gebeurd moge zijn: - uw grootvader heeft er nooit over gesproken; - nu zijn ze allen lang begraven....

{==148==} {>>pagina-aanduiding<<}
't waren toen ook andere tijden’. Weêr zoo weinig lijnen, zulke zachte, bescheiden kleuren, en daar tusschen voor de fantasie toch eene groote geschiedenis van een hart vol poëzie. - Hier weêr die ongelukkige liefde, die uit Immensee spreekt; maar 't conflikt, dat in Immensee eerst achter het einde der vertelling ligt, is in dit verhaal tusschen de beide deelen gelegd, 't blijft onuitgesproken. Alleen vinden we eene kleine aanwijzing in die weinige woorden: ‘wat er gebeurd moge zijn’, en: ‘zoo waren de tijden’. We zien de hoop en het graf; wat daartusschen ligt, wordt gesluierd door het: ‘wohl über sechsig Jahre’.
Anders is het in ‘Angelica’ (1855), eene novelle, waarin hetzelfde vraagstuk der ongelukkige liefde in eene botsing werkelijk tot scheiding brengt. Wederom twee minnenden, Ehrhardt en Angelica; even als in Immensee ontmoetten zij elkander niet plotseling, maar gingen reeds in hunne jeugd met elkander om; ook hier wordt het meisje door hare moeder gedrongen, die alleen aan een goede toekomst voor haar kind denkt. Maar het onderwerp is anders behandeld dan in Immensee; de personen meer afzonderlijk. 't Schijnt bijna, alsof de dichter met den ‘grausamen Scharfsinn’, dien hij aan zijnen held toekent, naar nieuwe variaties heeft gezocht, om datgene, wat een leven ellendig maakt, te verklaren.
Ehrhardt had lang opgezien tegen het oogenblik, waarin beider genegenheid zou worden uitgesproken; de bekrompen omstandigheden, waarin zij leefden, gaven hen weinig hoop voor de toekomst. Maar eindelijk kwam toch het oogenblik ‘waarin de liefde haar wonder tusschen hen volbracht had’, en van nu af moesten beiden hun geheim voor de oogen der wereld verbergen. Nu begint deze heimelijke verhouding eene vernietigende kracht uit te oefenen: stil te zwijgen is geen gemakkelijke zaak voor minnenden, ten minste niet in dagelijksche aanraking met de buitenwereld. Allereerst wordt hij onaangenaam aangedaan, wanneer hij vorschende nieuwsgierigheid moet ontwijken; vervolgens is 't geraaktheid over het gemak, waarmede zij datgene verbergt, wat hij zelf toch ook verbergen moet: het gevoel van het bezit, dat toch voor de wereld niet bekend kan worden. ‘Wat tusschen ons geschied is, dat had niet moeten gebeuren; want het is zonder vrucht voor de ontwikkeling van een verder leven. We zullen nooit kunnen bekennen, dat wij elkander toe-
{==149==} {>>pagina-aanduiding<<}
behooren; nu niet en ook in de toekomst niet. En nu - Angelica, vergeef me, dat ik dit alles een oogenblik heb kunnen vergeten’! - Zoo is 't nu eens groot geluk, dan kwellende twijfel; eene ijverzuchtige moedeloosheid, wanneer de oogen van anderen aan haar hangen, een tyrannieke luim, die veel afweert en toch geen vergoeding voor het leven weet aan te bieden; - dat kan geen geluk voor het vervolg aanbrengen. Daartusschen altijd weer een nieuwe keten, een niet van elkander kunnen. In deze tweespalt, terwijl hij zich moede werkt zonder eenig gevolg, en bij haar het dringen der omstandigheden steeds toeneemt, verstompt haar schoon gevoel en gaat haar hart langzamerhand geheel verloren, totdat van beiden het begrip van liefde geweken is. ‘Zij neigde zich langzamerhand dezen en genen toe; niet omdat haar hart zijn liefde, of haar verstand haar hart ontrouw was geworden, maar omdat zij het zoo wilde, omdat
zij geloofde, dat het leven haar langs dezen weg leidde.’
Ehrhardt trok naar den vreemde, waar hij slechts zelden iets van Angelica hoorde, noch altijd hopende op een onverwacht toeval, dat zijn lot zou verbeteren. En dit toeval trof hij werkelijk; eensklaps kwam hij in eene positie, die zijne vroegere wenschen zelfs verre overtrof. Hij gaat op reis om haar nu af te halen, maar verneemt dat zij met een ander verloofd is; de dood van den bruidegom maakt haar vrij, maar Ehrhardt gevoelt, dat de ontrouw aan hare eerste belofte haar voor altijd aan hem ontrukt heeft. En weder blikken we in een eenzamen ouderdom.
In dit slot ligt eene hoogst zedelijke opvatting; alleen aan de liefde, niet aan het toeval der gebeurtenissen wil hij zijn levensgeluk te danken hebben. Heeft zij haar eerste gevoel kunnen verloochenen, dan heeft zij zich vergrepen aan zijn ideaal; voor haar persoon is geen plaats meer aan zijne zijde, alleen eene voor haar beeld in zijn binnenste.
Maar de trotsche man is even schuldig als zij. Had hij den moed, om deze verhouding aan te knoopen, dan moest hij ook moed en vertrouwen behouden hebben. Beiden zijn zwak van nature, beiden missen de rechte kracht om vast te blijven staan. Zoo zien we hier eene liefde, die op de moeiten en zorgen des levens schipbreuk lijdt.
Een droevig beeld uit de werkelijkheid. We zien het naderen

{==150==} {>>pagina-aanduiding<<}
en voortgaan van eene sluipende kwaal, waar tegenover beiden machteloos staan. Even als verarmen drukkender is dan armoede, zoo ontvangen we hier den pijnlijken indruk van het langzamerhand verdooven van een oorspronkelijk edel gevoel: de gevolgen drukken ons neder.
‘Misschien zou de uitwerking liefelijker zijn, wanneer de dichter minder haastig had geschilderd’, zeide Eduard Tempeltey ergens 1), ‘wanneer hij, in plaats van met onverbiddelijke psychologische nauwkeurigheid de vezelen der ziele te ontleden, ze menschelijk omkleed had. Naast de beide zieken zien we den geneesheer, die ze koel gadeslaat en van minuut tot minuut de verschijnselen der ziekte opteekent. Het scherpe oog van den meester mag bewondering wekken, zijn kunst is onmachtig om te redden; en met ingehouden adem zien we de oplossing te gemoet. - Immensee eindigt met een accoord, dat elk natuurlijk gevoel moet ontroeren; van Angelica scheiden we met het gevoel van een dissonant; wat hier ondergaat was te goed om onder te gaan, zonder ons ook maar eenigzins te verheffen’.
Het laatste werk dat Storm, gedurende zijn verblijf te Potsdam gaf, was een aardig genrestukje: Wenn die Aepfel reif sind, (1856). Een vroolijk tafereeltje, waarin op vermakelijke wijze de leer gepredikt wordt: dat men geen appeldief moet betrappen, wanneer men zelf op 't snoepen uit is.
Twee jaar later (in 1858) werd Auf dem Staatshof opgesteld. Eene geheimzinnige sluier ligt over deze geheele novelle, en meer nog dan elders hebben we hier met fragmentarische herinneringen te doen.
De aanzienlijke familie van der Roden had eenmaal negentig landgoederen in bezit gehad, en in overmoed dit aantal tot honderd volgemaakt. Edoch, de tijden waren veranderd; er was onrechtvaardig goed tusschen gekomen, zeiden de menschen, en ten slotte was de eene hof na den anderen in vreemde handen overgegaan. Ten tijde dat de vertelling begint, was alleen de Staatshof nog het eigendom der familie, en van deze niemand overgebleven dan de op leeftijd komende eigenaresse en een nauwelijks vierjarig kind, het dochtertje van een vroeg gestorven

{==151==} {>>pagina-aanduiding<<}
zoon. Het kleine, nette meisje, Anne Lene genaamd, groeit gelukkig op; haar jeugdige leeftijd doet haar nog niets vermoeden; het eigendom rondom haar, de dienstbaren in hare omgeving, de overblijfsels van vroegere grootheid in het huis, de aristokratische fijnheid der uiterlijke levenswijze, werpen een zonnigen glans op hare kinderjaren. Maar de ‘schaduwen van het verleden’ vallen vroeg in deze jeugdige ziel; hare grootmoeder sterft spoedig, en zij begint iets van het uitwendig verval te vermoeden. Eene oude, duistere geschiedenis brengt daartoe het hare bij: eene bedelares, een figuur die onzen wrevel opwekt, verwijt het lieve meisje, dat haar grootvader haar met de erfenis harer moeder heeft bedrogen. Zij dit waarheid of logen, Anne Lene ziet met eene zachte huivering de glorie van het huis, en tevens den roem van den ouden naam verdwijnen. Nog gelooft de wereld dat zij eene vermogende erfgename is; een jonge man dingt naar heur bezit, en later verlaat hij haar. Liefgehad heeft zij hem te nauwernood, maar hij was voor haar....hare toekomst: zij kan den zonneschijn niet ontberen, die haar kindsheid bestraalde. Spoedig zou de Staatshof verkocht worden; reeds bij het verscheiden der oude dame bleef er niets over dan de zware hypotheken. Het tuinpavilloen, dat op palen boven het water rust, treedt ze nog eens binnen; daar herinnert ze zich nog eens al de vroegere grootheid: ‘Nu valt alles in elkaar! Ik kan het niet meer houden; zij hebben mij geheel alleen gelaten,’ klaagt ze, en een poos later: ‘hij heeft geen ongelijk gehad; - wie haalt de dochter uit zulk een huis.’ Op eens slaat een plank uit den vloer naar omhoog: nog even is een wit kleed zichtbaar, daarna hoort men 't ruischen in 't water. Nog werden er pogingen in het werk gesteld om haar te redden; alles te vergeefs. Het was 't zelfde pavilloen, waarin we in het begin der vertelling het kind zagen spelen, waar zij het hoofdje op den grond legde en naar
het kabbelende water huisterde; 't zelfde pavilloen, waarin we later weêr blikken, in den tijd van steeds grootere bouwvalligheid, toen door de reten van de onzeker geworden planken het daaronder vloeiende water scheen: ten leste heeft het zijn buit gegrepen. In deze vertelling wordt een begin en een einde medegedeeld: daartusschen ligt een menschenleven, maar een, waarvoor al de glans van 't bestaan toch reeds is verloren gegaan. Neemt Anne Lene het toeval, dat haar ontmoet, aanstonds te baat, of zoekt zij het? De dichter

{==152==} {>>pagina-aanduiding<<}
laat ons in eene pijnlijke onzekerheid. Het was wel een ongeluk, maar geen ongewenscht.
In dit verhaal, hoe meesterlijk ook behandeld en hoe dichterlijk op sommige plaatsen ook uitgewerkt, ligt iets gemaakts, iets onnatuurlijks. Elk beeld afzonderlijk is zoo aan de werkelijkheid ontleend, dat we gedwongen worden aan de waarheid te gelooven, en toch geeft het geheel den indruk, alsof 't alleen door de onbepaalde luim van het toeval wordt beheerscht.
Even als Ein grünes Blatt en Auf dem Staatshof verscheen Späte Rosen (1859) het eerst in 't Berliner Album für Kunst und Poesie ‘Argo.’ Een koopman, die vroeg aan zich zelf wordt overgelaten en jaren achtereen met moeiten en zorgen worstelen moest, had, hoewel al jeugdig en uit genegenheid gehuwd, in den echt geen hooger geluk gevonden. ‘Eindelijk sprak 't bijna van zelf dat zij hare hand in de mijne legde, en evenzoo dat ik haar vasthield. Anderen wezen me op hare schoonheid: ik zag haar daarop aan; ik had er nooit aan gedacht en dacht er ook niet verder aan. Zoo werd zij mijne vrouw.’ In den loop der tijden had hij de werkzaamheden langzamerhand vereenvoudigd, de zaken gingen haar geregelden gang, zoodat het leven eindelijk weêr ruimte kreeg voor andere dingen. Op zijn veertigsten jaardag ontwaakt nog al de hartstocht van zijn leven, en zoo drinkt hij uit den beker der minne eene diepe, hartsterkende teug: laat - maar nog niet te laat. Eene eenvoudige schilderij, vol teederheid en gevoel.
Drüben am Markt (1860) geeft een beeld uit het dagelijksch leven, en laat geen onaangenamen indruk na. De held, een dokter, is flinker dan Reinhard en Ehrhardt; en zijn er voor hem herinneringen gebleven in de kamer, die hij, vóórdat hij zijn aanzoek deed en dit afgeslagen werd, voor de aanstaande vrouw in orde had laten brengen - zoo weten we ook, dat zijn hart er niet door gebroken is, dat hij alleen is teleurgesteld in zijn uitzicht op eene aangename huiselijkheid. Zijn smart is natuurlijk niet diep; alles, wat treurig zou kunnen zijn, wordt door humor vervroolijkt, en met een zeker genoegen zien we op deze kleine figuur met die kleine voeten, met minder fraaie manieren, maar met ronde eerlijke oogen. Hij kan zich maar niet begrijpen, waarom het aardige dochtertje van den burgemeester afstand deed van de pronkkamer met het kokospalmen tapijt, en bovendien van den eigenaar van al dat fraais. Het

{==153==} {>>pagina-aanduiding<<}
geluk, dat den braven man ontzegd bleef, zou veeleer een genoegelijk dan een bezielend zijn geweest, maar ook dit eerste is niet te versmaden. De hengel, de kleine hond, en 's avonds een glas grog, geven nu wel geen geheele schadeloosstelling, maar toch geven ze eene zekere vergoeding, en in summa is het ongeluk te dragen. De waarheid der voorstelling doet goed; ze is wel niet verheffend, maar toch verkwikt en ze drukt ook nergens neder.
De in waarheid schoone, reine en kuische voorstelling van een eerst bestreden, maar later door een goeden uitslag bekroonde liefde tusschen eene aristokratische dame en een burgerlijken geleerde, wordt gegeven in de novelle: Im Schloss (1861).
In het karakter der heldin openbaart zich een moediger, frisscher, vastberadener geest, dan anders in de figuren des dichters; en met eene vaste hand baant zij zelve zich den weg tot eene vroolijke oplossing.
Een jong meisje, wier moeder vroeg gestorven is, groeit voorspoedig op in het afgelegen slot van een klein landgoed, waarop haar grijze vader, na het einde van zijn diplomatieke loopbaan, zich had teruggetrokken. Haar eenige speelmakker is een ziekelijk brôertje: eene stille bejaarde tante verzorgt haar; van haren vader heeft zij nooit een hartelijk woord gehoord; en deze eenzame familiekring wordt voltallig gemaakt door een ouden oom, een goed man, die zich ter zijde houdt en zich uitsluitend op natuurwetenschappelijke onderzoekingen toelegt. Later brengt Anna een paar jaren op eene kostschool in de stad door, en weder tehuiskomend, treft zij een jongen geleerde als nieuwen huisgenoot aan, den huisonderwijzer van haren broeder Kuno. Eene eigenaardige verhouding ontstaat tusschen haar en den jongen man. Opgegroeid in een atmospheer, waarin de stelling ‘dat men meer is, dan andere menschen’ luide verkondigd werd, heeft Anna in het begin nauwelijks een blik voor Arnold; totdat deze door zijne veelvuldige kennis en vrije denkbeelden haar eene belangstelling afdwingt, die al meer tot persoonlijke genegenheid overging. Maar terwijl de nieuwe denkbeelden, door hem gewekt en geleid, zich nog ontwikkelen, wordt zij door den dood van Kuno en het daaropvolgende vertrek van diens leermeester weder aan zich zelve overgelaten. Daarna een oogenblik van zwakte, waarin zij duldt dat de gebiedende hand van haren vader haar aan een vreemden man ten huwelijk

{==154==} {>>pagina-aanduiding<<}
geeft. Een voorname echt, doch zonder de minste genegenheid gesloten. In de residentie ontmoet zij Arnold weder, nu reeds een geleerde van naam, en daaruit volgt een innerlijk geven en ontvangen als tegenwicht voor de leegte om haar. Maar de praatzieke wereld bezoedelt deze reine verhouding, en Anna betrekt, van haren gemaal gescheiden, het sedert den dood van haren vader onbewoond gebleven slot. In de stilte die hier heerscht vallen de laatste overblijfselen van den ouden trots van haar af, en ten slotte, ligt er, nadat ook de echtgenoot, waarvan zij gescheiden was, stierf, nog een nieuw zonnig leven voor twee gelukkigen open.
De vluchtige mededeeling van den inhoud geeft eene zeer onvoldoende schets dezer uitmuntende novelle. De compositie is zeer kunstig, voor de eenvoudige geschiedenis bijna te gecompliceerd, maar de dichterlijke uitwerking toch verheffend. Naar de volgorde waarin zij geschied zijn, vernemen wij de gebeurtenissen niet: de herinnering brengt ze bij gedeelten en met fijne kronkelingen bijeen. De inleiding, met het opschrift ‘Von der Dorfseite’, geeft in korte trekken den inhoud van 't geheel, voor zoover de menschen er van weten te vertellen. - Daarmede komen we tot het eerste hoofdstuk Im Schloss: Anna, van haren echtgenoot gescheiden, op het eenzame slot. Zij staat aan het venster, en staart op het lieflijke van den herfst namiddag. De lust om naar buiten te gaan bekruipt haar; maar ook in de vrije natuur blijven hare blikken aan de verte hangen. Er gebeurt niets, - 't is een dag, zoo juist geschikt voor herinneringen: des avonds zit zij voor hare schrijftafel; het oog harer ziele hing huiverend aan de herinnering van dien nacht, waarin haar vader begraven werd, wiens trots haar levensgeluk vernietigd had; met de pen beschrijft zij het geluk harer kinderjaren. En terwijl zij schrijft lezen wij de beschreven bladen, die haar leven en hare ontwikkeling mededeelen, totdat Arnold het slot verlaat. In het volgende hoofdstuk wordt, een paar dagen later, het onderwerp vervolgd: aan een neef, dien we reeds als bestuurder van het goed leerden kennen, en wiens al te sterke genegenheid haar verontrust, vergunt Anna het manuscript harer herinneringen te lezen, teneinde eene smartelijke verklaring te voorkomen. En terwijl hij leest, gaan hare gedachten verder voort, en hare eer, haar ontmoeting met Arnold, het oordeel der wereld en hare scheiding trekken als schaduwbeelden heur

{==155==} {>>pagina-aanduiding<<}
oog voorbij. Maar de neef, die in vele opzichten ver beneden zijne bloedverwante staat, vermoedde nog niets van den scheidsmuur, die 't herdenken van het verleden tusschen hem en haar oprichtte. Eindelijk vernemen we, in het laatste hoofdstuk, een paar onderdrukte klanken, tot het eindigt met den juichenden uitroep: Nu, Arnold, met u terug in de wereld, ‘in den hohen, hellen Tag!’ - -
Op Im Schloss volgde nog datzelfde jaar (1861) Veronica. Drie personen treden daarin op den voorgrond; een degelijk advokaat, in de kracht van zijn leven; zijne jonge katholieke vrouw, en een bloedverwant van haren man, voor eenigen tijd beider gast. Deze laatste kwam weldra in eene nadere betrekking tot de jonge vrouw, zoowel door beider jeugdigen leeftijd, als door zijne bekwaamheid in het teekenen, waarop zij zich eveneens met ijver en talent had toegelegd. Zij had in hem tegelijk een vriend en een leermeester gevonden, en zoo werden deze twee meer en nader tot elkander gebracht. Maar straks ontwaakt in haar het bewustzijn van schuld, en door het vroom gevoel gedrongen om haren man zelf en hem alleen alles te bekennen, verzet zij zich tegen de priesterlijke biecht. In de stilte en eenzaamheid der natuur rijpt bij haar het besluit om buiten de kerk, die haar van haren echtgenoot scheidt, aan zijn hart genezing te zoeken.
‘Zoo bereikte zij haar huis. - Van eene dienstbode vernam ze, dat haren man in zijne kamer was. Nadat zij de deur geopend had en hem nu zoo bedaard aan zijne schrijftafel zag zitten, bleef zij op den drempel weifelend staan. Frans! riep ze zachtkens.
Hij legde de pen neder. ‘Zijt gij 't, Veronica?’ zeide hij, en wendde zich tot de aangesprokene. ‘Wat kom-je laat! Was 't zondenregister zoo lang?’
- Scherts niet! zeide zij smeekend, terwijl ze naar hem toe ging en zijne hand greep: Ik heb niet gebiecht.
Verwonderd zag hij haar aan; maar zij knielde voor hem neder en drukte haren mond op zijne hand. ‘Frans, zeide ze, ik heb je diep gekrenkt!
- Mij, Veronica? vroeg hij en nam hare wangen zachtjes tusschen zijne handen.
Zij knikte en zag hem met eene uitdrukking van diepe zorg aan.
- En ben-je nu gekomen, om aan je man te biechten?

{==156==} {>>pagina-aanduiding<<}

- Neen Frans, antwoordde zij, niet biechten; maar vertrouwen wil ik u - u alleen: help me - en, zoo ge kunt, vergeef me dan!
Hij zag haar een poos met zijne ernstige oogen aan; toen hief hij haar met beide armen op, en legde haar tegen zijne borst. Spreek dan, Veronica!
Zij bewoog zich niet; maar haar mond begon te spreken; en terwijl zijne oogen aan hare lippen hingen, voelde zij, hoe zijn arm haar steeds vaster omsloot.’ -
Eene goede stof voor eene novelle, maar toch bevredigt deze ons niet geheel, want het onderwerp is te diep, om, zooals hier geschiedt, met haastige trekken, in drie hoofdstukjes te worden behandeld. -
Een van Storm's best afgewerkte, en innerlijk rijkste vertellingen ligt nu voor ons. In zekeren zin heeft de schrijver den grondtoon, dien hij in zijn Immensee had aangeslagen, overal volgehouden; de inkleeding, in den vorm eener herinnering, en wel eene smartelijk gekleurde, blijft in al zijne andere stukken die zijner eersteling tamelijk gelijk, even als ook de karakters in allen zeer op elkander gelijken. 't Is alsof de dichter in Immensee de som zijner ondervindingen heeft neêrgelegd, en elk later werk van zijne hand slechts eene verdere uitwerking is van het daar reeds aangevoerde. - Zoo ook heeft de novelle ‘Auf der Universität’ meer dan één aanrakingspunt met Immensee.
Auf der Universität (1862) is ook uitvoeriger behandeld dan de meeste andere vertellingen van Storm. 't Onderwerp is nauw beperkt: 't geeft de ontwikkeling der heldin, eene der aantrekkelijkste figuren die we bij den schrijver ontmoeten; al het overige is stoffage. We zien de geschiedenis niet gebeuren, zij wordt ons verteld: maar de verteller blijft overal een deelnemend toeschouwer.
De schrijver voert ons terug naar zijne jeugd; eenige deftige familiën uit het stadje willen hunne kinderen dansles laten geven, maar de achtste dame, die aan hunnen stand paste, was niet te vinden. In het plaatsje leeft evenwel een arme kleêrmaker, die zich op eene fransche afkomst beroemt: en de keuze valt op zijn aardig dochtertje, een lief meisje van dertien jaren, met groote donkere oogen en met zwaar zwart haar, dat zij plat langs de slapen afgestreken droeg, hetgeen aan haar toch reeds klein hoofdje eene bijzonder fijne uitdrukking gaf. Hare moeder maakte wel is waar eenige schuchtere bedenkingen, maar de

{==157==} {>>pagina-aanduiding<<}
uitnoodiging, die van de vrouw des burgemeesters uitgaat, is toch eene groote onderscheiding, en zoo vinden we Lenore Beauregard, korter Lore genaamd, bij het begin der dansles met de deftige jonge dames en heeren verzameld.
En deze dansles leidt het arme meisje ten verderve. Hare gracieuse gestalte met het fijne, eenigzins zuidelijk gezichtje, komt zoo in aanraking met personen, waarvan zij in het maatschappelijk leven door een grooten afstand gescheiden blijft, en het gevolg daarvan is, dat er in haar een zekere drang naar voornaamheid ontwaakt, die door haar uiterlijk voorkomen en hare natuurlijke inborst al te zeer begunstigd wordt. Zij verlangt in hoogere kringen te verkeeren en gevoelt, door kleine teleurstellingen, die de hoogmoed van sommigen haar berokkenen, het ongepaste van dien wensch. Zij zoekt de reinheid van haar persoon en karakter te bewaren, zij bestrijdt haar natuurlijken aard, maar wat zij ook doet, het toeval treedt haar altijd in den weg. Van hare kindsheid af wordt zij bemind door een braaf man uit haren stand, en aan hem heeft ze ook hare hand beloofd. Niet dat ze hem bijzonder lief had, - maar, na den dood harer ouders, is hij het eenig steunpunt waarop haar gevoel van reinheid en eigenwaarde rust, waaraan zij elke gedachte aan de toekomst vasthecht. Daar doet eensklaps het valsche bericht van zijn ontrouw dit steunpunt haar ontzinken; en nu volgt zij, met een wreed overleg, met het recht van eene door de wereld bedrogene, onbeteugeld haren, door geen beginselen beperkten, hartstocht. Zij wordt de geliefde van een rijk student; te midden dier woeste bedwelming ontvangt zij de zekerheid dat ze gedwaald heeft. Te oprecht als zij is, om den eenvoudigen trouwen man een ontheiligd hart aan te bieden, bovendien beroofd van een vader, den eenige, aan wien zij met eene onbepaalde liefde hing, zoekt en vindt zij een graf in de golven. Voor haar zelve kan haar alleen de dood redden.
Een droevig einde. De waarheid van het geheel blijft indrukwekkend; de psychologische voorstelling is meesterlijk, de bewerking der onderdeelen uitmuntend. In deze novelle vinden we ook die menigvuldige indrukken weêrgegeven, die de schrijver aan de hoogeschool te Kiel had ontvangen. Met goed gevolg en goede kleuren heeft hij hier de bals en andere ontspanningen geschilderd, die hij daar had bijgewoond. - In Auf der Staatshof

{==158==} {>>pagina-aanduiding<<}
was het trots, zucht om meer te zijn en te blijven dan anderen, die Anne Lene niet gelukkig deed worden; in Im Schlosz wordt dit gelukkig overwonnen; in Auf der Universität brengt het Lenore Beauregard tot een misdaad, al blijft de indruk, dien we ontvangen, ook volkomen rein.
Een pendant tot het stukje: Drüben am Markt, het leven van een ongehuwd heer, is Abseits (1863), het stille leven van eene oude jufvrouw. Een beeld uit klein-burgerlijke kringen; meer realiteit dan fantaisie. Weder herinneringen, - op kerstavond een terugblik op een voorbijgegaan leven en op eene ongekunstelde liefde. Eene kleine, hoogst eenvoudige en toch roerende geschiedenis met een vroolijken blik in de toekomst; met de nalatenschap van haren gestorven verloofde en hetgeen zij zelve langzamerhand bespaard heeft, hoopt de heldin nog eens het leven, waarvan zij zoo weinig heeft genoten, voor haren neef onbezorgder te maken, en deze hoop verheldert het gelaat der oude jufvrouw.
Von Jenseint des Meeres, in 1863 te Heiligenstadt begonnen en het volgend jaar te Husum voltooid, verscheen allereerst in Westermann's Monatshefte. 1)
Reeds als een jongen van twaalf jaren had Alfred een tijd lang met Jenni, een paar jaren jonger dan hij, in het ouderlijk huis saamgeleefd. Haar vader leefde toen nog op een der kleinere eilanden van West-Indië, waar hij door geluk en voortdurende werkzaamheid in betrekkelijk korten tijd de rijke eigenaar eener plantage was geworden. Om de opvoeding zijner dochter te voltooien zond hij haar naar Europa, waar zij op verschillende kostschoolen hare jeugd doorbracht. De kiem tot beider wederzijdsche genegenheid was dus reeds vroeg gelegd, en toen zij elkander tien jaren later voor 't eerst weder ontmoetten, ontwikkelde deze zich even snel als krachtig. Hij was een degelijk architekt, zij eene bevallige jonkvrouw geworden, maar gedurende dien langen tijd was een verlangen naar hare moeder, die de vrouw van haren vader niet was, bij haar ontstaan, en hartstochtelijk ontwikkeld. Door den verkoop harer kleinoodiën

{==159==} {>>pagina-aanduiding<<}
en kleederen, waarbij Alfred onwetend en onwillig haar de behulpzame hand bood, trachtte zij zooveel geld te verkrijgen, als zij voor de overvaart naar haar geboorteland noodig had, waar zij, zooals zij schreef, eene heiligen plicht moest vervullen. Doch bitter was de teleurstelling, toen ze, in plaats van de voorgestelde ellende, tot wier verbetering zij alle banden in de oude wereld had verbroken, eene lieflijke streek vond, waar zelfs geen ongeluk scheen te kunnen bestaan. De moeder zocht met het schoone meisje op alle wijzen te pronken, wilde haar met alle mogelijke gloeiende kleuren overdekken, en trachtte haar met al wat denkbaar was op te schikken. En alsof dit niet genoeg was, had ze reeds onder de gasten van haar logement een rijken Mulat tot haar echtgenoot gekozen, en was reeds met de toebereidselen tot het huwelijk bezig, toen Alfred, die haar nagereisd was, er nog bijtijds tusschen kwam en haar als zijne vrouw naar Europa terugbracht. Wie deze voortreffelijke novelle in het oorspronkelijke kan genieten, leze niet de vertaling die daarvan werd gegeven in het Geïllustreerd Stuivers Magazijn, 1866, Dl. VII. bladz. 232.
Met eene kerstvertelling ‘Unter dem Tannenbaum’ sloot Storm die rij van Heiligerstadter novellen, waaarin zich al zijn dichterlijke kracht en de natuurlijke grenzen daarvan, de grootheid van zijn scheppenden geest, zoowel zijn sterkte en bekoorlijkheid als zijne zwakke zijde, openbaren.
Unter dem Tannenbaum: een kerstavond, verre van het oude vaderland. De beide echtgenooten zitten bij elkander: menigen strijd heeft de ernstige man moeten strijden voor hij naar den vreemde trok: ‘ook haar gelaat was niet jong meer; maar in hare oogen lag nog die jeugdige uitdrukking, die men bij vrouwen, die weten dat zij bemind worden, ook nog na den eersten bloeitijd vindt’. Uit den geur van den kerstboom komt nu de gedachte aan vaderland en kindsheid op: de dagen van hun eerste liefde trekken beiden nog eens voorbij; de eene herinnering volgt de andere, daaruit komt eene geschiedenis. Ondertusschen brandden de kaarsen in den kerstboom al verder en verder af. Hij was opgestaan en had een venster opengestooten. De velden strekten zich verre uit met sneeuw bedekt; de wind huilde; de wolken jaagden langs den sterrenhemel daarheen, waar in de onzichtbare verte het vaderland lag. - Hij legde

{==160==} {>>pagina-aanduiding<<}
zijn arm om zijne vrouw die hem zwijgend gevolgd was; zijne lichtblauwe oogen tuurden scherp in den duisteren nacht. ‘Daar!’ sprak hij zachtjes; ‘ik wil den naam niet noemen; hij wordt niet gaarne gehoord in de Duitsche landen; we spreken hem stil in onze harten, zooals de Joden het woord voor het Allerheiligste.’ En hij greep de hand van zijn kind, en drukte haar zoo vast, dat de knaap de tanden op elkaar klemde.
Meer nog dan elders, spreekt in deze geschiedenis het geheele hart, met al zijn leed en verlangen. Een jaar nadat zij geschreven werd, was de vreemde overheerscher gestorven, stonden Duitsche troepen op den Holsteinschen grond, wachtte Sleeswijk hoopvol op de bevrijders. ‘Het Allerheiligste’ mogt weêr genoemd worden. -
Te Husum heeft Storm deze reeks met twee verhalen vermeerderd: ‘In St. Jürgen’ en ‘Eine Malerarbeit.’
In St. Jürgen (1867): als in Immensee en Abseits, het vraagstuk der ongelukkige liefde weder in een nieuwen vorm opgelost. Hansen, als bejaarde vrouw in deze stichting opgenomen, was van gegoede, zelfs deftige afkomst. Haar vader was eens een bemiddeld koopman geweest, maar zijne zaken gingen achteruit; in de dagen van uitersten nood, deed hij iets, dat hem het harte brak. In een slapeloozen nacht, terwijl hij op het heete kussen te vergeefs naar een uitkomst uit zijne ellende had gezocht, was hem de half vergeten sage van een schat, die in zijne bron moest liggen, weêr te binnen geschoten. Sedert had die gedachte hem geen rust meer gelaten; des daags wanneer hij over zijne boeken gebogen zat; des nachts, wanneer eindelijk eene onrustige sluimering zijne oogen sloot. In zijne droomen zag hij het goud in het donkere water flonkeren, en des morgens opgestaan, werd hij altijd op nieuw naar de bron gedreven, om onbewegelijk in de geheimzinnige diepte te staren. Zoo was hij naar iemand gegaan, om diens hulp in te roepen. Deze man, eigenlijk geheel zonder karakter, was geenszins daartoe bereid geweest, maar had eerst eene aanzienlijke som voor noodzakelijke toebereidselen verlangd. De arme koopman, geen meester meer over zich zelf, gaf eene som, spoedig nog eene tweede en eene derde. Zonder dat er iets gevonden werd, verslond het denkbeeldige goud het werkelijke, dat nog in zijne handen was, maar dit goud behoorde niet aan hem; het was

{==161==} {>>pagina-aanduiding<<}
de hem toevertrouwde erfenis van zijn pupil. Met dezen pupil nu had Hansen van hare jeugd af omgegaan, en wijl hij binnen kort met de kleine erfenis een eigen zaak dacht te beginnen, had hij haar juist een paar dagen te voren zijne genegenheid bekend. Door het ongeval van den ouden koopman, zagen beiden hun geluk als een droombeeld verdwijnen, de jongeling trok henen, nog eens zag zij hem even, en later niet meer; het geheele lange leven heeft zij nooit iets van hem gehoord. ‘Nog andere dingen dan de dood, kunnen den mensch beletten zijnen wil uit te voeren,’ dacht ze, en zoo bleef ze op zijne terugkomst wachten, tot haar stervensuur toe. - Eindelijk ten leste is hij als een oud man terug gekomen, niet meer om haar, wie hij in den grond zijns harten getrouw was gebleven, af te halen, alleen om haar weder te zien. Jaren lang was hij de eenige steun der weduwe van zijn eersten meester geweest; na onophoudelijk aandringen der kinderen was hij op veertig-jarigen leeftijd, meer uit medelijden dan uit genegenheid in den echt getreden, maar had nimmer ergens rust gevonden, totdat hij eindelijk de bedevaart naar zijne geboorte-plaats aanvaardde. In leven heeft hij haar niet meer weêrgezien, in den morgen van den dag, waarop hij in het St. Jürgenstift kwam, was zij gestorven, en aan het slot der vertelling zien we den vriend harer kindsheid nog even op den kant van het bed gezeten, maar zijne blikken waren over het lijk henen op den naakten muur gevestigd. Deze strakke blik ging over eene wijde kloof, want aan de andere zijde daarvan stond het onbereikbare luchtbeeld zijner jeugd, dat zich nu met toenemende snelheid in nevelen oploste.
Ten slotte moeten we gewagen van Eine Malerarbeit (1867). Een schilder, een hoogst gebrekkig man, leeft, zooals meer menschen die in strijd met de natuur leven, ook in strijd met zich zelf. Langs moeielijke en ongezochte wegen leert hij eindelijk vrede hebben met den toestand, waarin hij nu eenmaal verkeert; hij heeft geleerd: dat men zijn leven moet snijden uit het hout dat men heeft. ‘'t Was om eene kleinigheid te doen: ik heb mijn dierbaar ik van den voorgrond naar den achtergrond verplaatst! Maar gij, volwassen menschen, weet niet, hoeveel dat eindje gaans het kleine mannetje gekost heeft!’ Zoo is de moraal aan het eind van het stukje nog als tusschen de regels te lezen. Voor wie deze geschiedenis niet kennen,

{==162==} {>>pagina-aanduiding<<}
verwijzen we naar de vertalingen die de heer Joh. Gram en mevrouw van Westhreene hiervan gaven 1).

Niet ten onrechte ruimde Storm voor zijne sprookjes een afzonderlijk deeltje in; een paar daarvan verdienen oene eerste plaats onder alles wat hij geschreven heeft. Lust en gave tot het vervaardigen van sprookjes heeft hij altijd bezeten. Ook kende hij wel de eigenaardige moeielijkheden van het sprookjesdichten, waarin de hoogere ontwikkeling en de meerdere wijsheid van den schrijver niet mogen doorschijnen, maar deze juist het sprookje zoo maken moeten, dat het een sprookje blijft. Bijna onwillekeurig en ongenoodigd kwamen de drie laatste bij het ziekbed zijner vrouw in de kerstdagen van 1863 uit zijne ziele op, nadat hij de twee eerste vijftien jaren vroeger had vervaardigd.
Der kleine Häwelmann heette de eerste dezer Märchen. Een eenvoudig en onschuldig kindersprookje, een vroolijk spel der fantazie, door den dichter misschien wel aan zijn eigen jongen verteld, toen deze eens niet wilde inslapen. Onze vaderlandsche jeugd leerde het kennen door de zorg van den redacteur der kindercourant, onder den titel: ‘de kleine kleuter’. 2).
Hinzelmeier, door den dichter zelf ‘eine nachdenkliche Geschichte’ genoemd, is een diepzinnig sprookje, hoewel de moraal er niet duidelijk uitgesproken, en hier oogenschijnlijk eene geschiedenis, zonder meer, gegeven wordt. Het leert, dat alleen de liefde eene eeuwige jeugd, een gelukkig leven kan aanbieden. Maar de reflectie, die den steen der wijzen wil zoeken en de oplossing der hoogste vraagstukken najaagt, zonder daarin toch eenige bevrediging te vinden, verhindert dit door haren invloed. Zoo verzuimt men in de bloeiende jeugd de geliefde te verkrijgen, zoo laat men zich ook later nog van den weg naar een vreedzaam geluk afbrengen. Totdat men eindelijk, vermoeid en verlaten, zonder geluk te hebben gevonden of genoten, naar het graf wankelt.
Het drietal Märchen, dat wij 't laatst van Storm's hand ontvingen, bevat in ‘Die Regentrude’ een overvloed van natuurlijke

{==163==} {>>pagina-aanduiding<<}
poëzie, bloeiende schoonheid in eene zinnelijke aanschouwing, veel wonderbaarlijks dat aantrekt; in ‘Bulemanns Haus’ grillige fantazie; diepzinnigheid en ernst in ‘Der Spiegel des Cyprianus.’ Dit laatste, meer in het historische kleed der sage gestoken, is voor een jeugdig begrip wel wat te ingewikkeld, ook schijnt het op sommige bizonderheden betrekking te hebben, die niet geheel worden opgehelderd. Maar daarin komt dit drietal overeen, dat het ware sprookjes zijn, dat zij aan eene vrije dichterlijke fantasie hun ontstaan te danken hebben, en dat de lezer door geen vervelende zedelessen, door geen onderzoek des verstands tot de dorre werkelijkheid wordt teruggeroepen, al prediken ze ook alle: reine liefde tot medemenschen. Zij zijn gedicht, niet gemaakt. In die Regentrude overwint opofferende liefde, die niet alleen om eigen voordeel, maar ook om het belang van anderen denkt, alle moeielijkheden, die in den weg komen, tot een zegen voor zich zelve en voor vreemden. In Bulemanns Haus gaan karakterlooze eigenbaat en zelfzucht, die alle menschelijke deelneming van zich afgestooten hebben, wanneer eindelijk het geweten ontwaakt is en naar een adem van warme liefde verlangt en zucht, - te gronde in de leegte, die zij zelve gevormd hebben. En in Der Spiegel des Cyprianus verandert de liefde eener moeder tot haar stiefkind, een vloek in zegen.

't Zijn betrekkelijk weinig toonen, die Storm in zijne geschriften aanslaat, maar zij brengen eene heerlijke verpoozing aan en klinken nog lang na: dat alles is veel waard. Zij hebben iets van zijn vaderland: hier eene zonnige weide, daar een eindweegs heide, ginds een bosch of de wijde zee, waarboven de heldere hemel zich welft: zoo weinig onderwerpen, maar zoo in 't oneindige gevariëerd; rijk en sober tegelijk. In het beschrijven van landschapppen is hij eene specialiteit, hij schijnt de natuur het leven te hebben afgezien, hare geheimen te hebben afgeluisterd. Hij verstaat de kunst, om, vaak met zeer weinig trekken, landschappen te schilderen, die in waarheid en dichterlijke schoonheid geen wedergade hebben. En daarbij bezit hij, wat de bewoners van zijn vaderland missen: een gevoel voor poëzie en muziek. In zeldzame mate bezit hij de gave om zachte gewaarwordingen in ons en om ons op te wekken: de minste nuance van toon vindt dadelijk weêrklank in zijne ziel. Op zich

{==164==} {>>pagina-aanduiding<<}
zelve heeft deze gave slechts een bepaalde waarde; maar op de gelukkigste wijze wordt zij in den dichter vereenigd met een flinke beschouwing der wereld en menschen tegenover hem. In de gelijkmatige samenvoeging dezer twee ligt de kracht van zijn talent.
Met weinige woorden weet hij in het begin zijner vertellingen de voorafgaande geschiedenis mede te deelen; met het weinige licht, dat hij daarop laat vallen, de ontvankelijkste stemming te doen ontwaken; reeds voordat zijne personen optreden, hebben zij onze belangstelling gewonnen. Met weinige trekken schildert hij het uiterlijk der handelende figuren: hij is afkeerig van de lange persoonsbeschrijvingen waarin de meeste schrijvers zich zoo gaarne vermeien. Meestal vernemen we, hoe het oog er uitziet of het haar, een kort woord gunt hij doorgaans aan de vrouwenhand, maar dat is ook alles; en toch komen zijne gestalten ons duidelijk voor den geest, omdat de dichter ons den indruk, die zij op anderen maken, mede doet ondervinden. Zoo is 't ook met zijne natuurbeschrijvingen: hij geeft deze slechts, voor zoover hij hare hulp noodig heeft om de gewenschte stemmingen van het gemoed op te wekken of te verhoogen; en het vereenigen, het samensmelten der bezielde en stoffelijke wereld is hem in hooge mate eigen. Door zijne meesterlijke bewerking der details, en tevens door een zacht coloriet, geeft hij aan zijne werken die liefelijke bekoorlijkheid, die nog alleen verhoogd wordt door een eenvoudige, keurige, reine taal. Aan een ontwikkelden smaak, die niet alleen behagen vindt in het stoffelijke van den inhoud, zal de schoone keuze en schikking der woorden, een bizonder genot verschaffen. Zijn poëtisch oog weet het alledaagsche te veredelen, te idealiseeren; maar de zuiverheid van zijnen smaak en de reinheid van zijn gemoed behoeden hem hierin voor valsch vernuft of dwaling. Zijne personen kunnen veelal het ‘erlösende Wort’ niet vinden, en dit is de oorzaak waardoor hun geluk in nevelen verdwijnt; maar men bespeurt toch den adem van een gebonden hartstocht, hoe bedaard ze ook schijnen. Zonder passie zijn ze eigenlijk niet; maar hun levenslot biedt geene gelegenheid aan om de vlammen te doen uitbreken, die in de diepte van hun gemoed
smeulen.
De gebeurtenissen, die de dichter mededeelt, zijn meestal beelden uit het verleden, herinneringen aan vroegere dagen, uitgesproken door menschen, die de eenzaamheid stil en bespie-
{==165==} {>>pagina-aanduiding<<}
gelend heeft gemaakt; dit geeft aan hen een objectieve rust, die haar veel bekoorlijkheid bijzet. Deze herinnerende vorm van vertellen zocht Tempeltey te verklaren uit het heimwee van den dichter, gedurende den tijd zijner ballingschap. ‘Een banneling,’ zegt hij, 1) ‘losgereten van zijn vaderland, wien niets voorbijgaat, die niets doorleeft dan het verleden, - wat blijft hem over dan herinnering? Herinnering en hoop, - het tegenwoordige, dat daartusschen ligt, is grauw en dood.’
Het is veel gemakkelijker op gebreken opmerkzaam te maken, dan het eigenaardige schoone naar waarde te schatten; maar wat men bij Storm ook moge missen, dit eene kan niet hoog genoeg geroemd worden: het diep kunstgevoel, dat hij aan al zijne werken heeft medegedeeld, dat waarachtig veredelt. Met eene bijna moederlijke liefde en voortdurende zorg heeft hij de vruchten van zijnen geest ontwikkeld en verpleegd, totdat hij ze in de wereld zond. Daardoor wekken dergelijke verschijningen, hoe betrekkelijk weinig in 't oog vallend, een te inniger en duurzamer sympathie op. Men keert telkens tot haar terug, en vindt altijd weder iets bij haar; hoe vaak we ze ook doorbladeren, altijd ontdekken we weêr iets, dat we vroeger voorbijgezien hadden. Ze te kennen, is niet genoeg.

Jaren achtereen was men gewoon de werken van den dichter bijna uitsluitend in den vorm van kleine, fijn gedrukte, net gebonden Miniatuur-uitgaven te ontmoeten. En inderdaad, er was eenige overeenkomst tusschen het werk en den vorm waarin het aangeboden werd. Geringe omvang, zuiverheid en zachtheid van teekening, eene afgeronde wijze van voorstellen, die zich tot de kleinste bizonderheden uitstrekte, zijn altemaal eigenschappen, die de dichter aan al zijn geschriften heeft medegedeeld.
Maar zij hebben zich van hun Lovely-kleed ontdaan, en liggen sints korten tijd voor ons, door den schrijver zelf verzameld in

{==166==} {>>pagina-aanduiding<<}
zes nette klein-octavo deelen, met grooter letter gedrukt, en breede witte randen voorzien. Deze ‘getuigenissen zijns levens’ zooals de dichter zelf ze noemt, bevelen we uit de volheid van een hart, dat den schrijver en dichter heeft lief gekregen, met warmte allen aan. -







{==167==} {>>pagina-aanduiding<<}

Het boek Job.

Mededeeling door Dr. de Ruever Groneman.

Das Buch Hiob. Vortrag gehalten in der Nicolaïkirche, d. 8 Febr. 1869, von Eduard Reuss. 2te Aufl. Straszburg, 1869.
Na al het voortreffelijke dat in den laatsten tijd over het boek Job geschreven is, zooals door Hoekstra, Bruch, Renan, Kuenen, zal het evenwel niet overtollig zijn, ook op deze schoone verhandeling van den Straatsburgschen Hoogleeraar E. Reuss te wijzen en haren inhoud hier uitvoerig mede te deelen. Het is eene redevoering die door hem in den vorigen winter te Straatsburg werd gehouden in den aldaar gevestigden ‘Protestantischen liberalen Verein,’ en die vervolgens uitgebreider, dan zij werd uitgesproken, in druk verscheen. Een verslag dier redevoering mag te meer gepast gerekend worden, omdat de heer Reuss daarin de resultaten van zijne wetenschappelijke studie van het boek Job in populairen vorm voor het groote publiek heeft gebragt. Het was voor het naast de diepe gedachten-inhoud, die den redenaar bewoog dit boek tot het onderwerp zijner rede te kiezen; maar voorts ook bepaalde hem tot die keuze het schoone en grootsche van den vorm, waarin de gedachten zijn uitgedrukt; eene schoonheid, aan welke ten allen tijde en van verschillende zijden door de begaafdste mannen hulde is gedaan. Hij herinnerde slechts onder de Theologen een' Luther, onder de wijsgeeren een' Baco, onder de dichters een' Goethe, en hem, die den dichter, den wijsgeer en den Theoloog in zich vereenigde, Herder. Zoo was het voor hem dan tevens eene

{==168==} {>>pagina-aanduiding<<}
hoofdtaak, dat schoone aan zijne toehoorders onverminderd voor oogen te stellen; en wij zullen daarom ook bij zijne beschouwing van het boek als literarisch kunstwerk eerst stilstaan, om vervolgens hem de religieuse en philosophische ideën, die het bevat, en die hij in het andere hoofddeel zijner rede treffend heeft doen uitkomen en ontvouwd, te hooren voordragen. En daar nu deze voordragt zich mede door eene sierlijke en edele taal aanbeveelt, zullen wij veelmaals de eigen woorden des sprekers trachten terug te geven.

Het boek Job, zegt hij, behoort wel buiten twijfel tot den kring van oud-Hebreeuwsche ideën en zienswijze, doch sluit zich geenszins aan het wettisch Jodendom aan, maar plaatst zich met zijne religieuse gevoelens en aanschouwingen op algemeen menschelijken bodem. Het bevat een verhaal: doch dit is niet het doel daarvan; het verhaal is er om eene hoogere idée, het is de vrucht dezer idée. Daarom moet men zich vooral met deze idée vertrouwd maken, en van dáár uit zoeken in te dringen in den zin en geest van het werk. Het is namelijk de Hebreeuwsche idée der vergelding.
Het Godsdienstig geloof van Israël, en niet slechts dat, hetwelk in ruimere kringen des volks verbreid was, maar ook dat, hetwelk door het nadenken gesteund en door de wijzen geleerd werd, stelde het begrip der Goddelijke regtvaardigheid op den voorgrond, veelmeer dan wij het doen, aan wie andere zijden van het Goddelijk Wezen door het Evangelie nader zijn gebragt. Als onbetwistbare grondwet der gansche wereldorde gold het, dat op regt handelen loon, op onregt doen straf volgen moet. Daarbij echter moet niet over het hoofd gezien worden, dat Wet en Propheten het steeds met de natie als een geheel te doen hebben; de individu's verdwijnen hierbij in het begrip van het gezamenlijk geheel. Ook de geschiedschrijvers beoordeelen de lotgevallen der natie geheel volgens dezen regel der solidariteit.
Nu is het voorzeker eene groote waarheid, die niet genoeg behartigd kan worden, dat de menschelijke maatschappij door de wet der solidariteit beheerscht wordt, en gemeenschap van vreugd en leed door veel ruimer kringen heengaat dan men gewoonlijk aanneemt. Desniettemin kan gezegd worden, dat

{==169==} {>>pagina-aanduiding<<}
de individu ook zijne regten heeft, dat, gelijk reeds de Propheten zelve het erkennen, elk voor het naast voor zich persoonlijk heeft in te staan. En zoo moest bij voortgaand nadenken er een moment komen, waar de abstracte theorie niet meer toereikend was. Want het nationale ongeluk, en wij voegen gaarne hierbij, het verdiende nationale ongeluk trof steeds ook velen, die voor hun deel niet mede de schuld daarvan droegen. De vrome lijdt mede, wanneer de boozen getuchtigd worden. Dat kwam toch alle dagen voor, en toonde eene onevenredigheid aan tusschen schuld en leed, waardoor de oude mechanische vergeldingsleer onhoudbaar werd. Wat was daarvoor in de plaats te stellen? Ongeloof of onverschilligheid? Klagt over willekeur der hoogere Magt of zelfs atheïsme? Reeds in de oude wereld zijn sommigen op dezen afweg geleid geworden.
De schrijver van het boek Job, aan wien die vraag zich insgelijks had voorgedaan, vond een beter antwoord. Hij is eerst met zich zelven daarover in het reine gekomen, en wil het verkregen resultaat nu ook aan anderen mededeelen ter onderrigting. Hij wil ons eene oplossing van het moeijelijke probleem der veelvuldig voorkomende disharmonie tusschen het lot en de persoonlijke waarde eens menschen geven, of anders uitgedrukt, hij wil van het lijden der vromen spreken. Niet, gelijk een geleerde onzer dagen gedaan zou hebben, schreef hij over dat thema eene wijsgeerige verhandeling, maar als echt Oosterling riep hij de poëzie te hulp. Hij geeft ons gewaarwordingen, die uit een warm hart voortkomen; hij rigt zich niet tot ons verstand, maar tot ons gemoed.
Voorzeker nu moet de idée van dit werk, de daarin gegeven oplossing van het probleem, ons het meeste belang inboezemen; doch ook met den vorm en aanleg daarvan is het zóó gelegen, dat wij die oplossing slechts dan duidelijk verstaan, als wij vooraf den aard en de beteekenis van dezen vorm hebben leeren kennen. Vandaar de tweeledige verdeeling dezer redevoering.

I. Beschouwing van het boek Job als werk van literatuur.

1. Eerst geeft de heer Reuss een overzigt van den inhoud in algemeene omtrekken.

{==170==} {>>pagina-aanduiding<<}

De twee eerste hoofdstukken en het laatste hoofdstuk van vs. 7 af, in eenvoudig proza geschreven, dienen tot proloog en epiloog van de poëtische gesprekken van Job en zijne drie vrienden, en van de majestueuse verschijning van Jehova, die Job komt antwoorden, mede in dichterlijke taal, ‘midden uit het onweder.’ - In den proloog of de inleiding van het dichtstuk dan worden verhaald Job's vroomheid en voorspoed; het verschijnen in den hemelraad onder de zonen Gods, of volgens latere wijze van uitdrukking, de Engelen, verzameld om den troon des Heeren, ook van een' hunner, die zich tot taak maakte de menschen bij God aan te klagen, de Satan genoemd, dat is, tegenstander, aanklager; Job's beproevingen en onderworpen stemming; en eindelijk, de aankomst zijner drie vrienden, Eliphaz van Teman, Bildad van Schuach en Zophar van Naama. Gehoord hebbende van zijn ongeluk, kwamen zij om hem te troosten, doch hem ziende, overmande hen de smart, en sprakeloos zaten zij vele dagen en nachten treurig tegenover hem.
Job breekt het eerst het stilzwijgen af. Wat de slagen van het noodlot niet vermogt hadden, dat bewerkt de tegenwoordigheid der deelnemende vrienden, maar die toch ook weder van geen deelneming doen blijken, geen woord van vertroosting voor hem hebben. Nu eerst perst de smart hem klagten af; de zwakke menschelijke natuur verkrijgt de overhand op de vrome, stille onderwerping. Job vloekt den dag zijner geboorte, en zou liever dood zijn dan in dezen jammerlijken toestand (hoofdst. III).
Die uitbarsting eener menschelijk natuurlijke aandoening beweegt eindelijk de vrienden tot spreken. Zij nemen achtereenvolgens het woord op, om zich over Job's lot te uiten. Hij had slechts van zijne smart gewaagd, niet van hare oorzaak; hij had God niet aangeklaagd, maar ook zich zelven niet. Deze omstandigheid vlecht nu den knoop des gespreks. De vrienden, eerst zacht zinspelende, dan duidelijker zich uitdrukkende, eindelijk regtstreeks aanklagende, spreken de overtuiging uit, zulk een ongeluk kon niet onverdiend zijn. En hoe meer Job dit ontkent, des te dringender wordt hunne tegenwerping, en des te meer bewogen ook des lijders antwoord. Hij wenscht vurig, hij wenscht met onstuimigheid, dat in plaats van deze armzalige troosters God zelf mogt optreden, en hem getuigenis geven of verklaring. Het gesprek ontspint zich ver. Op elke spreuk van

{==171==} {>>pagina-aanduiding<<}
een' der vrienden volgt eene rede van Job, en driemaal gaat zoo de beurt rond. Slechts de derde maal spreken alleen twee der vrienden, en de tweede slechts weinige woorden; de derde zwijgt gansch. Wel heeft de dichter daarmede willen aanduiden, dat Job in den strijd niet de overwonnene was, dat hij het laatste woord behield, omdat hem zijne schuld niet was bewezen geworden, en zijne tegenstanders niets meer wisten te zeggen. En door dit verslappen der tegenspraak wordt hij zelf kalmer. Wel boezemt hij nog eens zijne smart in eene langere alleenspraak uit, doch er gaat daarin eene zachtere stemming heen, gedragen van een weemoedig terugzien op zijn voormalig geluk, en op zijn doen, waardoor hij getracht had zich dat waardig te maken. - Bij deze schikking ligt eene psychologische waarheid ten grondslag: de herinnering oefent eenen bevredigenden invloed op het bewogen gemoed uit, en brengt het in eene stemming, waarin het toegankelijker is voor eene ernstige onderrigting dan in het oogenblik van versch opbruisende smart, en onder den uitsluitenden druk van het tegenwoordige (hoofdst. IV-XXXI).
De vrienden moeten Job met rust laten; zij treden terug. Nu verschijnt Jehova zelf, wel verborgen van de onweêrswolk die zijne tegenwoordigheid verkondigt, maar zijne stem verneemt Job in eene lange, majestueuse rede. Hij spreekt niet van Job's doen of lijden. Hij spreekt van zijn eigen grootsch heerschen in de schepping. Hij houdt den onmagtigen sterveling, die zich verstout had de wegen der Voorzienigheid te bedillen, in eene reeks van vragen de wonderen en geheimen der natuur voor, hem uitdagende tot vergelijking van menschelijke wijsheid met Goddelijke magt en verordening (hoofdst. XXXVIII-XLI). Hij voert hem met zich mede door alle ruimten des heelals, in de hoogten en diepten, brengt hem voor de dierenwereld die den mensch zooveel nader staat, en schildert hem de veelvuldige, welbekende schepselen, die zijne hulp niet behoeven, omdat een Hoogere voor hen zorgt, of die met zijne kracht spotten en zijnen moed schrik aanjagen. Job, die te voren zooveel op het hart had, wat hij aan God wilde vragen, als Hij hem slechts verscheen, verstomt thans en kan op duizend niet één antwoorden. Hij legt de hand op den mond, bekent, dat zijn verlangen onbetamelijk geweest is, en heeft er berouw over.
De epiloog, wederom in eenvoudig proza (hoofdst. XLII. vs.

{==172==} {>>pagina-aanduiding<<}
7 volgg.), brengt de geschiedenis tot een verblijdend einde. Jehova spreekt zijn eindoordeel uit over Job en zijne drie vrienden: deze hebben niet regt van Hem gesproken, gelijk zijn knecht Job, die daarom voorbidding voor hen moet doen, waarop zij door een offer zich vergiffenis verwerven. En het herstel van Job's vroeger geluk wordt ons voorts geschilderd.
2. Verder deelt de heer Reuss eenige beoordeelende opmerkingen over dit literarisch kunstwerk mede.
Tot welke van onze Europeesche dichtsoorten behoort het werk? Terwijl het van het epos, het drama, het lyrisch gedicht, het leerdicht, van die allen iets heeft, is het echter aan geen daarvan gelijk. Doch wat de strekking van het boek aangaat, is het werkelijk een didactisch gedicht. - Dit gevoelen van den heer Reuss brengt ons van zelfs op de gedachte, dat wij het boek dus als een voortbrengsel hebben te beschouwen van een' dier Wijzen, die naast de Propheten en de Priesters in Israël eene geheel eigenaardige plaats innamen.
Wat te denken van het verhaal? Moeten wij het als eene ware geschiedenis aanmerken? Is de held van het dichtstuk geleverd door de historie, de traditie, de sage, benevens de drie vrienden, de krankheid, welligt nog andere elementen? Ik houd het geheel, zegt de redenaar, gelijk het voor ons ligt. voor eene vrije schepping der dichterlijke phantasie. Ik behoef mij hierbij volstrekt niet op de tooneelen in den hemel, of op Jehova's verschijning te beroepen. De gansche geschiedenis, in alle hare bijzonderheden, draagt den stempel der poëtische vorming aan het voorhoofd.
Dat het boek zuiver historisch zijn zou, zal gewis thans wel niet meer behoeven weêrlegd te worden. Reeds Luther hield het voor een dichterlijk opgesierd verhaal. Maar, gelijk de Hoogleeraar Kuenen in zijn Histor.-kritisch onderzoek naar het ontstaan en de verzameling van de Boeken des O. Verbonds. (Leiden, 1865. III Deel) zegt, ‘de vraag kan alleen zijn, of aan het gedicht eene overlevering ten grondslag ligt en in hoeverre deze, op hare beurt, historisch was.’ Volgens hem, ‘moeten wij aannemen, als wij met de waarschijnlijkheid te rade gaan, dat Job's vroomheid en onverdiende ongelukken historisch zijn en in de traditie nog overdreven werden, en dat de dichter zeer vrij gebruik van die overlevering heeft gemaakt, overeenkomstig zijn doel.’

{==173==} {>>pagina-aanduiding<<}

Doch ook van deze zienswijze wijkt de Heer Reuss dan af, en hij spreekt het als zijn stellig gevoelen uit, dat Job's geschiedenis eenvoudig eene parabel is. Gelijk bij de parabelen van Jezus, ligt hare waarheid, zegt hij, niet in de bonte inkleeding, maar in de zedelijke of religieuse waarheid, die zij afspiegelt. De geschiedenis van den barmhartigen Samaritaan bewijst zich als eene ware, niet in zoover zij eenmaal op den weg naar Jericho zou voorgevallen zijn, maar omdat hare onvernielbare levenskracht tot heden toe duizenden van barmhartige Samaritanen heeft verwekt. Die van den verloren zoon bevestigt hare waarheid in al de verdoolden, die den weg tot den vader terugvinden ter goeder ure, en het schaadt hare werking niets, dat het voorbeeld daartoe vrij gevormd was. En als men tegenwerpt, dat de naam ten minste de werkelijkheid des persoons waarborgt, dan herinnert hij eenvoudig de parabel van den rijken en armen man, waar toch ook de naam des eenen daartoe moet dienen, een' trek van beteekenis aan het tafereel toe te voegen. Lazarus heet God help, en herinnert dit, dat er voor den bedelaar, die aan de poort van den rijke verhongert, elders een troost is. En Job is een goed, duidelijk Hebreeuwsch woord, en heet de aangevochtene, de geplaagde, een naam, die voor den held van het gedicht treffelijk is gevonden, maar dien wel bezwaarlijk een vader aan den zoon des overvloeds bij zijne geboorte zou gegeven hebben. De waarheid der geschiedenis steunt derhalve niet op den naam waarmede het zoo is gelegen, maar op het gansch onloochenbare feit, dat de dichter dat alles ondervonden, innerlijk mede beleefd moet hebben, wat hij ons hier schildert.
Wat de kunst der uitvoering van het ontwerp des werks betreft, zso maakt de redenaar daarop opmerkzaam, dat, aangezien de beslissende voorvallen in het verhaal op de spits gedreven zijn, kennelijk hiermede zal zijn aangeduid, dat de in de werkelijkheid soms voorkomende gevallen niet verschrikkelijker kunnen zijn, en bijgevolg wat hier wordt geleerd, ook op al de andere gevallen van toepassing zijn moet.
De vrienden vertegenwoordigen de van ouds overgeleverde beschouwing van de beloonende en straffende geregtigheid Gods. Zij maken de gevolgtrekking: Job lijdt, bijgevolg is hij schuldig; zijn lijden is zwaar, hij moet een groote zondaar zijn. Juist dat, wat hunne deelneming, hun medelijden had moeten

{==174==} {>>pagina-aanduiding<<}
wekken, laat daarom hun gevoel koud worden, en ten laatste tot het tegenovergestelde omslaan. Hunne schoolsche theorie doodt de menschelijke aandoeningen der vriendschap. Zij zijn drie in getal, en nogtans vertegenwoordigen zij niet drie verschillende oogpunten of meeningen, gelijk dat anders bij de verdeeling der rollen onder meer personen het geval is. Op zijn hoogst kan men zeggen, de een spreekt wat gematigder, de andere hartstogtelijker; in den grond zeggen zij allen drie hetzelfde. Hun getal beduidt dus, dat de lijdende vrome de meerderheid tegen zich heeft; dat de menschen gemeenlijk geneigd zijn om hem liefdeloos te beoordeelen; dat de menigte ligt en gaarne instemt, wanneer een oordeel van verdenking wordt uitgesproken, of wanneer het geldt, gangbare leerstellingen ongetoetst te herhalen en toe te passen.
Nog eene omstandigheid brengt de spreker hier te berde, die vaak als de zwakke zijde van het gedicht is aangeduid. De gesprekken namelijk zijn vol van herhalingen: het is altijd hetzelfde lied. Hetgeen tusschen de vier sprekers verhandeld wordt, blijft op dezelfde hoogte, het vordert niet. - Hij geeft dit toe; doch wat hij daartegen geldend maakt, komt hierop neer. Men bedenke, dat de dichter levende personen tegen elkander laat optreden, elk met zijne overtuigingen en vooroordeelen, en dan gaat het zoo: hoe langer getwist wordt, des te minder verstaat men elkander, hoe meer dezelfde gronden worden aangevoerd, des te minder laat de tegenstander zich overtuigen. De strijd wordt slechts bitterder, en leidt tot geen resultaat. Wel mag de dichter zulks aanschouwelijk hebben willen maken en toonen, dat met ons verstand alléén zulke vragen niet beantwoord, zulke conflicten niet vereffend worden, dat veelmeer langs dezen weg elke meening slechts gevaar loopt afgekeerd te worden van eene juiste grondstelling en tot dwaling te geraken. - Nog voegt hij daarbij, dat, moge een zoo lange woordenstrijd zonder eigenlijke uitkomst dan iets onverkwikkelijks, iets vermoeijends hebben, toch de dichter met meesterlijk talent dezen misstand heeft weten te vergoeden door veelvuldige invoeging van prachtige schilderingen, waarin zich hier de frischheid zijner gewaarwordingen, ginds de verhevenheid zijner ideën, overal de kracht zijner edele taal, de rijkdom zijner beelden, op het heerlijkst openbaart, terwijl daarbij de verhandeling in het algemeen zich op religieusen bodem beweegt.

{==175==} {>>pagina-aanduiding<<}

3. En nu wordt ten laatste gevraagd, waar en wanneer is dit gedicht ontstaan, wie was de auteur?
Daar de vrucht van diep nadenken, van rijpe overweging in dit dichtstuk is nedergelegd, hier geen natuurdicht, maar kunstpoëzie voor ons ligt, en nooit en nergens eene literatuur daarmede heeft aangevangen, zoo kan dit werk niet, gelijk men wel gemeend heeft, tot de alleroudste tijden behooren, nog over den tijd van Mozes heen, maar moet van veel latere dagteekening zijn. Geene eeuw der Israëlietische geschiedenis, van David en Salomo af tot in den tijd der herstelling van Jeruzalem na de Babylonische ballingschap, waarin men niet den datum van dit boek gezocht heeft. Reeds de mogelijkheid van zoo verschillende meeningen doet ons het ontbrekende van genoegzame bewijsgronden inzien.
Volgens de opgaaf bij Kuenen o.c., kennen sommigen het boek aan een' tijdgenoot van Salomo toe, plaatsen anderen het in de 8ste, in het begin, het midden of het einde der 7de eeuw vóór Chr., houden nog anderen het voor een product der Babylonische ballingschap, of gaan zelfs tot het jaar 450 v. Chr. Hij zelf stelt het tusschen de jaren 630 en 610 v. Chr,; Bruch, Weisheitslehre der Hebräer. Straszb. 1851. S. 162 ff., einde der 7de eeuw v. Chr.; Bunsen, Gott in der Geschichte. Leipz. 1857. Th. I., in den tijd der Babylonische ballingschap, daarbij de gissing voordragende dat Baruch in Egypte, en wel tusschen de jaren 570 en 555 v. Chr., het boek Job geschreven heeft. De Heer Reuss dan waagt het ook niet om meer voor te dragen dan eene bloote gissing. Twee feiten rigten daarbij zijn oordeel. Vooreerst, dat persoonlijke ervaringen den schrijver de gedachten tot zijn werk moeten ingegeven hebben, en de geestelijke kracht om het op zoo roerende wijze uit te voeren. Die schrijver leefde in rampspoedige tijden; immers hij maalt ergens (XII. 17 volgg.), als uit eigen aanschouwing, eene groote politieke catastrophe af. En dat deze catastrophe niet de jongste geweest zal zijn, dit mag men daaruit afleiden, dat reeds Ezechiël (XIV. 14), de tijdgenoot van Jeruzalem's verwoesting, het boek schijnt te kennen. - Ten anderen, dat de dichter ongetwijfeld het buitenland heeft gekend. Hij moet, juist als een uit het vaderland verdrevene, in Egypte vertoefd hebben, aan welks horizont hij enkele beelden, ja geheele natuurtooneelen ontleent; langduriger mag hij zijne tent onder de bewoners van Arabië

{==176==} {>>pagina-aanduiding<<}
hebben opgeslagen, wier leefwijze, zeden en wetenschap zoo frisch en duidelijk in zijn boek zich afspiegelen. - Mag nu deze zienswijze, (zoo besluit de Heer Reuss) omtrent den oorsprong en ouderdom van het boek zich aanbevelen, of eene meer juiste daarvoor in de plaats treden, zooveel is zeker, dat minstens derdehalf jaarduizenden ons van den auteur scheiden.

II. Het eigenlijke doel des schrijvers.

Wij komen thans tot het andere, voorzeker gewigtigere, hoofddeel der redevoering.
Welke is de oplossing, die de auteur van Job heeft willen geven van het moeijelijke probleem, dat gewis niet hem alléén in zijnen tijd, en sinds zoo velen heeft bezig gehouden? Om zich den weg te banen tot het regt verstaan van de bedoeling des schrijvers, laat de heer Reuss eenige opmerkingen voorafgaan.
Begrippen en eischen, vreemd aan den geest of het geloof van dien tijd, houde men verwijderd bij het onderzoek naar de strekking van hèt boek: anders loopt men gevaar, het scheef en onbillijk te beoordeelen, of althans de werkelijke hoofdgedachte daarvan te omsluijeren. Men legge alzoo het Christelijk begrip der zonde niet als maatstaf daarbij aan. Job's misslag zou die geweest zijn, dat hij zich voor volkomen regtvaardig hield, terwijl de Christen toch weet, dat geen mensch zonder zonde is. Job, zegt men, moest tot erkenning zijner dwaling gebragt worden, en eerst, nadat hij die had ingezien, wordt hij weêr in genade aangenomen. Dat is nu voorzeker een Christelijk denkbeeld, doch aan ons boek is het vreemd. Wel hooren wij ook hier, niet slechts uit den mond der vrienden, maar van Job zelven, dat geen mensch voor God gansch rein is: desniettemin blijft hij daarbij, dat zijn lijden in geene betrekking staat tot zijne ettelijke fouten soms. Ja, Jehova zelf verklaart hem voor den vroomste en regtvaardigste. Wij staan derhalve gansch op Oud-Testamentischen bodem, en het deemoedig zondengevoel des Christens, dat van elke verdienste afziet, kan hier niet als sleutel dienen, waarmede het raadsel zou op te lossen zijn. Evenmin is er sprake, van eene andere

{==177==} {>>pagina-aanduiding<<}
oplossing, die de Christen zich gaarne en vreugdevol geeft, te weten, van een heenwijzen op het toekomende leven, en de vereffening, die het medebrengen moet. Die troostrijke gedachte echter is den schrijver van het boek geheel vreemd gebleven. Van zulk een uitzigt, van zoodanige hoop op hetgeen aan gindsche zijde ligt van het graf, van een zoo glinsterend verschiet, wordt daarin geen spoor gevonden. De laatste regel des boeks mag alléén reeds genoegzaam zijn ten bewijze, hoe ver de schrijver er van af was, van die zijde eenen lichtstraal in het donkere der menschelijke lotgevallen te laten binnendringen. Integendeel, met opzigt tot de verwachting en het uitzigt van den zoon der aarde, klinken ons hier gansch andere toonen in het oor (zie VII. 6 volgg., X. 20 volgg., XVII. 13 volgg., XIII. 28 en XIV. 1 volgg.). Die verzuchting, die den hemel wilde splijten, en hem de bevrijding van de banden des doods ontwringen, het was niet eene hoop, zelfs niet een schemerend vermoeden; doch het is het onbedriegelijke teeken, dat diep in de menschelijke borst een smachtend verlangen geplant is, waarvan de kiem slechts op een' zonnestraal wacht om vrolijk en frisch te ontluiken. Maar nog was geen propheet gekomen, die dezen wensch eene stellige vervulling had toegezegd: die wensch moet, teruggedreven, in den boezem zich bergen, en de donkere wolk blijft voor de poort der toekomst hangen.
Nog iets brengt hier de redenaar ter sprake, dat het oordeel der lezers van het dichtstuk vaak heeft misleid. Namelijk, het boek, zooals het voor ons ligt, bevat een bestanddeel, dat de schoone eenvoudigheid van het plan benadeelt. Het zijn zes geheele hoofdstukken (XXXII-XXXVII), tusschen de laatste rede van Job en de verschijning van Jehova, waarin eene tusschenrede van een' vierden spreker, zekeren Elihu, voorkomt, van wien te voren geene melding was gemaakt, en die even raadselachtig als hij daar eensklaps optrad, om tegen Job en zijne berispers het woord te voeren, ook later weder in den epiloog reeds verdwenen is. Gelijk Bruch, o.c., S. 168 fg., Kuenen in zijn bovengenoemd werk, en vele andere geleerden, zoo ook erkent de heer Reuss de onechtheid van Elihu's redenen. Het is eene interpolatie, ‘die, zooals Kuenen zegt, moet plaats gehad hebben in een' tijd, toen het boek nog zeer weinig bekend en verbreid was, daar het althans niet blijkt, dat de herinnering aan de oorspronkelijke redactie, waarin de gemelde hoofd-
{==178==} {>>pagina-aanduiding<<}
stukken ontbraken, is bewaard gebleven.’ Wij zullen ons voor te stellen hebben, naar het gevoelen van Reuss, dat een denkend en niet onbegaafd lezer zich ergerde aan de schijnbaar ten laatste zegevierende zelfregtvaardiging van Job, en dat hij daartegenover de zaak der deemoedige zelferkenning verdedigen wilde. Men begrijpt die poging, zegt hij, om geheel in den toon van het origineel aan de zaak eene andere wending te geven, als men aanneemt, dat een meer gevorderd religieus bewustzijn in het beeld van Job niet meer het regte ideaal der vroomheid vermogt te zien. Uit het religieuse oogpunt beoordeeld, getuigen de reden van Elihu gewis van dieper inzigt: hare dichterlijke waarde is veel geringer dan die van het origineele dichtstuk, en de schoone harmonie daarvan hebben zij slechts kunnen storen.

Na die opmerkingen wendt de redenaar nu zich tot het gedicht zelf, om daaraan de hoofdgedachte, de oplossing van het probleem, ‘waarom de vrome en regtvaardige lijdt,’ af te vragen.
In plaats van de klagt te billijken, dat de dichter zich niet duidelijk en categorisch uitspreekt, vindt de heer Reuss veeleer, dat de wijze waarop de auteur zijne gedachten te kennen geeft, hem als dichter alle eer aandoet. Hij wil toch, dat, wat hij als waarheid erkent, zich zelf laten openbaren in den levendigen voortgang der geschiedenis en des gespreks. Niet alle waarheid is aan de zijde van Job, en wat de vrienden zeggen, is niet louter dwaling. Slechts wat aan God in den mond gelegd wordt, moest, volgens het oogmerk des schrijvers, als rigtsnoer en regel gelden. Doch deze juist geeft toch eigenlijk geene beslissende verklaring. Het komt er dus op aan, uit den zamenhang, uit de afweging der bijgebragte gronden, uit de aanduidingen van het verhaal, uit te vinden, wat de dichter heeft willen zeggen en toonen. En ziedaar, hij geeft den lezer zelfs meervoudig bescheid.
Voor 't naast valt het in het oog, dat aan het einde alles goed gaat. Evenwel die afloop, waarbij de Godheid geheel regtstreeks ingrijpt, is toch eigenlijk geene oplossing van het probleem. De vraag was juist: waarom gaat het vaak den vromen slecht in de wereld? En nu zegt het verhaal: Job ging het ten laatste zeer goed. Wanneer dit algemeene regel was, zoo ware het gewis slechts om tijd en geduld te doen, en tot twijfelen of zelfs vertwijfelen zou geen grond voorhanden zijn. En inderdaad,

{==179==} {>>pagina-aanduiding<<}
als het enkel gold nationaal onheil, gelijk bij voorbeeld in zoo vele Psalmen, dan zou de vaste hoop, dat het eindelijk met Gods hulp toch beter worden moet, volkomen toereikend zijn. Maar waar het de lotgevallen der individu's geldt, is het toch anders. Wanneer onder honderd voorvallen er slechts één een anderen uitslag aanbiedt (en hoe veel ongunstiger is de werkelijke verhouding!), dan vervalt de bovengemelde regel, en de vraag is evenzoo ernstig en onopgelost als te voren. Voor het wijsgeerig standpunt heeft derhalve dit slot van het verhaal geene beslissende beteekenis. Doch een onderrigtend verhaal, gelijk ons boek bevat, eischt, dat er voor den lezer eene zekere zedelijke bevrediging gevonden worde. Juist omdat de wijsgeerige vraag zich voor hem in een' persoon heeft beligchaamd, moet aan dezen persoon, geschiedkundig, tot waarheid worden wat ons zedelijk gevoel eischt. De idée der regtvaardigheid Gods moet gered worden; want het geloof wil deze idée niet prijs geven; dit kan nu in een verhaal niet door abstracte leerstellingen bewerkstelligd worden, maar slechts door feiten. De auteur moest zoo eindigen, wanneer hij zijn doel niet geheel missen wilde, wanneer hij niet, in weerwil van de toespraak van Jehova, Job's twijfel als voldingende waarheid aan den lezer wilde opdringen. - De redenaar gaat nog verder, en zegt: het blijft gewis onder alle omstandigheden ook dit eene waarheid, dat God reddende daden heeft, met welke Hij mag ingrijpen wanneer het Hem goeddunkt, en dat bij het afwegen van het kwade en van het goede in de wereld, het laatste altijd nog het overwigt heeft. Zoo heeft dus reeds deze zuiver uiterlijke oplossing haar regt van bestaan, hare practische toepasselijkheid. Evenwel zij behoort eigenlijk tot den blooten vorm, het dichterlijk element van het boek. Immers is dat, wat Job terug ontvangt, met name zeven zonen en drie dochters, naar het getal dergenen die hij verloren heeft, is dat
werkelijk eene vergoeding, in den vollen zin van het woord? Men mag zich hierbij gerust beroepen op het gevoel van allen die een bittere ervaring van dien aard hebben gehad: het woord ‘vergoeding’ is goed genoeg voor de geschiedkundige lijst des verhaals; zoover het hart daarbij betrokken is, is het ongenoegzaam.
Maar twee andere oplossingen, die meer, ja veel afdoen, geeft het boek ons aan de hand.
Deze zelfde geschiedenis geeft van te voren eene zeer bestemde

{==180==} {>>pagina-aanduiding<<}
aanduiding daarover, wat de auteur eigenlijk in den zin heeft gehad, en wat hij aan het gewone oordeel, dat alle lijden straf is, wilde tegenoverstellen. Die aanduiding ligt in hetgeen de Aanklager bij herhaling in den hemelraad sprak. Job moet op de proef gesteld worden. Zijn lijden dan is eene beproeving. En de geschiedenis berigt, dat hij ze heeft doorgestaan. Wel wordt hij door de smart neêrgedrukt; som wijlen zelfs overweldigd: anders ware hij geen mensch, maar eene pop, of hoogstens een geaffecteerde Stoïcijn. Doch hij blijft getrouw en vast, zelfs bij de niet minder smartelijke beproeving, welke zijne eigen vrienden hem aandoen, door hunnen argwaan, hunne liefdelooze behandeling, hunne formeele aanklagt. Gedurig weder beroept hij zich op God; een onweêrstaanbare drang voert hem daarheen, waar alléén troost te vinden is. Twijfelt hij, zoo worstelt hij met den twijfel en velt hem neder; en wanneer hij in vlugtige oogenblikken zich aan de vertwijfeling schijnt over te geven, zoo geschiedt het slechts omdat hij meent, God, dien hij zoekt en aanroept, wil hem niet hooren. Dáár is geene opwelling van ongeloof, van een trotsch vaarwel zeggen van God. Integendeel, in hetzelfde oogenblik waarin hem de overweging van zijnen jammervollen toestand het vreeselijkst kwelt, waarin hij opsomt, hoe allen die hem vroeger omringden, hem ontvlieden, vergeten, verachten, daar viert ook zijn geloof de heerlijkste zegepraal (zie XIX. 21 volgg.). Deze roerende, helaas! veelvuldig verkeerd begrepen plaats spreekt het reikhalzend verlangen van Job uit, dat zijne door de vrienden miskende onschuld aan het licht moge komen; en daar nu alle hoop verloren is, dat dit nog vóór zijn naderend einde gebeure, zoo wenscht hij, dat zijne plegtige verzekering worde opgeschreven, opdat het jongere geslacht haar zou kunnen lezen. Want hij twijfelt niet, of God, dien hij zijnen
pleitbezorger, den verdediger zijner zaak noemt, zal, ondanks dat alles, ten laatste zijne onschuld aan het licht brengen; en zoo ziet hij in den geest, ofschoon zelf van het ligchaam ontbonden, maar Hem, het regt van den gelasterde terugeischend, zegevierend op zijn graf staan.
De vrome overwint het lijden zijner beproeving alzoo in het geloof, wanneer hij slechts met God alléén te doen heeft, en niet wangeloovige menschen daartusschen treden, wier reden hem in den war brengen of misleiden kunnen. En aan dit geloof, dat zich in het lijden bewaarheiden moet, wordt op het

{==181==} {>>pagina-aanduiding<<}
gemoed gedrukt, dat God het ongeluk van den vrome niet wil, als doel, maar slechts toelaat, als middel. Dit wordt voor den lezer verzinnelijkt door het optreden van den persoon des vijandigen Engels, die verder in de geschiedenis niet voorkomt en met wien Job ook niets te maken heeft. Die Engel symboliseert de idée der beproeving in datgene wat zij smartelijks heeft; het begrip van het duivelsch booze is niet in de verste verte daarin vervat.
Bijzonder schoon is het, te zien, hoe de dichter eindelijk Job allengs het evenwigt terug laat vinden, hoe zijne onstuimigheid verdwijnt bij het verstommen der wereld, en hij het klaar en kalm uitspreekt, dat slechts bij God wijsheid woont, en welk aandeel daaraan den mensch toekomt (zie hoofdst. XXVIII).
Ziedaar voorzeker eene gewigtige waarheid op religieus gebied verkregen. Aan diegenen, die, gelijk Job's vrienden doen, bij het lijden van een' mensch terstond aan zijne schuld denken, is het onderrigt gegeven, dat hun oordeel voorbarig, eenzijdig, valsch zijn kan; aan den lijdende zelven, die tot God in betrekking staat als Job, is de weg getoond, hoe hij zich den inwendigen vrede bewaren, zijnen twijfel tot zwijgen brengen kan. Dit is echter toch bloot eene subjectieve oplossing der vraag, dat wil zeggen, eene oplossing die in het gemoed van den individu, wien het betreft, plaats heeft. Voor het verstand zou zij slechts dan voldoende zijn, wanneer, gelijk hier geschiedt, het lot overal ten laatste eene gunstige wending nam. Doch hoe, als die gunstige wending niet komt? als de vrome te gronde gaat? als het verlies onherstelbaar is? Ook voor dit geval heeft ons boek een antwoord, dat tusschen de regels gelezen wil worden. Het is in de reeds meermalen besproken rede van Jehova vervat. Wij hebben gezien, Jehova laat zich met de voorliggende vraag niet in; Hij buigt zich er niet toe neder, om zich te regtvaardigen. Hij wijst op zijn heerschen in de schepping, en Hij doet het, terwijl Hij van zijne zijde den ongeduldigen vrager uitvraagt. Job weet niets te antwoorden: hij kan zich slechts in het stof verbergen voor de overweldigende grootheid der Almagt en Alwijsheid. Zijn zwijgen bekent, louter nog als zijne woorden: ‘Gods wegen zijn ondoorgrondelijk!’
Deze opvatting van de strekking des boeks, namelijk, aan te toonen, dat bij het zoeken naar de oplossing van het gestelde probleem voor den mensch niets anders overblijft dan berusting

{==182==} {>>pagina-aanduiding<<}
in het ondoorgrondelijk Godsbestuur; dat dit antwoord dan hoofdgedachte voor den schrijver was en hij zulk eene onderwerping aan Gods beschikkingen wilde aanbevelen, zulks wordt ook voorgestaan door Kuenen, o.c., en Bruch, o.c. S. 171 ff., vooral S. 187-193.
Doch wij willen van den heer Reuss nog verder vernemen, wat hij als het treffend besluit zijner welsprekende redevoering daarop liet volgen, en wij geven dat in zijn geheel hier terug.
‘Ondoorgrondelijk! zijn wij daarmede niet wederom aan een punt gekomen, dat ons Christenen bekend is, bij eene waarheid, met welke wij gemeenzaam zijn, gelijk te voren die van de beproeving door rampspoed en droefenis? Ondoorgrondelijk! hoe dikwijls komt dat woord over onze lippen! Wij roepen het elkander toe bij elke doodsponde, wanneer de vader eenen zoon van groote verwachting de oogen sluit, wanneer jammerende weezen om het graf eener onontbeerlijke moeder staan, wanneer eene raadselachtige en smartvolle krankheid in weinige stonden het juist tot geestelijk leven ontluikende kind, de vreugde der ouders, tot een lijk maakt! Dat woord is tot eene gemeenplaats geworden en is toch een waar en troostrijk woord. Voor het ondoorgrondelijke buigt zich het eindige beperkte verstand. Die aan de sterren, wolken en winden de baan afteekent, moet ook weten wat ons nuttig is, en de berusting in zijn verborgen raadsbesluit is eene deugd en geene zwakheid.’
Hier echter kan de spreker eene opmerking niet onderdrukken. ‘De gedachte aan Gods ondoorgrondelijkheid verbindt zich in het boek Job aan de toenmaals nog zeer onvolkomene kennis van het wereldstelsel, en zoo zouden wij kunnen wanen, dat onze wetenschap, waarbij die van het oude Israël ons als een spel van kinderlijke phantasie toeschijnt, ons regt geeft, een goed stuk van die ondoorgrondelijkheid weg te nemen. Wij bouwen de aarde niet meer op een vast, onwrikbaar fundament; wij bannen regen en sneeuw niet meer in de voorraadschuren van een' hemel met vensters voorzien. Doch zijn wij daarom aan het einde van het onderzoeken? Neen, het veld daarvan heeft zich zóó uitgebreid, dat wij duizelig worden bij de gedachte aan de oneindigheid der ruimte, aan de millioenen zonnen en aarden die met de gezwindheid van den storm langs hare banen vliegen, zonder ook slechts voor de fractie eener seconde aan hare wet ongehoorzaam te

{==183==} {>>pagina-aanduiding<<}
zijn. En in hoe groote mate ook de verrekijker en de microscoop en de duizend andere hulpmiddelen onzer aan overwinningen zoo rijke studiën den schat onzer kundigheden vermeerderen, zoo leeren wij slechts dagelijks beter, hoe veel er nog te leeren overig blijft, en moeten met den grooten Newton zeggen, die eens zoo gewigtige geheimen aan de natuur heeft afgeluisterd: “wij hebben eerst een' droppel uit den oceaan van het weten gedronken”. En wanneer de natuur- en sterrenkundige zich alzoo bescheiden gedraagt, zou soms de Godgeleerde zich willen aanstellen, alsof zijn weten geen stukwerk ware? Zijn soms de diepten Gods ligter te doorgronden dan de ruimten van het heelal, voor welker reusachtige perspectieven de koen voortstevenende phantasie moedeloos haar anker uitwerpt?’
‘Neen, in de onderzoeking van den Oneindige zijn wij naauwelijks een hand breed verder gekomen dan de dichter van Job: gelukkig als wij met hem, uit den grond der ziel en even zoo bereid uitroepen kunnen, wanneer de zware beproeving aan ons komt: De Heer heeft 't gegeven! de Heer heeft 't genomen, de naam des Heeren zij geloofd!’
‘Maar in één ding zijn wij toch verder: zijnen blik omsluijerde als met een floers de gedachte aan het einde; geen straal van hoop viel in zijn donker graf. Wij schouwen daaroverheen; wij hebben het moedige uitzigt op eene kennis van datgene wat ondoorgrondelijk is, aan gindsche zijde van het graf; wij weten, dat wij de dingen thans zien, slechts als door een duister spiegelglas, maar dan van aangezigt tot aangezigt; dat de raadsels, die ons beangstigen, opgelost mogen worden voor een verhelderd oog. Wij troosten ons met de hoop: wat in den loop der dingen thans een wanklank is, dáár klinkt het in eeuwige harmonieën!’

November. 1869.





{==184==} {>>pagina-aanduiding<<}

David's handdruk,

door Bato van de Maas.


O, tintel' uw hart in den druk van uw hand 
Ik dank voor een vinger, twee, drie! 
Ik walg van een kneepje, koket en pedant, 
Een pink van een man van genie.... 
En, vrindlief, uw bevende, klevende hand 
Is waarlijk mijn antipathie! 
 
Een hand, zonder zenuw of leven of kracht, 
't Is onzin, 't is laster, verraad! 
Een ledige vorm, dien de liefde veracht, 
De vriendschap, de geestdrift versmaadt! 
De hand, die mij treft, die mijn lijden verzacht. 
Die hand zij een druk, zij een daad. 

de Génestet.

Kasper had zijn laatste schatten naar den akker gebragt, echter niet als landman, gelijk hij was. Had hij Borger's lied gekend, hij zou gezegd hebben bij zijn terugkeer van dien akker:

‘Ik sloot in de urn den dubbelen schat.’ 

Den avond van dien dag zat hij alleen in zijn eenvoudig huisje en overdacht. Dit huisje, hij kon 't zich niet ontveinzen, had hij wel eens welvarender gekend. Maar was het wonder? De langdurige ongesteldheid zijner vrouw, de geboorte van zijn kind in die omstandigheden, - en nu bovendien in 't midden van den winter, - dit alles mogt wel opgenoemd worden als hij verantwoording moest doen van het uiterlijk verval zijner woning. Maar die rekenschap werd hem niet gevraagd. Zijn vrouw en kind beide waren heden begraven en hij had aan zijn familie, die hem hierin had bijgestaan, - zelfs aan zijn zuster, die met hem

{==185==} {>>pagina-aanduiding<<}
gezwoegd had en gewaakt, dringend gevraagd, alleen te mogen zijn.
En wat overdacht Kasper nu in de eerste plaats? Ik hoop, dat niemand er hem minder om zal aanzien, maar hij dacht: ‘hoe het zij - zij zijn eervol begraven; ik, Kasper, heb hen begraven; ik mag arm zijn, maar ik ben het, omdat ik hen als rijk behandeld heb. Dit stelt mij voor de wereld gerust: mijn armoê komt te regt. Maar - zuchtte hij achteraan - één ding komt, vrees ik, niet te regt....’ Meteen zag hij op naar het kastje, waar een paar boeken stonden....hij stond zelfs op en ze er af nemende, zeide hij....‘ik ben arm - armer dan voorheen....maar de paar morgen die ik heb en die ik dit jaar weer ter dege zal moeten aanpakken om wat op mijn verhaal te komen....ik zou ze willen missen....en gaan werken als ieder ander....als ik kon overlezen, wat zij mij daaruit zoo dikwijls en zoo pleizierig heeft voorgelezen.....’ Hij nam de boeken op zijn knieën en zag er peinzend in....‘ik vrees, dat komt niet meer te regt.’ In deze overdenkingen werd hij gestoord door de komst zijner zuster Leentje. Deze sloot de deur achter zich, zette een hengelmandje op de tafel en zeide:
- Wel, Kasper! zit-je daar nu nog? Foei, neem eens wat!..zoo sprekende, nam zij een paar schoteltjes uit het mandje en zette haar broeder daarmede wat spijs voor.
Kasper was een beetje verstoord.
- Leentje, zeide hij, ik had alleen willen zijn....heb ik gevraagd dezen middag.
- Nu, Kasper! We hebben u alleen gelaten, antwoordde Leentje bedeesd; schoon ik wel hier had willen blijven om met u over zuster en haar lieve kind wat te praten....en nu zeî moeder, dat gij wat eten moest.
Kasper zag haar zachtmoedig aan.
- Ik heb veel verloren, Leentje, zeide hij, terwijl hij de schoteltjes wegschoof.
- Heel veel, was haar antwoord; maar wilt gij 't nu nog erger maken door ziek te worden, Kasper?
Gij moest wat eten.
- Morgen. Morgen, zuster! Ik, ziek worden? 't Is juist omdat ik zoo groot en sterk ben, dat ik...
Hier drukte hij met meer kracht de boeken onder zijn handen, tot hij ze op de tafel legde, tot groote verwondering van Leentje, die niet had opgemerkt, dat hij die boeken zoo digt bij zich had.

{==186==} {>>pagina-aanduiding<<}

...‘dat ik mij niet troosten kan over haar,’ dus voleindigde hij en bedekte de boeken met zijn gelaat.
- 't Was zeker genoegelijk als zij las - want ik wenschte wel, dat ik haar stem nog hoorde. - Maar kunnen wij dat niet leeren, als wij 't zoo dikwijls doen als zij?...
Kasper sloeg de boeken driftig open, het een na 't ander, nam er een voor zich, legde de groote handen krampachtig er over - en jaagde zenuwachtig van het eene naar het andere woord, van den een naar den anderen regel, van de eene naar de andere bladzij, van het eene naar het andere boek...vergeefs...hield het hoofd scheef, scheidde de letters van elkaâr met de vingers, omdat zij hem te wild werden...nogmaals vergeefs - Kasper kon niet lezen.
Dieper stilte dan op dit oogenblik had er dien dag in het sterfhuis niet geheerscht.
Leentje, hoewel heel wat ouder dan Kasper, durfde niets meer zeggen. Al wat zij durfde, was zachtjes bij hem gaan en meê een poging doen...maar 't bleef stil in 't vertrek, nadat zij de treurige ervaring had opgedaan - dat zij 't ook vergeten was.
- In zoo lang niet gedaan...murmelde zij vergoêlijkend...haast alles vergeten door den tijd.
- En doordat zij het altoos deed en zoo goed, voerde Kasper aan.
Nogmaals beproefden zij samen. Gaarne zou ik u de verzekering geven, dat deze schoone eendragt werd beloond, maar met de hoogste inspanning konden zij niet te weten komen, ‘waar zij ergens waren.’ Zij hadden het dikste onder handen van de boeken, dat wisten zij.
Toch ben ik voorbarig, als ik zeg, dat alle loon uitbleef.
Onder die wanhopige pogingen toch, - onder die eendragtige, schier heilige inspanning van broeder en zuster om een korrel, één korrel maar te rapen op dit groote veld, waar zoo menige dochter van Naomi zich rijk gelezen had, was het geschokt gemoed des krachtigen, jongen mans tot rust gekomen; was zijn teleurstelling ‘dat hij zoo slecht lezen kon,’ zooals hij 't noemde, een bedarend tegenwigt. Er was meer onderwerping in Kasper's gemoed tegen het harde lot. Wel at hij niet - maar hij sliep in op zijn stoel bij de boeken, waaruit hij in zijn droom de stem der overledene meende te hooren...en rustte zoo een weinig tot aan den morgen. Menig onzer heeft zulk ontwaken gekend als dezen morgen Kaspers ontwaken was. Ledigheid

{==187==} {>>pagina-aanduiding<<}
om en in hem; winter daar binnen en daar buiten: de aarde om hem heen scheen woest en ledig. Tegen het raam daar buiten sloeg Maart zijn norsche vlagen als om Kasper te herinneren, dat hij ook heden nog met een wreed lot kon te kampen hebben.
Hoe heel anders was dat verleden jaar - ook in Maart. Toen hadden die woeste buien tot hem geroepen: ‘slijp schop en spade! Wij hebben den grond van uw kleinen akker al week gemaakt; straks kunt gij de slooten en greppels gaan opwerken; daarna ziet gij de vale kleur van den akker wegsluipen in één lenteweek...slijp Kasper, slijp! ook voor ons onze scharen, want eer wij optrekken, maken wij groene tapijten...’ Hoe blijmoedig had hij naar die stemmen geluisterd en ze gehoorzaamd; - als hij dat bedacht en dan daarbij, hoe na 't werk of ook saturdags avonds, zijn vrouw hardop las....welk een genoegen zij er in hadden om dan daarover eens te spreken samen...o, dan dacht hij alweder: ‘ik moest er dát dan toch uit overgehouden, dát toch uit die vreeselijke schipbreuk gered hebben’ - en andermaal legde hij zich des avonds met de borst op het uitgespreide viertal doolhoven.
Zoo groot en zoo sterk als hij was...dat staren op de letters, die op 't laatst begonnen te dansen ondanks zijn reusachtigen wijsvinger, die ze op den vlakken grond en in bedwang wilde houden, - dat gebogen en ingespannen zitten, waarbij zich dan de innerlijke smart der teleurstelling voegde, dat alles vermoeide hem meer dan een dag spittens. Nog waagde hij zich wel een enkele maal, ook soms geholpen door Leentje, aan de reuzentaak, maar zonder het gewenscht gevolg. De troost, dien hij daar zocht, hield daar zijn bron gesloten; maar de bezigheid zelf had hem eenige afleiding verschaft...en daarom welligt - laat ons Kasper nu niet voor hoogmoedig houden - daarom welligt noemde hij die marteling: ‘het lezen van een kapitteltje.’
Maar meer en meer naderde de zomer. De dagen werden langer, en Kasper was een nijver landbouwer. Den meesten tijd bragt hij op zijn paar morgen door - en slechts een enkel zondaguur kon hij dat lezen van zijn kapitteltje genieten - tot er iets vreemds gebeurde.
't Zal in Juli geweest zijn. Kasper sloot op zekeren avond het hek van zijn akker en leunde tegen den paal daarvan om zijn

{==188==} {>>pagina-aanduiding<<}
pijp optesteken. Zoo rustte hij even uit en zag even rond. Er was geen enkel arbeider meer op het veld; niemand meer op den weg, naar 't scheen; hij luisterde in den stillen avond naar het koor van duizend zachte stemmen, die, hij weet niet van waar, om hem heen gonzen als ter zijner eer alleen. Geheimzinnige taal spraken zij en hij verstond ze niet, maar hij gevoelde ze toch, want onder den indruk van 't geheel ontstond er in zijn hart een gloed van godsdienstige dankbaarheid, die hem een troost schonk, gelijk hem dezen zomer nog niet was ten deel gevallen. Zoo zal hij enkele oogenblikken hebben gestaan onder den diepen indruk van deze hemelsche omgeving - met weemoedige maar troostvolle herinneringen daarbij - toen plotseling zijn aandacht getrokken werd door een zonderling en stil tooneel: hij meende nl. op een paar minuten afstands aan den weg iemand te zien vallen: zoo kwam 't hem in de schemering en bij 't ontwaken uit zijn droomenden toestand voor. Hij liep er snel op aan en vond tot zijn groote verbazing en diep medelijden een gebrekkig jongetje aan den slootkant liggen, bewusteloos. Het zal naar zijn schatting een jaar of twaalf oud zijn geweest en zag er tenger en broos uit.
Het mannetje opnemen, in zijn huis brengen en de noodige verzorging en verpleging verschaffen, was het werk van één half uur. Deze menschlievendheid was van dit gevolg, dat de knaap den anderen morgen vroeg reeds tot bewustzijn en tot rust gekomen was en vraagde, waar hij was. ‘Ik heb mij gisteren - of wanneer is 't geweest, zeide hij zacht, zeker overloopen, baas...ik meende nog vóór den nacht onder dak bij bekenden te komen...
- Zoo, zei Kasper; hoe heet gij?
- David, antwoordde het jongetje.
- Welnu, David! gij zijt nog niet beter. Houd uw gemak maar: 't is hier wel zoo heel rijk niet, maar dat komt wel uit, hoor!
- Neen, dank-je baas, hernam David, terwijl hij ook Leentje aanzag; ik zou er niets voor weêrom kunnen doen. Ik ben arm en zwak, voegde hij er bedroefd bij, en daarom heeft oom mij zeker met een valsche boodschap van boord gezonden: oom en tante zijn nu naar Amerika....Zij wisten toch wel, dat ik uiet tijdig terug kon zijn. Maar ik wil doen wat ik kan, niet ver van hier heb ik nog een neef...de hemelsche Vader staat

{==189==} {>>pagina-aanduiding<<}
er geschreven, geeft geen steen aan dezulken die Hem bidden om brood...en als ik er nu om bid en werk allebei:......
Kasper en Leentje zagen den knaap met eerbiedig mededoogen aan.
- Gij kunt zeker wat voor ons doen, sprak Kasper op hartelijken toon - en haalde het dikke boek.
David zag hem met glinsterende oogen aan en Kasper hem. Kasper ontblootte het hoofd en ging naast David aan tafel zitten, het boek openslaande vlak voor David. Deze las. Het gelaat van Kasper, dat reeds zoolang in den rouw was geweest, helderde bij iederen regel al meer op en zag met klimmende tevredenheid zijn zuster aan, hoe helderder de stem van David klonk in deze stille woning. Een oplettend toeschouwer, een die hem kende zooals Leentje, kon dat gesloten hart zien opengaan op de tooverstem der heilige herinnering. Soms knikten beiden den lezer toestemmend tegen.
Toen het kapittel uit was, zeide Kasper, vol nadenken den trouwhartigen blik op David latende rusten.
- Wat heb ik gezegd, Leentje! kan hij niet heel veel doen voor ons?
- Hoe zoo, baas? vraagde David.
- Zeg maar, Kasper of oom Kasper, gij schijnt toch een oom kwijt te zijn, al is 't maar een valschen.
- Welnu, oom Kasper! wat kan ik doen voor u?
- Mij dat leeren - sprak Kasper een weinig verlegen op het boek wijzende.
- Kunt gij niet lezen? vraagde David vlugger dan hij gewenscht had.
- Het beteekent niet, David! zeide Kasper. Maar gij zegt: ik wil werken en ik zeg: ik wil leeren: Dus als gij nu maar wilt...
- Ik wil het met pleizier doen, antwoordde de knaap...maar...
Kasper ruimde David's bezwaren uit den weg en vertelde hem ten slotte, welk een verlies hij 't afgeloopen voorjaar geleden had en hoe troostrijk het nu voor hem was, daar hij overal zoo ver van daan woonde, dat hij spoedig lezen en schrijven zou.
Wat zag men nu gebeuren? Iederen morgen met zonsopgang zat Kasper te studeren: ditmaal niet met die groote handen over de letters, alsof 't meikevers waren, die niet weg mogten vliegen, maar den kleinen, teederen vinger van David

{==190==} {>>pagina-aanduiding<<}
volgende, en met veel minder inspanning dan wij wel eens van hem zagen. Wel bragt hij ze er soms werktuigelijk bij, vooral als hij met meermalen het hoofd dan links, dan regts over te buigen, het toch niet vatten kon; maar dan kwam David's kleine wijsvinger en de groote handen gingen gauw weg. Maar de schrijfles...
Enkele theoretische aanwijzingen stuitten af op de stijfheid van Kasper's vingerspieren.
David zat er meê. Naast Kasper staande, was hij te klein om op de tafel de uitwerksels zijner aanwijzingen te zien: op een stoof stond hij te los en op Kasper's knie zittende, wat Kasper zelf had voorgeslagen, zat hij Kasper geducht in den weg...
Eindelijk ging David naast hem zitten en nam met beide handjes de groote hand van Kasper en drukte die terdege, dat hij ze in zijn magt had.
Welk een handdruk! Het vermoeide David uitermate, maar Kasper merkte 't niet en zoo kreeg hij de beweging tot schrijven in de hand. Als David dan een regel gezwoegd had, dan ging hij op de sporten van den stoel staan om de voortbrengselen te zien van Kasper's vuist. Maar spoedig daarna liet hij soms de hand los en dan schreef Kasper alleen; 't gebeurde dan dikwijls, dat Kasper het blad van de tafel nam en het met veel eerbiedigheid aan zijn leermeestertje liet zien.
Zoo deden zij iederen morgen een uur; zaturdag avond twee uren en zondag naar gelang van weêr en kerkgang. David wilde dikwijls meegaan naar het veld, maar Kasper was na een lesuur zoo moe, dat hij niet anders kon denken of David moest wel bek-af zijn, daarom zeide hij eens en voor al: David! als het druk is, gaat Leentje meê, zooals gij ziet. Rust gij maar uit tegen morgen. Maar David, volstrekt niet zoo moe als Kasper dacht, zorgde wel, dat hij zoo'n geheelen zomerdag niet verloor. Hij nam den hof, die bij Kasper's huisje lag, geheel voor zijn rekening, wat veel versterkender voor hem was dan zijn vroeger vak: kleermaker. Hoe zou het toch komen, dacht hij onder 't harken, dat men kromme kinderen meestal iets laat leeren, waarvan ze nog krommer worden?
David dacht er niet aan, zoo al zijn dagen op kosten van den armen Kasper te slijten en sterkte zich dagelijks tegen de beproevingen des levens.

{==191==} {>>pagina-aanduiding<<}

Ik overdrijf niet, als ik zeg, dat Kasper reeds in dat najaar zijn onhandelbare vingers naar de pen wist te buigen, ook zonder dat David ze poogde te omklemmen en te besturen. Ik overdrijf andermaal niet, als ik hier bijvoeg, dat Kasper, ver buiten het gezigt zijns leermeesters, in het open veld, in het schoftuur, een potlood nam en er mee schreef - als hij geen papier had, dan in de aarde - i.e.w. dat hij kon lezen en schrijven, toen de winter begon.
Gij lacht er immers niet om, hoe zulk een volwassen man daar nog mee tobben kan! Wij, die het voorregt hadden, school te gaan van ons 7e tot ons 14e jaar en reeds de doolhoven in den almanak kunnen ontsijferen, wij zien immers niet laag op Kasper neêr, wil ik hopen? Lezen en schrijven maakt als 't ware een deel van ons aanwezen uit, maar dat was bij Kasper zoo niet; hij was naar het lichaam een reus geworden, maar beschouwde een letter van het alfabet, als een kind een bruinen beer. Welnu! hij leerde nu op rijpen leeftijd zoo'n wild beest temmen, werd er gemeenzaam meé en overwon het dier.
Gij kunt begrijpen, hoe Kasper met de volle kracht van zijn goed mannenhart hechtte aan 't geen door hem met zooveel moeite was verkregen; hoe hij vooral aan David gehecht werd. Hij vereerde hem hoog, en hij was hem dankbaar. Hoe gemakkelijker hem het lezen begon te vallen, hoe meer hij gevoelde, welken grooten zegen de zwakke knaap hem had geschonken. Hij noodigde hem uit, zijn huisgenoot te blijven, zeggende, dat de oogst in alle opzigten uitstekend gelukt was, en dat hij, David nl., zijn loon ruim had verdiend, zoo niet meer dan hij, Kasper, betalen kon. Hij stak hem de hand toe en David bergde met hartelijke genegenheid zijn handen in die forsche vuist, die er om heen werd gedrukt en geklonken als een van de wonderlijkste kluisters ter wereld.

Nu liet ik 't gaarne hierbij blijven en den grooten leerling met den kleinen meester liefst al de dagen onzes levens op aarde met elkander verkeeren: maar niet zooals wij willen: de geschiedenis luidt anders.
David zal anderhalf jaar bij Kasper geweest zijn, toen hij zich op een winterdag had opgedrongen - enkel omdat de graanmarkt op dat oogenblik zoo hoog stond - om hem al de schoven te helpen afhalen en afdorschen, die nog in het schuurtje waren.

{==192==} {>>pagina-aanduiding<<}
Tegen Kasper's zin ging hij meê; tegen Kasper's zin werkte David meer dan hij kon; zóó werd het half vijf en donker in de schuur, maar de dorsch was klaar gekomen. Kasper klom nog even naar boven om het touw los te maken, waarmeê de schoven waren vastgesjord geweest en zou het naar beneden werpen. David stond op den dorschvloer hem af te wachten, toen op eenmaal Kasper met een grooten schreeuw naar beneden stortte op het teedere lichaam zijns vriends.
Had David nog uit den weg kunnen komen?
Had hij 't niet gewild?
Kasper martelde er zich mee, maar had de overtuiging in zijn binnenste, dat David in zijn stervensuur hem het leven gered had. Radeloos en nog onzeker van David's toestand, nam Kasper, nog duizelend van zijn val, den knaap op en vloog meer dan hij liep zijn huisje in.
Vergeefsch was het zenuwachtig, overspannen, maar liefdevol beproeven van broeder en zuster - vergeefsch hun gebed - vergeefsch hun tranen - David, dien Kasper de ziel van zichzelf noemde, was niet meer.
Den eersten Zondag na dit treffend voorval, zaten Kasper en Leentje, in zwaren rouw andermaal, tegenover elkâar aan de tafel en Kasper las:
‘Gij zult dan tot mij zeggen: wat klaagt hij dan nog? Want wie heeft zijn wil wederstaan? Maar toch, o mensch! wie zijt gij, die tegen God antwoordt? Zal ook het maaksel tot dengene die het gemaakt heeft, zeggen: waarom hebt gij mij alzoo gemaakt? Of heeft de pottebakker geen magt over het leem?’
Toen hij dat vers geëindigd had, zag hij zijn zuster aan; hoe gevoelden beiden zich getroost met de verkregen kunst! - maar Kasper's blik dwaalde naar het raam, naar buiten in het onbepaalde en tranen stonden hem in de trouwhartige oogen.
Hij miste onbeschrijfelijk veel, hoeveel hem ook door den vondeling was geschonken...Met trots, 't is waar, las hij nu zijn zuster voor! Met zekeren hoogmoed schreef hij verzen over en las die ook - maar 't zou hem een half leven waard geweest zijn, als die teedere handen zich nog eens om zijn ruwe vuist hadden geklemd...Ledig, ledig, ledig was het naast hem, om hem. Zoo heeft Kasper zijn geheele verdere leven iets gemist...den handdruk van den kleinen, gebrekkigen David.






{==193==} {>>pagina-aanduiding<<}

De Renaissance,

een litterarisch-artistieke studie,

door M. Cohen Stuart.

Geen deel van de geschiedenis der menschheid is zeker meer belangwekkend dan dat aan hetwelk de Duitschers den naam van Culturgeschichte geven, de geschiedenis van de vorming en ontwikkeling van den menschelijken geest.
Maar ook geen misschien moeilijker met juistheid te beschrijven.
Hier toch mist men die sterk sprekende feiten die, bij het nagaan van de uitwendige lotgevallen der volken, van zelf aan het oog van den onderzoeker zich voordoen, als zoo vele mijlpalen en herkenningsteekenen op zijn weg. - Hier een ontwikkelingsgang meer geleidelijk en standvastig, hoezeer ver van gelijkmatig, maar tevens meer verborgen, en daardoor minder kenbaar.
Evenwel, op dit gebied ontbreekt het niet geheel aan kenmerkende rustpunten, die als het ware onderscheiden tijdperken afbakenen in de ontwikkelings-geschiedenis van den menschelijken geest, zoo als zij zich met name in de verschijnselen van kunst, letteren en wetenschap openbaart. Er komen in den loop der eeuwen van die tijden, waarin het leven des geestes zich voller en krachtiger vertoont en ontplooit, tijden van bloei in de eigen beteekenis van het woord, waarin wat het verleden deed ontstaan en groeien tot volkomen wasdom is ontwikkeld, en een nieuw levenszaad voor de toekomst uit die bloesem rijpt en valt.
De eeuw van Pericles en die van Augustus vormden zulke momenten. De tijd der zoogenaamde Renaissance was het in nog hoogeren zin.

{==194==} {>>pagina-aanduiding<<}

Renaissance. - ik denk daarbij thans niet aan den, mede onder dezen uitheemschen naam, bekenden decoratieven stijl in bouwkunde en ornamentiek, sedert de dagen vooral van François I in Frankrijk in zwang gekomen, en vandáar uit ook elders mode geworden - ik spreek van de, aan het eind der middeneeuwen, van de 13e tot de 15e, zoo merkwaardig zich openbarende wedergeboorte en herleving van letteren en kunst, wetenschap en maatschappelijke toestanden; een herleven metterdaad van waarheid, oorspronkelijkheid, natuur, van den persoonlijken, individueelen mensch, een wedergeboorte, uit welke onze moderne wereld en wereldbeschouwing grootendeels voortgekomen is.
Omtrent haar ontstaan, ontwikkeling en wasdom op onderscheiden gebied eenige vluchtige denkbeelden te ontvouwen, is het doel dat ik mij voor oogen gesteld heb.
Is dat onderwerp belangrijk, afschrikkend ruim bijna is het veld dat zich voor ons opent. Wil ik hier iets geven, zonder te veel te vergen, ik zal mijn overzicht moeten beperken, en slechts op enkele, meer sprekende bijzonderheden uwe aandacht hebben te richten. Zoo bepaal ik die nu uitsluitend bij éen enkel land, het eigenlijk vaderland der renaissance - grootendeels zelfs bij éene stad. - Ik spreek van Italië, en zijn tegenwoordige hoofdstad Florence, thans vooralsnog zijn politiek centrum, eens het brand- en middenpunt van zijn hooger leven.
‘Dahin, dahin!’ zeggen we dan met Göthe's Mignon. Want van zelve voert onze beschouwing verbeelding en gedachte daarheen, naar het land van zonnegloed en marmerglans, waar de geurende citroenen bloeien, maar ook de kunst haar êelste bloemen droeg. Dat land heeft hier een onbetwistbaar recht van voorrang. Zijn kinderen zijn de eerstgeboren zonen van het nieuwe Europa geweest.
Onderscheiden omstandigheden werkten daartoe mêe. Eerst mag men wel noemen den genius zelf van het volk, zijn schranderen, levendigen, vernuftigen geest, te bewegelijk om zich ooit geheel te vinden in den knellenden dwang van het middeneeuwsch systeem, gelijk dat, in Duitschland b.v. alles in vaste vormen kristalliseerde; voorts de nog levende overlevering van een grootsch en roemrijk verleden op Italië's klassieken bodem; meer nog misschien het levenwekkend element van meer uitgebreid handelsverkeer en grooter burgerlijke vrijheid dan toen ergens werden gevonden. - Nog was de Middellandsche zee (in onze

{==195==} {>>pagina-aanduiding<<}
dagen een binnenmeir geworden) de groote wereldzee, en Genua en Venetië, sinds de kruistochten vooral, de middenpunten van verkeer tusschen Oost en West, stapelplaatsen van een handel, eerlang naar de Hanzésteden, later naar de Nederlanden verplaatst. Dat handelsverkeer had den blik verruimd, de natuurkennis vermeerderd, de enge grenzen uitgezet, waar binnen de geest zich bewoog. Het had reeds een Marco Polo, den bekenden reiziger der middeneeuwen, voortgebracht; het zou nog een Columbus vormen, den grooten Genuees, in wiens fiere woord ‘il mondo é puoco’ (de aardbol is klein) het zelfbewustzijn van den mensch zich uitspreekt, die zich grooter voelt dan de wereld des stofs. - Maar eindelijk schijnt hier vooral de staatkundige toestand van Italië in de 13e en 14e eeuw in aanmerking te komen. Hier geen politieke éenheid die éenvormigheid voortbracht, geen druk van albesturend oppergezag, dat verpletterend op de persoonlijke vrijheid woog. Terwijl bij de Germaansche volken het leenstelsel langzamerhand overging in de centralisatie van een éenhoofdig bestuur, en de willekeur der baroenen bezweek voor de oppermacht van Keizer of Koning, terwijl Frankrijk en Duitschland moderne staatsmachten begonnen te worden, was in Italië een menigte van kleine, zelfstandige, op elkander naijverige, met elkander mededingende vorstendommen en republieken; de wereldlijke macht der Pausen sterk genoeg om aan ieder daarvan den voorrang te betwisten, ontoereikend om dien zelve te verkrijgen; niet éen middenpunt derhalve, maar een aantal brandpunten van woeling en gisting ja, maar van leven en werking ook - Venetië, Padua, Pisa, Florence, Napels, Milaan. - Voorzeker, nog heerschte in die kleine steden, tot den rang en zelfstandigheid van kleine staten gekomen, de ware vrijheid niet. Voor recht gold overal de overmacht van het geweld. Kleine tyrannen, maar daarom van de ergste soort, waren die
enkele bewindvoerders of patricische familiën, de Visconti's en Sforza's in Milaan, de Este's in Ferrara, de Baglionen in Perugia's, de Malatesten, Rimini's, Medici's zelfs in Florence, Condottiëri veelal, zonder beginsel dan dat van hun eerzucht, aan het hoofd van hun Compagnia's of vrije soldatenbenden, zich meester makend van het gezag. Het land waar leenstelsel noch erfrecht heerschte, werd het vaderland van gelukzoekers en partijhoofden, de vruchtbare bodem van onrust en burgertwist, maar van geestkracht en leven, van individueele krachtsontwik-
{==196==} {>>pagina-aanduiding<<}
keling en persoonlijkheid ook. Juist in dien door allerlei hartstocht omwoelden grond, moest het zaad van een nieuwen wereldgeest het eerst ontkiemen en wortelen, toen na den winterslaap der middeneeuwen, de volheid des tijds daarvoor aangebroken was.
Met opzet spreek ik van winterslaap. De menschelijke geest was als verstijfd, niet versteend of verstorven. Er was gedurende die lange sluimering altijd leven en ademhaling, slechts trager en minder merkbaar. Ook in het saizoen van schijndood zet de natuur haar gestadigen arbeid voort, tot de lente daar is om te doen uitkomen wat de winter in stilte heeft gewerkt, ook terwijl de lijkwâ der sneeuw - van buiten koud, maar van onder warm - leven en groei wel bedekt, maar ook dekt en bewaart.
Maar licht is 't niet dat eigenaardig winterleven der middeneeuwen te karakteriseeren met een enkelen trek. Moest ik het, ik zou zeggen: het was voor het jeugdig Europa de tijd van vormende, voorbereidende tucht, maar daarom ook van ónvrijheid, van een in menig opzicht onnatuurlijken dwang, waardoor de menschheid voor de toekomst werd opgevoed, doch de individueele mensch middelerwijl niet tot zijn recht kwam, terwijl aan waarheid, vrijheid, natuur op allerlei wijs geweld werd gedaan. Ziet rond, waar ge wilt, in de middeneeuwsche maatschappij, overal treft u 't zelfde verschijnsel. Alles geregeld, niets vrijgelaten! In de wetenschap het woord alleen aan een gekunstelde Scholastiek die slechts 't geen overgeleverd is, te bewijzen heeft, en te bewijzen nog wel volgens voorgeschreven systeem; in de kunst een onveranderlijke typen-traditie tot dogma versteend, van welke de minste afwijking als ketterij geldt; in de kerk hierarchische orde en kloosterregel heerschend onbepaald; in het Staatswezen een alles regelend leenstelsel, zijn net uitstrekkend over de gansche maatschappij; in handel en nijverheid het geordend gildewezen. - Overal systeem; nergens individualiteit. Overal canon, regel, dwang, en vandaar gemis aan evenwicht; overspanning en eenzijdigheid alom. Voor de vrijheid der persoonlijke beweging, alles onbuigzaam, onbewegelijk, star, in ijzeren pantser geschroefd of met de voorgeschreven tonsuur gekroond.
Maar langzaam hernam in de schijnbaar inerte massa het natuurlijk leven zijn recht, en het levenbloed een snelleren loop. De lange kruistochtkoorts was het eerst groot levensteeken

{==197==} {>>pagina-aanduiding<<}
van dat wederontwaken geweest. Nationaal leven en internationaal verkeer beide waren gewekt door die gewapende bedevaartgangen der geharnaste pelgrims, terwijl aan krijgslust en godsdienstzin, de twee groote beweegkrachten van het middeneeuwsch leven met zijn kloosters en tornooien, een nieuw en groot doel aangewezen was. Liefde en geloof leenden hun poësie aan het zwaard door de Kerk zelve gewet en gewijd; nobele gestalten als een Godfried en Bayard ‘sans peur et sans reproche’, verschenen op het wereldtooneel. Een ridderlijke geest van loyauteit en courtoisie, eerlang de ruwer zeden verfijnend, ontwaakte; en troubadours en minnezangers zongen in episch en lyrisch dicht van ridderplicht en trouw, van ‘soete minne en stouten krijg.’ - Bovendien, de groote beweging, die alles uit zijn voegen rukte, had een maatschappelijke omwenteling gewerkt. Rijke landheeren verarmden en vervreemden hun leen; arme lijfeigenen streden zich vrij. De edelen waren niet meer alvermogend in het roofnest van hun burcht, de eigengehoorigen waren vrije poorters geworden. Het stedewezen ontstond, en daarmêe de de burgerstand, de kern der nieuwere maatschappij. Vrije universiteiten in Parijs, Oxford, Bologne, Padua, Praag werden zetels van een wetenschap, die de kloostergeleerdheid misschien in mate van kennis niet te boven ging, maar in vrijheid van schoolschen dwang ver overtrof.
Zoo was van lieverlêe een andere tijd voorbereid. De duisternis begon voor schemering te wijken; en 't is in Italië, dat het eerste morgenrood van een nieuwen dag doorbreekt, op eens in zijn vollen, kleurigen glans.
Wie nu nog als 't ware mêegetuige zijn wil van het eerste krachtig ontwaken van dien nieuwen levensgeest, zoo als die zich - om te beginnen met 't geen eerst oog en zinnen treft - in de kunst heeft geopenbaard; hij plaatse zich in zijn verbeelding op het hoofdplein, de Piazza van Pisa. Dáar staan, in klein bestek, bijna met éen blik te verzien, de oorspronkelijke monumenten van de herlevende kunst, de eerste gedenkteekenen der ontwaakte renaissance: de Dom, het Baptisterium, de bekende Campanila of hellende klokketoren, alle uit de 12e en 13e eeuw, schoone gewrochten van een nieuwen, geestvollen bouwstijl, en niet ver vandaar de Campo Santo, de ommuurde begraafplaats, waar de wordende schilderkunst haar eerste zwakke, maar reeds veelbelovende proeven het nageslacht ten voorbeeld liet.

{==198==} {>>pagina-aanduiding<<}

Want het lag in den aard der zaak dat de bouwkunst dier dagen de schilderkunst ver overtrof. Deze laatste, misschien de hoogst denkbare kunstvorm, de meest samengestelde ongetwijfeld, is bij uitnemendheid de kunst der moderne wereld. Bovendien, zij had geen eigenlijke voorbeelden ter navolging; zij moest, met inspanning en studie, langzamerhand een eigen uitdrukkingsvorm zich zoeken, met geen ander model dan de natuur, en geen middel van voortbrenging dan eigen, scheppende kracht. Zoo was 't met de bouwkunst geenszins. Deze had reeds een geschiedenis, een grootsch en roemvol verleden, in onsterfelijke gedenkteekenen achter zich. Om van de álleroudste niet te gewagen, van de Egyptische met haar geheimzinnige majesteit, en de Indische met haar weelderige ornamentiek (de Babylonisch-Chaldeeuwsche was toen nog ónbekend) het Grieksch genie had in zijn tempels en zuilegangen de monumenten nagelaten van den zuiversten smaak, den edelsten eenvoud en volkomen harmonische bevalligheid. En ook Rome's reuzenmacht sprak nog in zijn grootsche gewrochten, in het hechte muurwerk en den stevigen rondboog van thermen en triomfpoort, van viaduct en amphithéater, met de eigen, indrukwekkende schoonheid van degelijkheid en rustige kracht. - Later eeuwen hadden andere vormen zien geboren worden: de 5e en 6e, in het Oostersch keizerrijk, den Byzantijnschen bouwstijl, die het Oostersch element met het Oud-Romeinsche verbond, den graadboog-vorm tot half-cirkelboog, het vlak dak of laag gewelf tot koepelvorm verhief; daarna de 10e en 11e in het Westen, de zoogenaamde Gothiek, beter Germaanschen stijl, den eenig oorspronkelijken kunstvorm door de middeneeuwen in het leven geroepen, maar in zijn soort dan ook eenig en grootsch, - met zijn stouten spitsboog, opwaarts strevende bundelpijlers zich wêer vertakkend in het hoog gewelf, als statige reuzen des wouds, met zijn perpendiculaire
hoofdlijnen, hoogopgaande torenspits in gebeiteld kantwerk - majestuens en geheimzinnig; uitdrukking van aanbiddend geloof uit de volle diepte van der Germanen volksgeest en gemoedsleven geboren,..een psalmtoon gehouwen in steen.
Het ontbrak dus den Italianen, toen bij de toegenomen welvaart en weelde, de bloeiende steden, in kerken en gebouwen, monumenten van haar grootheid wilden stichten, aan voorgangers en wegbereiders niet. En waar nu de ontwakende fantasie een eigen uitdrukking zocht, kon zij toch kiezen en volgen, en

{==199==} {>>pagina-aanduiding<<}
het nieuwe behoefde ten deele slechts een combinatie van het oude te zijn. Zoo was het metterdaad met dien Italiaansch-Romaanschen stijl, waarvan Pisa, in den korten tijd van zijn luister, de schoone voortbrengselen wrocht. Het is combinatie, anders niet. Maar welk een oorspronkelijkheid in die navolging! Wat harmonische samensmelting der verscheidenheden, wat frissche levensadem, die het oude vernieuwt en bezielt, het vroegere overneemt en verwerkt, het éen en ander omschept en omtoovert tot een ongekend en verrassend geheel! Als met spelend vernuft en dartelen overmoed is de bouwmeester aan het werk gegaan met de bouwstoffen van allerlei stijl en tijd, en - door een plotselinge ingeving als soms de kunst in een gelukkig oogenblik vindt (zij weet zelf niet hoe), heeft zij al dat schijnstrijdige weten op te lossen en te versmelten in een wondere éenheid en harmonie. Ziet; 't zijn de stout opgaande lijnen van de Noordsche Gothiek, maar verbonden met de breede vlakken van den ouden klassieken stijl, 't zijn Grieksche kolommen met het bevallig acanthus-kapiteel, hier evenwel geen dragende zuilschachten, maar verkleinde kolonnetten, twee aan twee gekoppeld op éen voet, van boven door de schoone ronding der oud-Romeinsche arcade verbonden, terwijl het geheel gekroond wordt met den trotschen Byzantijnschen koepel, en de gevel voor 't eerst met een levendig mozaïek van afwisselend wit en zwart marmer zich teekent. - Zoo is op eens, weelderig, lachend, rijk, als op een schoonen lentedag der kunst, onder Italië's blauwen hemel, een moderne architectuur ontloken. Een dochter van de deftige matrone der oud-klassieke bouwkunst, zóo dat de familietrek zichtbaar is, maar meer vroolijk en levenslustig, jongere zuster van de latere christelijke architectuur, maar zonder het sombere, dweepende, te overspannen karakter van de Germaansche, of het weelderig overladene van de half barbaarsche
Byzantijnsche, met meer smaak en soberheid dan deze, meer eenvoud en natuur dan gene, vertoont zich de verrassend bevallige verschijning van de nieuw-Romaansche of Italiaansche Gothiek, naar de woorden van den bevoegden kunstrechter Taine: ‘la plus admirable fleur gothique, épanouie dans un meilleur climat, plus serein et plus beau, religieux et pourtant sain, une belle primevère, après six siècles de neige.’ En ook deze primula veris, op vruchtbaar klassieken grond, onder den gloed van een nieuwe lentezon ontsproten, was voorloopster van andere, van nog schoonere bloemen.

{==200==} {>>pagina-aanduiding<<}
De weg was geopend straks door een Brunelleschi, een Bramante, een Michel-Angelo gevolgd, de kiem gelegd waaruit de Santa-Maria van Florence, de Sint-Pieter van Rome zou ontstaan.
Och, waarom heeft een later tijd, waarom heeft onze wêer geheel veranderde wereld, met al de nieuwe behoeften en eischen van het moderne bewustzijn en leven, niet weder een inspiratie als deze ontvangen; waarom heeft onze maatschappij nog den bouwstijl niet weten te vinden, die een uitdrukking van haar streven, werken en denken is? -
Maar een ander gebied der toen herlevende kunst vraagt onze aandacht. Dáar, in hetzelfde Pisa, tusschen Dom en Baptisterium bevindt zich een kleine, doch voor de kunstgeschiedenis hoogst merkwaardige plek, de Campo Santo of gewijde Godsakker. Aan drie zijden is die begraafplaats door muren omgeven, en deze muren dragen aan de binnenzij meer dan half verbleekte fresco schilderijen. Niet ten onrechte heeft men die plaats een arena voor de ontwakende beeldende kunst, die muren een museum en leerschool voor de kennis van de schilderkunst der renaissance genoemd. Hier zijn de sporen van de eerste voetstappen gezet op een nieuwen weg. Het zijn schilderingen die geheel het karakter van den heerschenden tijdgeest dragen, zonderlinge voorstellingen van dood, hel en gericht, Dante's beelden in kleuren, hoewel zonder de bezieling van zijn poëtisch genie. Er is geen relief in de beelden, geen waarheid in de proportie, de figuren missen veelal de eerste vereischten der vitaliteit; de wet van het perspectief is nog niet ontdekt, het koloriet nog niet afgezien van de natuur. Maar toch - daar is in die gebrekkige, in die door vocht en ouderdom half vergane beelden, in dat laatste oordeel van Giotto, in dien triomf des doods van Orcagna een eerste adem des levens, een streven naar waarheid, een worstelen naar uitdrukking, iets dat de latere meesterwerken van Rafaël en Buonarotti voorbereidt en voorspelt.
En hier zij mij een vluchtige herinnering vergund ten opzichte van de oude schilderkunst, gelijk ik mij straks veroorloofde met betrekking tot de vroegere bouwkunst. Ongelijk armer is op dit gebied wat het verleden ons achterliet, niet enkel omdat deze soort van gedenkteekenen meer vergankelijk zijn uit den aard der zaak, maar ook omdat de oudheid ons zeker min-
{==201==} {>>pagina-aanduiding<<}
der na te laten had. In het overoud Egypte was de schilderkunst van zelve in haar geboorte gesmoord door de toepassing van het teekenschrift. Waar beelden letterteekens werden, kon de teekenstift niet meer dan schrijfwerktuig zijn. Menschengestalten met ram-, sperwer- of hondenkop als hun Num, Ra en Anubis mogen zinrijke beelden zijn, echte kunstvormen zijn ze zeker niet. - Ook in Indië tierden wijsbegeerte en fantasie beter dan de beeldende kunst. Onder trotsche pagoden throonen godenbeelden die grootsche gedachten verzinlijken in gedrochtelijken vorm. Wel moest men oog hebben voor tint en toon in dat land van kleuren en zon; maar zelfs de kleur wordt hier gesymboliseerd. Rood is Brahma's scheppende kracht, als de gloed der warmtegevende vlam; groen Vishnu's onderhoudende zorg, als het telkens zich vernieuwend kleed dat het aardrijk tooit; wit Siwah's vernietigend geweld, als de kille sneeuwmantel van Himelaya's kruin. En de symboliek is in zekeren zin de volkomen tegenstelling der kunst, daar zij het geestelijke verzinlijken wil, de kunst daarentegen de zinnelijke natuur moet bezielen. - In China, het land van prosaïsche nuchterheid en geestelijke armoê was ook geen ware schilderkunst denkbaar. Zij was er vóor duizende jaren - wat zij nog is: bijéenvoeging van rijke kleuren, maar zonder lichtwerking of perspectief, kunstig schitterend lakwerk, maar geen zweem van kunst. - Bij Meden en Perzen eindelijk, op de wanden der paleizen, reusachtige muurschilderingen ja, maar vlakke, schaduwlooze gestalten in éenkleurig menie, met scherpen
profielomtrek geteekend. - Dat alles is geen kunst. Eerst de Indo-Germanen zouden het verstaan haar eigenlijk wezen te vatten. En - zonderling verschijnsel, merkwaardig bewijs, hoe de genius van een volkstam zich gelijk kan blijven na honderden van jaren - het zijn de oude Tusci of Etruscers bij wie, 1500 jaren vóor Christus, in het schilderwerk hunner graven en vazen, de eerste sporen zichtbaar worden van een kunst, drieduizend jaar later door hun Toscaansche nakomelingen opgevoerd tot den hoogsten bloei. In die Etrurische overblijfselen voor het eerst een beginsel, ja het beginsel van ware kunst; een uitdrukking, hoe onvolkomen, van individueel, van innerlijk leven. Op eens is daarmêe een reuzenvordering gedaan boven al wat Egyptenaars en Aziaten hadden voortgebracht, een eerste stap gezet op den eenig waren weg. Het scheppend kunstgenie begint zich zijn roeping bewust te worden, en

{==202==} {>>pagina-aanduiding<<}
strekt de hand uit naar het geen de kern moet vormen der hoogere beeldende kunst: de gevoels- en levensuitdrukking van den persoonlijken mensch. Hier is kracht, waarheid, leven, realiteit, in de uitdrukking zelfs zekere overdrijving, (merkwaardige familietrek met den Toscaanschen Michel-Angelo) maar de scheppende geest is geboren, het doode en onbewegelijke voorbij. - Het is naar die Etruscische school, dat zich de latere Grieksche heeft gevormd, die haar oorspronkelijke kracht door kuischen schoonheidszin wist te adelen en te verheffen. Ongelukkig weten wij van 't geen de hoogere kunst onder de Grieken heeft geleverd, bijna niets. We kennen slechts de namen van een Polyeuctes, Apollodorus, Zeuxis, Apelles, en hun werken door zeer onvolledige beschrijvingen alleen. Schoon waren ze zeker, want de Grieken hadden te gekuischten smaak om kunstvoortbrengselen te waardeeren, zonder ware verdienste. Maar op de hoogte van hun beeldhouw-werk stond hoogstwaarschijnlijk hun schilderkunst toch niet. Daarvoor ontbraken te zeer de materiëele en technische hulpmiddelen. Veelal waren de schilderingen monochromen, teekeningen van éen kleur, en werden de beelden niet gepenseeld, maar door het afschrappen der bovenste oppervlakte van twee lagen dekverw, met een stilet, afgeteekend. Ook waren de beelden doorgaans naast elkâar geplaatst, zoodat wij ons zulke schilderijen eigenlijk meer te denken hebben als schijnbare basreliefs in kleur, zonder diepte of achtergrond. Wat de latere Grieksche, Romeinsche kunst was, zien we ten deele in de overblijfselen van Herculaneum en Pompeji, decoratiefschildering met felle verw, los en bevallig van teekening, maar geen kleurmengeling of schaduwtint, geen luchtruim of verschiet.
Doch een nieuwe tijd brak aan, toen - ik gebruik de woorden van Dr. Adolf Görling - ‘uit de schijnbaar verdorde agave van het, voor de beeldende kunst doodend, Mozaïsme, in den nacht van Bethlehem de schitterende wonderbloem opschoot, bij wier ontplooiing, het menschelijk leven in zijn veelzijdigheid en volheid, ook het leven der kunst, een hooger wijding verkreeg.’ - Het is een dwaling dat het Christendom naar zijn aard en wezen, dat het oorspronkelijk Christendom althans, vijandig zou geweest zijn aan de kunst. In diezelfde catacomben, waaruit de steenen voor Rome's reuzenbouw werden gegraven, waar ook die godsdienst een wijkplaats vond welke, zonder het te bedoelen, de stad der Caesars zou ondergraven,

{==203==} {>>pagina-aanduiding<<}
tot ze waggelend onder haar eigen zwaarte, nêerzonk in puin, - in die catacomben zijn de eerste sporen merkbaar van een nieuwe, christelijke kunst, nog in haar onmondige kindschheid, maar sprekend toch reeds van een nieuw en hooger bewustzijn. In de muurschilderingen hier van Diogenes, den doodgraver, daar van Abrahams offerande, ginds van een tweetal Christuskoppen, is de eenvoud en waarheid der naïveteit. En een geheel nieuw element is in de kunstwereld gekomen: voor ziel en natuur-leven en geest!
Toch moesten nog eeuwen verloopen eer zich die hoogere kunst ontwikkelen zou. Bij de langzame verbrokkeling van het Westersch rijk en den sloopenden vloed der volksverhuizing was er vandalisme of verval, geen scheppende kunst. En in Byzantium, hoofdzetel van het Oostersch wereldrijk - nu ja, dàar ontstond een kunststijl, mits men klem en nadruk legge op den laatsten lettergreep alleen. Stijl was er, meer dan te veel; van ware kunst geen schaduw of zweem. De Byzantijnsche bouwstijl bezit, bij halve barbaarschheid, een zekere grootschheid, getuige b.v. de Sophia-kerk in Constantinopel, (thans den Czaar ten spijt nog Turksche moskée,) maar de Byzantijnsche schilderschool is de volle barbaarschheid, de volkomen decadentie der christelijke kunst. Menschen in engelengestalten, onoogelijke ledepoppen met onmogelijke ledematen. Zelfs de eerste grondregelen van het teekenen schijnen vergeten. Slechts in het gelaat nu en dan eenige uitdrukking. Overigens houding, gestalte, gebaar, alles even onbeholpen, onnatuurlijk, onmenschelijk, een juiste afdruk van wat het Christendom zelf werd in dagen, toen het starre dogme geest en leven had verstikt. Ieder deel is afgewerkt naar een vastgesteld vormen-canon. Zelfs het kleed moet zich voegen naar den conventioneelen plooi. Bonte pracht moet voor schoonheid gelden, afgemeten symmetrie harmonische éenheid vergoeden. Grille, krijschende kleuren schreeuwen elkâar haar wanklanken toe. Okergeel, purper, hemelsblauw en rozenrood vertoonen zich in bonte mengeling op een strak gouden grond. Geen wonder van een tijd, waarin over het woord van den Bisschop Theodoretus: dat ‘de natuur het oorspronkelijk type der kunst is,’ het anathema werd uitgesproken, en de stelling gold, dat het hemelsche onteerd werd door een schoonheid aan aardsche vormen ontleend. - In die dagen, ook in het Noorden, dezelfde geijkte wansmaak overal.

{==204==} {>>pagina-aanduiding<<}
In de miniatuurteekeningen van evangelie en brevier, in de Heiligenbeelden op reliquiënkast en monstrans hetzelfde type altijd. De kunst - nog eens moet ik verlof vragen voor het misbruiken van dat woord - was tot den rang van een handwerk gedaald, en het schildersgild werd met dat der smeden en zadelmakers op éen lijn geplaatst, of daarbeneden gesteld. Zij was eigenlijk niet meer geworden dan een onderdeel der ornamentiek, geschikt om met een gekleurd beeldje de plaats te vullen die houtsnijder en juwelier in meubel of kerk-sieraad voor haar openlaten wilde. Hooger dan de schilderkunst (maar dit juist is een blijk van hàar diep verval) stond toen reeds de mozaïek, een bewonderenswaardig handwerk voorzeker, dat met zijn 18,000 nuancen van gekleurde steenen tooveren kan, maar een mechanische arbeid toch immer zonder inspiratie of geest. Het schoonst mozaïek blijft steeds een kleurenvlak dat zijn licht van buiten ontvangen moet, geen licht en leven in zich zelf heeft, En er bestaat een industriëele kunstvaardigheid die de dood is der kunst. De bekwaamste werkman aan de weefgetouwen der Gobelins zal zelden een kunstenaar zijn.
Doch reeds voldoende bleek ons wat voor den herlevenden schoonheidszin dier dagen op het gebied der schilderkunst nog was te doen. De Renaissance, de wedergeboorte der architectuur, zou eigenlijk de ware geboorte eerst der schilderkunst zijn. De eerste die als vertegenwoordiger gelden mag van de nieuwe periode die zich nu voor haar opent, is de omstreeks het midden der 13e eeuw (1240) geboren Cimabue, de vader der Florentijnsche schilderschool. Nog zijn de vormen geheel Byzantijnsch. De vooruitgang is zeer betrekkelijk slechts. De schilder teekent de namen van zijn personen boven hun hoofd en legt letterlijk de woorden die zij geacht worden te spreken op een briefje hun in den mond; maar toch, er is eenige losheid en beweging gekomen in gestalte en draperie, er is leven ontstaan in de gelaatstrekken, de uitdrukking verkrijgt soms bijna de waarheid van het portret. En in allen geval, de knellende banden zijn verbroken, de tijd van het doode en onbewegelijke is voorbij, het oog is begonnen zich op de natuur te richten, straks zal de hand leeren lijnen en trekken te vormen aan die natuur ontleend. - Op zekeren dag ziet Cimabue op een eenzame wandeling een half naakten herdersknaap, die tegen een rotsblok met een griffel, in ruwen omtrek het beeld van een zijner geiten teekent. De jonge

{==205==} {>>pagina-aanduiding<<}
knaap met geestvol oog trekt hem aan; hij neemt hem tot zich, en de arme geitenhoeder wordt een kunstenaar, dien later Pausen en Koningen elkâar betwisten - wat meer zegt, die de schilderkunst een reuzenstap verder brengen zal. Had Cimabue de oude vormen reeds aangeblazen met een nieuwen geest, Giotto weet de ware, schoone vormen te vinden, en kiest daartoe zijn modellen in de antieke beeldhouwkunst, thans ook herlevend. Zijn beelden erlangen vastheid en ronding. De schilderij houdt op een vlak kleurbeeld te zijn. - Nog een dertig jaar later, en een derde kunstenaar maakt een nieuwe verovering. Het is Masaccio, de eerste eigenlijk die de regels van lijn- en luchtperspectief op de schilderkunst toegepast heeft. Nu leert zij tooveren ook met diepte en ruimte. Er komt lucht en licht rondom en achter de beelden, de gestalten treden te voorschijn uit het doek of wijken op den achtergrond; de figuren worden gerangschikt in schoongedachte en toch juiste groepeering. Het geheim wordt afgezien van de speling van licht en bruin; straks zal het penseel in den wisselenden kleurtint der natuur of in het spelend zonlicht worden gedoopt. Zoo was het bij Masaccio, en daarbij is zijn voorstelling diep van waarheid en innig gevoel. Geen wonder dat zelfs een Rafaël aan hem meer dan éen voorstelling ontleende. Zijn kunst was hem, gelijk hij zelf verklaarde, een sacerdoce, in den waren zin van het woord. Dat was zij daarna voor vele anderen die haar beoefenden met de vrome passie van een leven haar gewijd; niet alleen voor kloosterbroeders als een Fra Lippi, Fra Angelico, Fra Bartolomeo, wier heiligen- en engelenbeelden de onnavolgbare uitdrukking dragen van reinheid en eenvoud, zoo als zij die, met vroom geloof, zich schiepen in de heilige stilte der cel; dat was zij voor anderen ook, voor een Domenico Ghirlandajo, een Luca Signorelli, een Perugino en vele anderen, die woekerend met hun talent, geleerd, aangespoord en tot naijver
gewekt door hun voorgangers, allen het hunne toebrachten om langzamerhand, van stap tot stap winnend in waarheid, bezieling en leven, de Toscaansche schilderschool, althans wat schoonheid en verhevenheid van uitdrukking betreft, een hoogte te doen bereiken, door geen andere ooit gëevenaard.
Wij zouden hier misschien nog behooren te spreken over het andere hoofddeel der beeldende kunst. En wij kunnen zeker niet vergeten, wat ook de beeldhouwkunst of plastiek der

{==206==} {>>pagina-aanduiding<<}
Renaissance is geweest, niet enkel een doen herleven van het edelst antiek, van de zuiverheid en soberheid van den klassieken stijl in vorm en lijn, maar een daarin brengen van een nieuwen der oudheid onbekenden levensgeest, die brons en marmer bezielt. De namen van een Cellini, Ghiberti, Donatello, wier geniale tact zoo meesterlijk fijn den beitel hanteerde, moeten althans genoemd worden in een studie als deze. Maar bij den rijkdom van het onderwerp, kan niet alles evenzeer in 't licht gesteld. En wij doen nog der beeldhouwkunst van die dagen geen onrecht, als wij in de schilderkunst vooral zien, wat de Renaissance op 't gebied van de kunst, in haar wezen en richting 't meest karakteriseert.
Maar wij mogen niet langer ons bezighouden met deze éene levensuiting van de weer ontwakende en herboren menschheid, waar zoo veel anders, ja het betrekkelijk grootere onze aandacht vraagt. Hooger toch dan alle beeldende kunst, die in kleuren of vormen spreekt tot het oog, staat, als openbaring van het menschelijk leven, denken en voelen de taal, omdat zij daarvan én meer onmiddellijke én meer algemeene uiting is, zij ‘gave Gods, en goddelijkst' aller gaven’ en, immers in haar hoogsten vorm: het dicht, mede een beeldende kunst.
En hier komt voor onze gedachte aanstonds de beeltenis van den man, wiens reuzengeest oprijst aan de grens der middeneeuwen, ‘der volkren dichter, door zijn volk verdreven’, de wegbereider der Renaissance, schepper van de Italiaansche taal, beide in prosa en poësie, vriend en geestverwant van Giotto, die ons zijn beeld heeft geteekend, met dat scherp profiel en diepdenkend oog, voor ónze verbeelding gekroond met den lauwer dien een ondankbaar vaderland hem, bij zijn leven, onthield, maar dien een bewonderend nageslacht op zijn beeld heeft vastgezet, van den man, dien ik nauw behoef te noemen, - Dante of Durante Alighieri, in wiens standbeeld, toen het vóor vier jaren, zes eeuwen na zijn geboorte, werd onthuld, heel Italië, Vorst en Volk, het symbool van 's lands éenheid en roem heeft erkend en gehuldigd. - En terecht. Waar wij in onze dagen Italië eindelijk, hoezeer niet zonder moeite en strijd, als nationaliteit zijn plaats zien innemen onder de Staten van Europa, is dat niet ten gevolge van politieke combinatiën, van vreemde interventie, van Garibaldi's vrijbuiters, maar door de hoogere, geestelijke éenheid, gevormd door een taal, die aan Dante vooral

{==207==} {>>pagina-aanduiding<<}
haar volle en schoone ontwikkeling dankt. Hij was de eerste die deed verstaan wat volledige toonladder van klanken ontleend kan worden aan het muziek-instrument dier taal, wier welbesnaarde luit hij ten deele zelf gevormd heeft, voor het minst heeft gestemd. Hij heeft het oud, nog ongevormd Florentijnsch, met de nog ongekende schatten van het naïve Provençaalsch verrijkt, door de aanraking van zijn genie, omgeschapen tot dat zuiver Toscaansch, dat van toen aan een geïdealiseerd Italiaansch worden zou, zoodat het Toscanissimo gold als het meest zuivere en verfijnde van den genius des volks. - In zijn opvatting, beschouwing, begrippen, door den aard van zijn veelomvattende geleerdheid, behoort Dante geheel tot de middeneeuwen nog. Hij is de dichter der middeneeuwen, gelijk Homerus die der oudheid, en Shakspeare die der nieuwe wereld is - maar zijn gewrochten zijn van die middeneeuwen het hoogst product, het schoonst resultaat, de volkomen ontwikkelde bloem, de gansch voldragen vrucht. - Wat de voorafgaande eeuwen, op het gebied van Heldendicht, profaan of godsdienstig, in Karel-, en Arthurromans, in Niebelungen-lied en Heliand hadden nagelaten, wat jagloren en trobadours met sonnet en balladen, in leerdicht hadden voortgebracht, wat het geestrijk allegoriseeren, b.v. in het dierenepos van het Nederduitsch Reijnaart den Vos in het leven riep - bij Dante is het wêer te vinden, maar geadeld en gesublimeerd, en bezield met een nieuwen, hoogeren levensgeest. Het individueel, innerlijk menschenleven met zijn teederste aandoeningen en diepst gevoel komt nu voor het eerst tot zijn wettig recht ook op het gebied van letterkunde en poësie, en waarheid en natuur vormen den grondtoon van zijn zilveren lier. Zelfs waar hij zich beweegt in de sfeer der allegorie, of in de fantasiewereld te midden der geesten van het schimmenrijk, staat hij op den bodem der volle
realiteit, en daarom behoort hij niet Italië of de middeneeuwen uitsluitend, maar der wereld en de eeuwen toe. In het prosa van zijn Vita nuova teekent hij het meest innig subjectieve van zijn persoonlijke herinneringen en gedachten, en in zijn onsterfelijk gedicht, de Divina Comedia, den zang, waarin hij, gelijk hij zelf verklaart, ‘zijn vleesch en bloed heeft gegeven, en zijn diepste wezen nedergelegd’ - in dat gedicht, in ons vaderland zeker meer nog door de kunstplaten van Doré bekend dan door de verdienstelijke vertaling van Kok, om van de latere, in dicht, van Dr. Hacke niet te spreken - ook

{==208==} {>>pagina-aanduiding<<}
dáarin is 't het waarachtig menschelijke, 'tgeen de diepste grondgedachte vormt. Wat hij dàar, in den gang door hel, vagevuur en paradijs voor den geest wil roepen, is het groote drama van het innerlijk menschenleven dat, uit de ellende der zonde, door de worsteling en loutering van den geloofsstrijd, opstijgt tot de paradijsvreugde van den vrede in God. Dat is het denkbeeld van den man, gelijk ten Kate zegt,

‘In éen grootsch werk, de schepper van zijn taal, 
En 't heerlijkst ooit in menschentaal geschreven, 
Waarin niet slechts de middeneeuwen leven, 
Maar 's levens polsen kloppen al te maal.’ 

Juist omdat dit gedicht waar is, waar in den hoogsten zin van het woord, draagt het geheel den stempel, de kleur, het merk van Dante's tijd en geest. Hij is in denken en voelen, geheel door de middeneeuwen gevormd, geestelijke zoon van haar uitnemendste mannen, van twee hunner vooral, Thomas van Aquino en Bernard van Clairvaux. De scholastiek van den eerste spreekt in het kunstig, al te gekunsteld plan van zijn gedicht, waar alles, tot zelfs het getal van zangen en sylben een symbolische beteekenis heeft, maar ook de innige mystiek van den ander spreekt in den diep gevoelvollen toon die zijn verzen doorademt. Maar tevens hoe is de geest dier zangen onsterfelijk voor alle geslachten! Ook in dezen heros der dichtkunst is het gebleken, dat het meest individueele tevens het meest algemeene en populaire is, omdat het hart, in zijn diepste wezen en werken, in alle tijden zich gelijk blijft, en de taal van het hart de taal van de gansche menschheid is. En wat meesterschap heeft deze poeet over taal en woordenkeus, hoe weet hij de schijnbaar onwilligste versmaat te buigen en te smeden naar zijn wil, wat bevallige kracht, die geen inspanning meer verraadt, in die saamgedrongen terzinen - wat plastische voorstelling in beelden, geteekend soms met een enkelen trek, en wat têerheid des harten bij die stoutheid, wat vox humana in dien grootschen orgeltoon, wat diepte des gevoels in dien zanger van geloof en liefde beide, van geloof en liefde geworden tot éen! Want zijn christelijke piëteit is éen met de aandoenlijke vereering van Beatrice - van die Bice Pornari, wier ‘stemmig rood kleedje’ hij niet vergeten kan, waarmêe zij het eerst als achtjarig kind

{==209==} {>>pagina-aanduiding<<}
hem was verschenen, als hij de eerste gewaarwordingen der liefde en het eerste hijgen naar het ideale in zich voelde opstijgen, toen de negenjarige knaap op eens zich bewust werd dichter te wezen, ‘en het was’, zegt hij ons zelf, ‘in dat zelfde oogenblik dat de geest des levens, die in de verborgenste kamer des harten woont, begon te beven, en alle polsen trillen deed.’ Dezelfde Beatrice is het die, in haar jeugd reeds gestorven, door zijn dichterlijk gevoel verheerlijkt, als het ideaal der reine volkomenheid voor hem steeds levend, zijn muze, zijn genius wordt. Zij is het die hem de christelijke vroomheid in haar reinste en hoogste uitdrukking vertegenwoordigt, éen wordt voor zijn verbeelding met de heilige theologie, die zijn geest omleidt door de sfeeren des hemels, waar Virgilius, vertegenwoordiger der natuurlijke, menschelijke rede, in lager gebied zijn wegwijzer, hem niet meer volgen kan. - Door den doop der liefde en des lijdens gewijd, is de zanger van het middeneeuwsch Italië ook de dichter des harten, en de profeet van den nieuweren tijd, waarin de mensch, de waarheid, het leven het groote voorwerp wordt van de beoefening der dichtkunst, tot het bewustzijn van haar roeping ontwaakt!
Zoo was de weg gebaand, waarop straks een Petrarca en een Boccacio volgen zouden. Zeker, Francesco Petrarca was Dante Alighieri niet. In ware genialiteit was hij geenszins een evenknie van zijn ietwat ouder tijdgenoot; in uitwendige omstandigheden was hij bijna zijn tegenbeeld. Door politieken strijd werd Dante balling uit zijn vaderstad, die nogtans, nevens zijn Beatrice, zijn eerste liefde, zijn ‘mia Fiorenza’ bleef, en zijn wensch werd niet vervuld, dat hij ‘daar nog mocht terugkeeren om het grauwe hoofdhair, dat eenmaal blond was aan de Arno, onder een vaderlandsche lauwerkroon te verbergen.’ - Petrarca daarentegen werd gelauwerd en gekroond, gevierd en gevleid om strijd door zijn tijdgenooten, door vorsten en grooten. En - hij was die eere waard. Doe hem slechts de onbillijkheid niet aan hem met dien éene te vergelijken, en hij komt zelf ook in zijn volle en edele grootheid ùit, door geleerdheid, dichtgaaf, en ook grootheid van karakter een ware koningsgestalte zelfs te midden van een Titansgeslacht. Van Dante geen gelijke, bracht hij het in zekeren zin verder dan hij. Meer dan deze behoorde hij der moderne wereld toe. Met geest en gedachten leefde hij minder in de middeneeuwen dan in den ouden, klassieken

{==210==} {>>pagina-aanduiding<<}
tijd, en deze stond, door geest en richting, het nieuwe tijdvak dat nu zich opende, ongelijk veel nader dan het middeneeuwsch leven. Daarom heeft Petrarca op zijn tijd en tijdgenooten veel grooter invloed geoefend dan Dante. En als geleerde én als dichter opent hij de rei der moderne humanisten, en 'tgeen dezen in de Latijnsche en Grieksche oudheid zochten, was juist die nieuwe en vrijer richting van geest en gedachten, van welke een frisscher levensstroom zou uitgaan, die de kunst verhief en de wetenschap zuiverde. Want de oud-klassieke wereld was toen waarlijk een nieuwe wereld voor het rijk der gedachten. En Petrarca leefde in die nu aan 't licht gebrachte oudheid met geheel zijn ziel. Haar zin voor waarheid, schoonheid, natuur had hij opgenomen in zijn binnenste, en hij bracht ze over in zijn eigen poësie. Hij spreekt tot zijn tijdgenooten, tot allen die een hart hebben voor liefde en gevoel, en een oor voor de zoetstvloeiende klanken, in zijn Rime en Canzone en in die liefelijke minnezangen, die nog leven in het geheugen en hart van het volk en uit den mond van lazzaroni en muildrijvers worden gehoord; hij doet het met een onovertroffen fijnheid van vorm en zuiverheid van stijl. Tegen alle dogmatisme in kunst en leven, dat natuur en waarheid geweld doet, tegen alle sophistiek der scholastische methode doet hij het recht der eenvoudige schoonheid gelden, en legt alzoo den grondslag van die ware humaniteit, die in de kennis - de veelzijdigheid, in het leven - de ontwikkeling der persoonlijkheid, in alles - de waarheid zich ten regel heeft gesteld.
Een zoon van denzelfden geest is Giovanni Boccacio, de bewonderaar en commentator van Dante, wiens Decamerone (een verzameling van honderd novellen) zich kenmerkt door de bevalligste losheid van vorm - waarmede ongelukkig ook losheid van zedelijk gevoel gepaard gaat - en door fijnen, natuurlijken humor. Zijn grootste verdienste is deze, dat door hem vooral de letterkunde een spiegel wordt van het ware, volle menschen-leven. Meer dan anderen heeft hij op de ontwikkeling en vorming van de levende taal der samenleving, en daardóor op de maatschappij van zijn dagen gewerkt. In dat opzicht staat hij ver boven Dante en Petrarca beiden, heeft hij 't althans ongelijk veel verder gebracht dan zij. Juist omdat hij de litteratuur van haar hooger sfeer afdalen deed tot de werkelijkheid van het leven, was de onmiddellijke praktische invloed zijner schriften

{==211==} {>>pagina-aanduiding<<}
ontegenzeggelijk veel grooter. De letteren zijn, na en door hem vooral, meer éen geworden met het leven. Krachtiger en schooner groeit nu de boom op der Italiaansche litteratuur, waaraan nog een Ariosto en Torquato Tasso prijken zullen als vruchten van de edelste soort.
En de letterkunde was ook toen, gelijk meermalen, gelijk min of meer altijd het geval is, spiegel en maatstaf van het gansche leven. Haar opkomst en bloei ging ook toen met de veelzijdigste ontwikkeling gepaard. Nooit meer dan in de dagen der Renaissance is de waarheid gebleken dat fraaie kunsten en vrije wetenschappen door onbreekbare banden zijn samengehecht, dat éenzelfde adem en levensgeest ze alle bezielt, omdat zij in den grond slechts onderscheiden uitingen zijn van éenzelfde leven. De Renaissance in haar ganschen omvang, was dan ook eigenlijk niet anders dan de intellectueele wedergeboorte van den geheelen mensch tot voller zelfbewustzijn ontwaakt.
En dat verband, niet enkel van de kunsten onderling, maar van kunst en letteren en wetenschap, valt hier te meer in het oog, omdat toen bij de meer uitnemende persoonlijkheden een zekere universaliteit werd gevonden, welke thans, bij den ontzettend toegenomen omvang van ieder vak en onderdeel der kennis, een volslagen onmogelijkheid is geworden. In onze dagen, het is ten deele misschien een schaduwzij van den vooruitgang, moet men te zeer specialiteit zijn, zal men iets beteekenen, om encyclopaedist te kunnen wezen. Zoo was het destijds niet. Dante was sterrekundige, wijsgeer, godgeleerde, staatkundige, Petrarca oudheidkenner, litterator, staatsman, da Vinci componist en ingenieur, Macchiavelii en de graaf Pico van Mirandola waren coryphaeën op ieder gebied van kennis. Evenzoo was het in de kunst. Michel Angelo was ook beeldhouwer, bouwkunstenaar, dichter, Rafaël architect en beeldhouwer, Brunelleschi, Bramante, Donatello bouwkunstenaars niet minder dan beeldhouwers. Zelfs de industrieel was tevens kunstenaar, de graveur of juwelier meest teekenaar van zijn eigen werk. Zoo ging de ontwikkeling van kunsten en wetenschappen hand aan hand. Alles herleefde in dien schoonen lentetijd, gelijk bij het doorbreken van de vóorjaarszon allerlei planten en bloemen ontluiken tegelijk.
Nooit waren dan ook de omstandigheden daartoe gunstiger dan toen. Zelden vloeit een groote stroom - ook de Nijlstroom heeft dat

{==212==} {>>pagina-aanduiding<<}
thans doen zien - uit éen enkele bron; zelden komt een groot verschijnsel in de wereldgeschiedenis uit een enkele oorzaak voort. Alles werkte samen in die dagen der 14e en 15e eeuw, om den blik te verruimen, den geest te verheffen, den smaak te zuiveren, de krachten te vermenigvuldigen. Nu was het de uitvinding der boekdrukkunst, waardoor voor 'teerst aan het woord, en dus aan den geest des menschen, een onbeperkt gebied van werking en invloed werd geopend, of de ontdekking der gravuur, die drukkunst voor de artistiek, die de uitnemendste en zeldzaamste kunstwerken verveelvoudigt en bewaart, of die der olieverw, die voor harst- en waschverw of fresco in de plaats gekomen, aan de schilderkunst vroeger ongekende hulpmiddelen bood, voor het eerst kleuren leenend wedijverend met het koloriet der natuur, waardoor kracht en zachtheid van touche, helderheid en diepte van toon werd verkregen; dan was het de verovering van Constantinopel door de Turken, die Grieksche taalgeleerden, en met hen lust tot kennis en beoefening dier wijsgeerigschoone taal naar Italië overbracht en er de modellen kennen leerde der zuiverste classiciteit of, bij het ontwaken van de oudheidstudie, het opgraven van eenige der schoonste overblijfselen van de vroegere kunst en het opdelven van kostbare handschriften onder het stof van de kloosterboekerij begraven; dan wederom de ontdekking van een nieuwe wereld door Columbus en Vespucci aan de overzij der zee, of van de wereldorde der hemellichamen door een Copernicus en Galiléi. Geen wonder dat natuurstudie en aardrijkskunde een nieuwe vlucht nam, dat de sterrekunde de sterrenwichelarij verving, de bijgeloovige alchimie overging in de wetenschap der chemie, en de geneeskunde tot den rang van wetenschap zich verhief; dat, waar men eens van de waarneming der werkelijkheid als voornaamste kenbron der waarheid begon uit te gaan, en menschheid en natuur begon gade te slaan met meer onbeneveld oog, ook
de historie, biographie zoowel als volksgeschiedenis, een hooger karakter erlangde en de wijsbegeerte een nieuwe phase ingetreden was.
Maar het zou ondoenlijk zijn alles aan te wijzen of aan te stippen zelfs. Wie de Renaissance uitwendig in haar vollen bloei wil aanschouwen, stelle zich Florence voor tegen het eind der 15e eeuw, onder het bestuur der Medicis, vooral onder Lorenzo, om zijn prachtliefde Il Magnifico genoemd. Florence was het Athene van Italie, en Lorenzo's dagen zijn eeuw van Pericles.

{==213==} {>>pagina-aanduiding<<}
De hofhouding van den veelbegaafden patricier, uit dat geslacht van rijkgeworden bankiers, was een lycéum der wetenschappen, een akademie der kunsten, een leerschool van beschaving en smaak. Daar lag dat Florence, ‘de wellust en trots harer burgers, het voorwerp van aller vreemdelingen nijd’, gelijk men het noemde; de stad van dichters en geleerden, bakermat der herboren wetenschap, oefenschool der vernieuwde kunst, tempel der verjongde wijsbegeerte en lusthof der ontboeide poezie, thans rustig herademend na langen strijd, in ongekende welvaart en bloei, het leven genietend als een blijden, feestelijken lentedag. Daar lag zij de schoone en fiere, de bloem van Italie, la nobile cittá, aan de twee zijden der lachende Arno, haar met vier stoute bruggen overspannend, gekroond met den schoonen achthoekig ovalen koepel van zijn dom, het reuzenwerk van Brunelleschi, met dat Baptisterium, waarvan Ghiberti de bronzen deuren beitelde, door Michel Angelo om haar wondere schoonheid eens waardig genoemd de deuren van het paradijs te zijn, met al die witmarmeren paleizen met veelkleurig steen geïncrusteerd, waarover de Italiaansche zon haar goud en purper giet - en in het midden het palazzo Pitti, waar de burgervorst zijn zetel heeft. Het is in de daarin grenzende tuinen van San Marco, die door de schoonste beeldwerken, antiek en modern, zijn versierd, dat Lorenzo, zelf dichter en wijsgeer, met zijn geleerde en geletterde vrienden, een Gabriël Pico, graaf van Mirandola, het wonder van zijn tijd, met den begaafden en edelen Marslio Ficinio, den Platonischen philosooph, met Johannes Argyropylos, Manuel Chrysoloras en andere geleerde Grieken of een Angelo Poliziano dichterlijke wedstrijden houdt, Platonische feesten viert, of wel 't zij in het zuiverst Latijn of in de taal door Dante's harptoon en Petrarca's luit gevormd, nu de diepste wijsgeerige problemen behandelt, dan met de losse en
vrolijke scherts eigen aan den Florentijnschen geest een samenspreking voert met attisch zout gekruid, zich vergastend bijwijlen aan de facezie van den populairen Pulcinella of aan de politieke pamphletten en pasquinaden van den vernuftigen Aretino, den vader der latere journalistiek. De conversazione werd bijna een kunst en wetenschap. Een hoffelijke, bevallige, geestige toon vormde zich onder den beschavenden invloed van ontwikkelde en veelal geletterde vrouwen en, als een der middenpunten van de beschaafde samenleving, werd het Salon geboren, dat zich later vaak zulk

{==214==} {>>pagina-aanduiding<<}
een wezenlijke macht zou toonen in de moderne maatschappij. Ja alles, tot de minste kleinigheden, tot den stijl van huisraad en kleeding, getuigde, aan die hofhouding, van smaak en vernuft. Het was de eerste volkomen levensuiting van het nieuw herboren Europa, de zonneglans der levensvolheid van een liefelijk schoonen Meidag in het leven der menschheid.
Voorzeker, dat alles had zijn ernstige, zijn sombere keerzij. Een zoete bedwelming steeg uit de geur van die schoone lentebloemen op. Er is meer noodig om een volk goed en groot te doen worden, gelukkig en vrij, dan een kunstlievend oor en een dichterlijken zin, dan weelde en genot. Beschaving van uitwendige vormen kan samengaan met de grootste onreinheid, mits die zich verberge onder een glanzend vernis, en men de boeien der zonde met geurige bloemen omwinde. Driften en passiën van een verhoogd sensualisme, nauw bedekt door uitwendige welvoegelijkheid, gaven recht aan de strenge boetredenen van een Girolamo Savonarola; en toen de vrome Prior van San Marco aan het sterfbed van Lorenzo verscheen, bleek het dat er iets anders gevorderd wordt om een leven wel te besteden en zacht te doen eindigen, dan kunstzin en smaak.
De weelde had een hoogte bereikt die soms bijzondere modeedicten uitlokte, éen waarvan ('t geen in onze dagen nog wel van kracht zou mogen zijn) uit het kapsel der vrouwen de capelli morti, de doode, aangehechte hairen verbood. Een zekere heidensche lichtzinnigheid was, met de hartstocht voor de oudheid, in levenswijs en levensbeschouwing gekomen. Plato had bij velen de plaats van den Christus ingenomen, en Cicero gold als de heilige van den tijd. 't Was op zich zelf onschadelijk genoeg, dat men zijn kinderen met Grieksche of Romeinsche namen liet doopen, dat een Pomponius Laeta elken morgen voor een buste van Cicero ging knielen, en een Poggio verklaarde dat niemand waarlijk geleefd had die geen Latijnsch boek had geschreven of een Grieksch boek in zuiver Latijn overgebracht, of dat sommige der latere humanisten geen woord wilden dulden niet door een der geijkte klassieken gebruikt. Dergelijke buitensporigheden oordeelen zich zelve. Het was juist door deze overdrijvingen dat de Renaissance, na een korten bloeitijd, welhaast verwelken zou en vervallen. Ook hier zou die onvermijdelijke eenzijdigheid zich openbaren,

{==215==} {>>pagina-aanduiding<<}
waartoe de menschengeest steeds, bij het volgen van een nieuw beginsel of een nieuwe richting vervalt. De zoogenaamde natuurlijkheid tot systeem verheven, werd ónnatuur op haar beurt, en bewondering van het antieke bracht eerlang tot een slaafsche, geestlooze copie. - Voor de verlaten traditiën werden nieuwe canons en dogmen gesmeed in wetenschap en kunst, en de gevierde mode werd luimige dwingelandes. Het humanisme in zijn beginsel zoo waar en gezond, leidde tot dwaze pedanterie, en de kunst huldigde vormdienst en gemanierdheid.

Uit de bron van de Renaissance zijn als twee rivieren uitgegaan, waarvan de éene den verwanten stroom van den Duitsch reformatorischen levensgeest ontmoetend en zich daarmede vereenigend, door een ernstig gemoedselement in zich op te nemen, vruchtbaarheid en leven gebracht heeft in de Europeesche maatschappij, de andere, aan zich zelve overgelaten, in het slijk en zand van het naturalisme en realisme zich verliep.

Maar eer de kiem der ontbinding, welke de schoone bloesem der Renaissance in zich droeg, tot ontwikkeling kwam, zou zij, kort na Lorenzo de Medicis, in Rome, onder diens zoon Giovanni, Paus Leo den X, zich nog in haar volsten en hoogsten bloei vertoonen. Dat hoogste zenith der kunst zien wij bereikt door een drietal mannen, met een korte beschouwing en onderlinge vergelijking van wier gansch uitnemende verdiensten ik dit overzicht wil besluiten: Leonardo da Vinci, Michel Angelo en Rafaël Sanzi.

Om dus, als met een enkelen blik, te overzien wat de Renaissance, in haar hoogste en meest volkomen ontwikkeling, heeft geleverd, richten wij het oog op dat drietal mannen dat, als een gesternte van de eerste grootte, schittert aan den Italiaanschen hemel, wier gansch uitnemende, maar eigenaardige en verschillende verdiensten, bij éenheid nogtans van genie en streven, van zelf tot onderlinge vergelijking, en daardoor tevens juister waardeering leidt.
De eerstgenoemde, Leonardo da Vinci, was ook de eerstgeboorne, van 't jaar 1452; in het kasteel Vinci op het gebied van Florence geboren. Een der groote colossen aan den ingang

{==216==} {>>pagina-aanduiding<<}
der zestiende eeuw, is hij, in zeker opzicht althans, misschien de grootste van alle. Geen hunner, wiens genie zoo veel omvatte. Zijn kunstroem konden zelfs zijn groote opvolgers niet verduisteren, en in meer dan éen wetenschap, stond hij aan het hoofd der wijzen en geleerden van zijn tijd. In zijn schoon en krachtvol lichaam woonde een gezonde, krachtige geest, en met zijn rijke gaven woekerde hij door een studie, die in hem tot hartstocht geworden was. Niets dan waarheid en volle waarheid voldeed zijn onderzoekenden geest. Niemand was misschien ooit een meer volkomen mensch, meer veelzijdig en universalistisch gevormd. In schermen, paardrijden, gymnastiek kende hij geen meester, maar was de eerste onder allen door vaardige behendigheid en herculische kracht. Voortreffelijk musicus en dichter, droeg hij aan het hof der Sforza's zijn zangen voor, woorden en muziek van hem zelf, op een zilveren lier door hem met eigen hand vervaardigd. Toch was de wiskunst zijn hoofden lievelingsstudie, en in den oorlog tusschen Milaan en Venetië heeft hij als ingenieur, een nieuw systeem van fortificatiën tegen het buskruid bestand, uitgedacht en ten uitvoer gelegd. Maar bij dat alles was hij kunstenaar met zijn gansche ziel, en kunstenaar wederom op ieder gebied. Hij was gewoon eerst de beelden te modelleeren van de figuren die hij schilderen ging, opdat hij den volkomen vorm, als 't wezen zelf daarvan kennen zou eer hij zich tot schilderen zette. Al wat tot het gebied der werkelijkheid behoorde, achtte hij nauwkeurige opmerking en ernstig onderzoek waard. Niet het eigenlijk schoone alleen, ook het gedrochtelijke, het burleske, het excentrieke, zoo het maar iets uitdrukte en waarheid weergaf, was zijn domein. Vooral het karikatuur had voor hem zijn aantrekking, omdat dit eigenlijk niet anders is dan een sterk in 't licht stellen der waarheid, een scherper doen uitkomen van dat wat karakteriseert. Maar met die voorliefde voor de
werkelijkheid, verbond zich de diepste vereering van de hoogere ideale waarheid. Zijn geheele leven was éen worstelen om de éenheid te vinden, welke dat schijnbaar strijdige oplost in hooger harmonie; en juist die worsteling, die soms aan zijn geest en werken, een karakter mêedeelde van diepe melancholie, zij was het die hem tot kunstenaar stempelde van den eersten rang.
Eens is het hem gelukt die hooger éenheid te treffen, waarin de realiteit en het ideaal komen tot volle harmonie. 't Is het

{==217==} {>>pagina-aanduiding<<}
éene kunstwerk, dat schier alleen da Vinci's naam bij het groot publiek heeft vereeuwigd. Zijn vestingwerken hebben hun waarde verloren. Zij zouden niet meer bestand zijn tegen het nieuwst kanon dat gister is uitgevonden of morgen zal uitgevonden worden. Als ingenieur is hij overtroffen en vergeten. De wisen werktuigkunde heeft nieuwe reuzenvorderingen gemaakt; maar het Cenacolo van Santa Maria delle Grazie te Milaan, is daar nog in de eetzaal van het klooster om te getuigen wat ware, wat christelijke kunst zijn kan en zijn moet! - 't Is er ja! - of liever een schim nog maar van wat eenmaal was. De schilder, gebruik makend van de nieuw ontdekte olieverw, was misschien de behandeling nog niet genoeg meester. De verw viel hier en daar bij schellen af; de kleuren verbleekten en schoten in. De schilderij heeft op verre na de duidelijkheid niet van omtrek en teekening, die de bekende gravuren van het ‘laatste avondmaal’ toonen; de eerste aanblik, zeggen allen die het beschouwden, is een pijnlijke teleurstelling - maar de daaropvolgende wekt een verrukking, die met ieder oogenblik stijgt. Te grooter wordt de bewondering dan gewekt door die bleeke, schaduwachtige beelden. Een wonder waas van vrede en liefelijkheid, voortgebracht door de harmonische éenheid en schoonheid van 't geheel, ligt over de schilderij en brengt een indruk voort, waarvan men zich eerst door opzettelijke en gestrenge analyse rekenschap geven kan, omdat het hier der kunst gelukt is de kunst geheel te verbergen. Eerst door studie ontwaart men wat studie hier schuilt in pose en groepeering. Het is het oogenblik zelf, waarin de Heer het woord heeft geuit: ‘een van u zal mij verraden.’ Dat pasgesproken woord werkt zichtbaar na als een electrieke schok, waarvan de eerste trilling nog wordt waargenomen. In de zes apostelen ter linkerzij spreekt stille afwachting, onrust en twijfel. Heviger affecten
werken aan de rechterzij van de disch. Ieder zestal is wèer min of meer in twee drietallen gescheiden, maar natuurlijk en ongedwongen. Alles is eenvoudig, waar, vol leven en toch edel. Ieder der voorgestelde personen is zich zelf, maar allen worden door éen gedachte op de meest verschillende wijs bewogen. Scherp en sprekend is het contrast tusschen Johannes, Petrus en Judas, de laatste (de schilder, zegt men, heeft jaren geaarzeld om dat beeld te vormen) geen laag zondaar, maar een oorspronkelijk edele natuur, door de zonde misvormd - en in 't midden zit de Heer zelf, wèl de Heer en de Meester,

{==218==} {>>pagina-aanduiding<<}
met het schoonste Christushoofd ooit wellicht door menschenhand geteekend. Een goddelijke uitdrukking van zachtheid, liefde en heilige ontferming ligt op dat droevig minzaam gelaat, in dat nêergeslagen oog. Ja, de buiging van het hoofd, de houding van het lichaam, het gebaar van de half geopende, half afwerende hand, alles doet het woord van den Heer hooren, en als den klank van zijn stem. Geen hooger uitdrukking van waarheid heeft de kunst misschien immer gevonden!
En deze da Vinci - hij vond zijn mededinger, meer dan eens zijn overwinnaar, in een man, jong nog, toen hij in den vollen bloei was van leven en krachten, een man in reusachtige grootheid van genie meer dan zijn gelijke: Michel Angelo Buonarotti, in 1474 te Florence geboren. In verheven stoutheid heeft geen kunstenaar dezen ooit gëevenaard. Middelmatig van gestalte, maar krachtig van bouw en forsch gespierd, met een voorkomen eenigszins onbehagelijk en terugstootend zelfs van uitdrukking, tengevolge van een slag in 't aangezicht die in zijn kindschheid hem den neus had gebroken en het gelaat voor altijd misvormd, maar met een breed, krachtig hoofd dat sprak van fierheid en moed, en onwillekeurig aan een forschen leeuwenkop deed denken, had hij een uiterlijk in overeenstemming met zijn karakter en geest. Met zijn onbedwingbare despotennatuur leefde hij als een eenzame in de wereld die hem omringde, met en voor de kunst alleen, zich zelf genoeg, haar vrijwillige slaaf. Opgevoed aan 't weelderig hof van Lorenzo met diens eigen zonen, nam hij niets over van de verfijnde beschaving die hem omgaf. Hard voor anderen, was hij het voor zich zelf nog meer. Een onverzettelijke, alles aan zich onderwerpende wilskracht, was de grondtrek van zijn natuur. 't Is of het worstelen met moeilijkheden en bezwaren een behoefte en noodwendigheid is voor dien rusteloozen, energischen geest. Een soort van overdreven krachtbetoon kenmerkt al zijn werken. Na Lorenzo's dood begeeft hij zich in een klooster; hij maakt beelden voor den prior, en laat hem die betalen met...lijken. Hij bespiedt in die lichamen der dooden het leven van vezels en spieren, en hij geeft dat straks wêer in de scheppingen van zijn kunst, met een waarheid en uitdrukking, die de natuur achter zich laat en overtreft. Als hij teekent of beeldhouwt, schept hij zich menschen naar 't beeld en de gelijkenis van zijn eigen geest, Titans en reuzengestalten, en doet hun leden,

{==219==} {>>pagina-aanduiding<<}
muskels en pezen trillen van de passie die in zijn binnenste leeft. Florence's Signoria of stadsraad wil de geschiedenis der verovering van Pisa vereeuwigd zien door de kunst, en opent daartoe een wedstrijd. Da Vinci en Michel Angelo zijn mededingers. Zij schetsen hun plan op groote cartons; de eerste een ruitergevecht, een grootsch en woelig tooneel van stout golvende en slingerende lijnen. Michel Angelo, kiest een oogenblik, als de Florentijnen, zich badend in de rivier, door een wapenkreet van den vijand worden verrast. 't Is een middel om een voorstelling te geven van het naakt in allerlei houding en buiging; en die jonge soldaten die onder zijn hand worden tot zoo veel Homerische helden, ze zijn zóo waar, zóo juist gemodelleerd, die leden zóo lenig en krachtig, die buigingen zóo snel en zóo los, dat het oordeel der kunstrechters niet aarzelen kan. Deze meester heeft de overwinning behaald. De beoefenaars der kunst kwamen om strijd de compositie beschouwen. Nooit was 't menschelijk lichaam, in eenvoudige schoonheid en levende waarheid, zóo getooverd op het doek. ‘Hij heeft de kartons gestudeerd,’ gold in die dagen als een aanbeveling van den kunstenaar, gelijk in Napoleons dagen van den soldaat: ‘hij is bij Jena of Austerlitz geweest.’.
Nog bij een andere gelegenheid sloeg Angelo zijn beroemden tijdgenoot. Een reusachtig, maar wanvormig marmerblok door een onhandig beeldhouwer schijnbaar geheel misvormd en voor een kunstwerk onbruikbaar geworden, ligt in Florence. Men richt zich tot de twee groote coryphaeën der kunst om daaruit, zoo mogelijk, een beeld te vervaardigen. Da Vinci weigert, hij acht het ondoenlijk. Michel Angelo peinst, door de moeilijkheid zelve aangezet tot spanning van alle kracht, en - uit het onwillig blok komt Davids reuzenbeeld voor den dag. Paus Julius de tweede draagt hem de vervaardiging op van een mausoléum door tal van beelden versierd. De beeldhouwer zet zich aan 't werk. Wederom komen er forsche reuzengestalten uit het marmer te voorschijn, als die colossus van Mozes, den man Gods, den Atlas, die den last van zijn volk, van dát volk, draagt ongebogen en fier. Diezelfde Paus Julius draagt den kunstenaar een ander werk op, het in fresco schilderen van kap en wanden der in aanbouw zijnde Sixtijnsche kapel. Michel Angelo weigert. Hij is geen schilder, hij is beeldhouwer. 't Is of alleen het arbeiden met hamer en beitel, het hanteeren van ijzer en steen, voldoende

{==220==} {>>pagina-aanduiding<<}
bezigheid is voor zijn rustelooze kracht. Men houdt aan; en - hij onderneemt. De moeilijkheid van het opgedragen werk is prikkel voor zijn eerzucht. Hij zal dan schilder worden, hij maakt zich de behandeling meester. Olieverw zal hij niet gebruiken. Dat noemt hij een verwijfd middel, voor vrouwen en kinderen. Neen dan het fresco: de verw in de versche en natte kalk die straks verdroogt, en geen verandering meer toelaat; alles dus met éen streek, naar de inspiratie van het oogenblik, getrokken, nêergeworpen, vastgezet op eens en voor goed met vaste hand en zeker oog, dat trekt hem aan. Drie jaren lang werkt de schilder. Werken is 't in den vollen zin van het woord; soms van den vroegen morgen tot den laten avond arbeidt hij opgesloten in de kapel, voor niemand genaakbaar, met een stuk droog brood voor zijn voeding.
Eindelijk, hij is gereed, het hoog staketsel wordt weggenomen; en - door gansch Italië gaat éen roep van bewondering over het stout en grootsch gewrocht. Schepping, en val, en paradijsgeschiedenis staan daar tegen het hoog plafond van de kapel, waar hij later nog, op zeven en zestigjarigen leeftijd, tegen den achterwand het laatste oordeel zal schilderen met dezelfde kracht. 't Zijn beelden gevormd met een stoutheid van conceptie en een macht van uitvoering, waarvan de kunstgeschiedenis geen wederga kent. Wat ook Michel Angelo werkt: die fresco's van de Sistina, de door hem ontworpen koepel van St. Pieter (het oud Romeinsch Pantheonsgewelf, opgetrokken in de lucht) of zijn gespierd Mozesbeeld, het behoort alles in zijn soort, tot het verhevenste dat schilderkunst of beeldhouwwerk of bouwstijl ooit voortgebracht heeft.
Voorzeker, alles is in de voortbrengselen van dit stormachtig genie geen verdienste of deugd. In zijn kunstgewrochten is een zekere overspanning, een overdrijving van waarheid en kracht. Er is te veel spier en vezel in die leden, te veel pathos in die gestalten. Zijn figuren zijn bijna alle athleten en gladiatoren, halfgoden en heroën. Zijn Florentijnsche soldaten, 't is niet ten onrechte gezegd, gorden zich den krijgsrok met een spanning van spierkracht die voldoende zou zijn om een os te vellen, en in sommige zijner beelden, drukt b.v. de romp éen gemoedsbeweging en de buiging der onderste leden een andere uit. Maar niemand heeft toch ook gelijk hij, verstaan, gevoel te leggen in een plooi van het vleesch of in de strekking van vezel en been. Niet ten onrechte

{==221==} {>>pagina-aanduiding<<}
heeft men opgemerkt: Michel Angelo is soms meer anatoom dan schilder, gelijk Dante bijwijlen meer theoloog dan dichter kan zijn. Dante en Michel Angelo! - ze hebben meer overeenkomst dan in dit opzicht alleen. Dante is beeldhouwer in dicht, gelijk hij dichter in marmer. Beiden hadden, laat ons de woorden van Taine overnemen ‘une âme qui, dans les arts et les lettres, les élévaient au dessus de tous les autres, une âme tout entière soulevée par un effort irrésistible vers un monde disproportionné au nôtre, toujours combattante, toujours en travail et tempête, et qui, incapable de s'assouvir comme de s'abattre, s'emploie solitairement à dresser devant les hommes, des colosses aussi effrénés, aussi forts, aussi douloureusement sublimes que son impuissant et insatiable désir’. Maar toch in die worstelende ziel, die hem maakte tot kunstenaar van den hoogsten rang, in die worstelende ziel was, even als in die van Dante, een innige têerheid van gevoel. In zachtgestemde sonnetten, teeder van klank en toon, verheerlijkt hij zijn eenige, reine, platonische liefde, die zijn gansche ziel vervulde en vertroostte; en in zijn ouderdom wendde hij zelfs van de kunst zich af, ‘zijn afgod en monarch’, om ‘zich geheel te keeren naar de goddelijke liefde die aan het kruis haar armen voor ons opent.’ - De man van onbedwingbare reuzenkracht was een kind voor zijn God.
Vertegenwoordigde da Vinci de waarheid, gelijk Michel Angelo de kracht, Rafaël Santi van Ubino, een achttal jaren later geboren, vertegenwoordigt ons de kunst in haar hoogste en volkomenste harmonie. Ook in zijn uiterlijk was zijn persoonlijkheid kenbaar. Hij had niet dat onberispelijk schoon engelen-gelaat, waarmêe men hem gewoonlijk begiftigt (een even onhistorisch type als het daarmede ietwat overeenkomende, traditioneele van den apostel Johannes) hij was zelfs niet eigenlijk schoon of regelmatig van trekken, maar een zachte vriendelijkheid, een nederige eenvoud, een uitdrukking van stillen vrede en adel des geestes was op zijn gelaat te lezen, en sprak in zijn kunstwerken, omdat zij was in zijn ziel. Rafaël was een gelukkig man, zijn gansche leven als 't ware harmonisch ontwikkeld. Hij was beminlijk en werd bemind. Bij hem nauw iets merkbaar van die innerlijke worsteling die een Michel Angelo maakte tot wat hij was. Bij hem zeker ook arbeid en studie, maar - althans schijnbaar, zonder strijd. In rustige kracht streeft hij opwaarts, en drijft kalm en statig in de hoogste sfeeren der

{==222==} {>>pagina-aanduiding<<}
kunst, op de forsche wieken van zijn genie. Geen wonder dat een schoone gelijkmatigheid aan den genius van zijn kunst een geheel eigen aantrekkelijkheid leent. Anderen hebben hem in sommige opzichten overtroffen; geen die alle eischen der kunst zóo zeer vereenigde, alle kunstenaarsgaven zóo harmonisch verbond. Dáarin vooral ligt zijn wonderbare aantrekkingskracht, waardoor zijn beelden een liefelijk betooverenden indruk teweeg brengen als geen andere wekken. Zijn hand gaat even los als zeker. Zijn teekening is steeds correct en zuiver, zijn draperie bevallig en los, zijn compositie rijk van vinding; zijn groepeering vol afwisseling en beweging, zijn coloriet als van de Venetiaansche school, warm en krachtig, en over het geheel ligt het waas dier reine bevalligheid die meer nog dan schoonheid is. Bij zijn werk gevoelt men de juistheid van het woord: ‘la grâce est plus belle que la beauté.’ In zijn vele bouwwerken spreekt dezelfde zuivere, bevallige eenvoud, waarmede zijn genie stempelt en adelt al wat het aanraakt. In hem ontluikt ten volle de schoone bloem der Renaissance, als door éen koesterende zonnestraal op eenmaal ontplooid. Twee honderd jaren waren voorbijgegaan van Cimabue tot Perugino, den meester van Rafaël, onder langzame kunstveroveringen, voet voor voet behaald. Twintig jaren brengen haar van Perugino tot Rafaël, op eens van een betrekkelijk nog onvolkomen standpunt tot haar volle kracht en pracht.
Doch ook in zijn eigen kort, maar schitterend leven is een doorgaand, een merkbaar vorderen in meesterschap over de kunst. Met de gelukkigste ontvankelijkheid, die geen oorspronkelijkheid in den weg staat, weet hij zich alles steeds meer toe te eigenen. Hij volgt zijn modellen, maar geeft ze verheerlijkt terug. Van den vromen Fra Bartolomeo, zijn boezemvriend, ziet hij de innigdiepe gevoelsuitdrukking af, van Masaccio de edele simplieiteit. Hij komt in Florence de straks genoemde cartons bewonderen en dankt God in de eeuw van Michel Angelo te zijn geboren, gelijk Plato eens het Opperwezen dankte in de eeuw van Socrates te leven. Over het geheel bezat hij de gave der bewondering, die gaaf die hart en karakter vereert, in eene voor iemand van zijn groote verdiensten gansch buitengewone mate. Hij maakt zich Buonarotti's leerling en navolger, maar - om hem te overtreffen in de hoogste, ideale waarheid. Hij gaat in Rome de Loggie en Stanze, galerijen en zalen van het Vaticaan

{==223==} {>>pagina-aanduiding<<}
met zijn fresco's versieren, in de eerste de grootheid van het oude Rome verheerlijkend, in de laatste, wedijverend met zijn grooten tijdgenoot, gewijde tooneelen leverend; en hij wordt, gelijk madame de Stael het niet oneigenaardig uitdrukt, de schilder van het Evangelie, gelijk Michel Angelo de schilder van den Bijbel was.
Maar vooral is beide, zijn stijl en zijn ontwikkeling, op te merken in die Madonna-beelden, die de hoogste voortbrengselen zijn van zijn kunst. En bestaan daarvan, als het ware, twee soorten of reeksen, die nagenoeg twee tijdperken van zijn kunstleven vertegenwoordigen. In de eerste is het Mariabeeld reeds edel en schoon, de ware moeder rijk in het geluk harer liefde, en het Jezuskind een echt kind, niet altklug of onnoozel, maar onschuldig en rein; in de latere straalt de hoogere idealiteit door; de moedermaagd is de heilige die de kroon der maagdelijke reinheid met stille en toch fiere moederweelde draagt, en het Jezuskind dat, als alleen het geloof zich denken - en een Rafaël schilderen kan. Tot de eerste klasse - om nu van beide maar éen voorbeeld te noemen, bij allen bekend - tot de eerste behoort de duizend- en duizendmalen gereproduceerde Madonna della Sedia (de vierge à la chaise) met een mengeling van wonderschoone bevalligheid, als uit de open, minnelijke oogen spreekt en uit de armen die het kind aan het hart drukken, maar 't is hier een aardsche moeder toch, met een kleinen zweem zelfs van coquetterie in houding, kleeding en blik; tot de andere de Madonna Sistina in Dresden, de schoonste schilderij van de wereld wellicht, met een waarlijk hemelsche uitdrukking in de opziende engelenkopjes, in het rein gelaat der verheerlijkte moeder, bovenal in het zielvol oog van dat kind - een kind, en toch ook een God! - Schooner heeft Rafaël zelf niets geschilderd. Zijn laatste, onafgewerkte schilderij, de transfiguratie, geldt in het oog van sommige kenners nog meer. Meer dan ergens spreekt hier de studie der kunst. Aan de bijzondere golfvorming der breed geplooide gewaden is te zien dat de Heer opzweefde van de aarde, terwijl Mozes en Elia nêerdaalden van boven (bij Rafaël is nooit een enkele plooi zonder reden of beteekenis), maar
er is hier wellicht reeds te veel kunst, een begin van gemanierdheid, te veel toeleg om bevallig te willen zijn, dat aan de eenvoudigheid schaadt. Rafaëls figuren poseeren soms te veel; zij zijn wel eens te zeer acteurs, gelijk die van Michel Angelo te veel athleten worden, en de kie-
{==224==} {>>pagina-aanduiding<<}
men zijn soms merkbaar van de gebreken, waartoe zijn leerlingen en opvolgers maar al te spoedig vervielen. Want Rafaël stichtte een school. Dat bracht zijn eigenaardigheid mêe. Het is naar waarheid opgemerkt: ‘Michel Angelo mit ses admirateurs en désespoir, Rafaël inspira les siens.’ Toen hij op nauw zeven en dertigjarigen leeftijd stierf, liet hij een schier ongeloofbaar getal van uitnemende schilderstukken, een groot aantal van vrienden en vereerders, een onbesproken naam en een onsterfelijken roem na. Hij had het tijdperk der Renaissance gesloten en gekroond, en als onovertroffen Vorst der schilderkunst, heeft hij voor alle eeuwen het model geleverd van een schoonen en reinen vorm, dat steeds een model zal blijven voor ieder die voor het ideaal eener hoogere waarheid oog heeft en hart!

En als wij nu aan het leven van dat drietal mannen het geheim hunner grootheid vragen, dan vinden wij dit niet enkel in 't geen ieder hunner aan eigenaardige, aangeboren genialiteit bezat, maar ook in 't geen zij voortreffelijks met elkander gemeen hadden, en door eigen wilskracht zich hadden verworven; bovenal in hun diepen levensernst, hun doorzettenden ijver, hun innige liefde voor de kunst. Zij waren te meer groot, omdat zij goed mochten genoemd worden in den waren zin van 't woord. Da Vinci, hoe gevierd en gevleid aan een lichtzinnig hof, was rein van zeden en om zijn grootmoedigheid algemeen bemind en geëerd. Hij had den Christus lief, wiens beeld hij met zoo onvergetelijke trekken heeft geteekend. Michel Angelo was, hoe eenzelvig en weinig beminlijk is den omgang, een toonbeeld van rechtschapenheid, matigheid en vriendschapstrouw, en daarbij innig vroom van gemoed. Rafaël had, ondanks zijn onbegrensden roem, geen benijders, omdat allen, om zijn nederigheid en eenvoud, hem eerden en liefhadden. - Geen hunner meende dat genie en oorspronkelijkheid een vrijbrief mocht heeten voor traagheid en willekeur. Het waren mannen van arbeid en studie in den vollen zin van 't woord, ieder op zijn wijs werkend en woekerend met zijne gaven, worstelend naar volmaking, gespoord en geprikkeld door 't besef van gebrek en onvolkomenheid, nooit met zich zelven voldaan, alle krachten inspannend onverdroten en onverpoosd, de gansche ziel richtend en als samentrekkend op het doel van hun streven. Dáardoor eerst werden ze, wat ze geworden zijn. Want ook op het gebied van kunst en letteren

{==225==} {>>pagina-aanduiding<<}
wordt niets goeds en groots verkregen zonder studie en strijd. Zelfs de zoogenaamde inspiratie is ten deele de vrucht van den arbeid. En de olie der werkzaamheid voedt de vlam van 't genie.

Vandáar, dat tijden van leven, werkzaamheid en kracht ook tijden zijn van bloei op het gebied van letteren en kunst.
Italië heeft den schoonen lentetijd der Renaissance gezien, maar het heeft den zegen daarvan verbeurd, toen het den vrijheidszin prijs gaf, en daardoor zijn nationaliteit zelfs verloor, eerst na eeuwen van dienstbaarheid en verdeeldheid herwonnen. Met den bloei van vrijheid en handel, stond het ook zijn roem in kunsten en wetenschappen aan anderen af. Aan anderen....aan ons vaderland bovenal! Amsterdam en Dordrecht werden het Noordsche Venetië en Genua, en de eeuw van Maurits en Frederik Hendrik onze eeuw der Medicis. Met vrijheid en handel, bloeide ook hier de zin voor waarheid en natuur, kunst en wetenschap, voor klassieke studie en fraaie letteren. Hollandsche philologen volgde de Italiaansche humanisten, hen voorbijstrevend in grondige kennis, en Leijdens hoogeschool had die van Padua vervangen. Joost van den Vondel werd onze Dante, en Hooft onze Petrarca. De Hollandsche schilderschool nam met eere de plaats in der Italiaansche. Een natuurschoonheid, waarvoor de groote Italianen nog geen oog hadden: de schoonheid van het landschap, vooral van het Hollandsche landschap met zijn breede toonen en wazige dampen, met zijn wonderbare lichtspelingen en luchtige wolkenvormen, van het Hollandsch water met zijn spiegelend vlak en tintelend leven, van het Hollandsch rund in de grazige wei; ja ook de poesie van het stilleven werd wêergegeven met die studie en liefde voor de natuur, met die ernstig gemoedelijke trouw, met die zekere ideale opvatting der realiteit, die ook het onbezielde wist te bezielen. En onze Rembrandt van Rijn, die de zonnestralen vastzette op zijn paneel, en de warme schaduw met zijn lichtend goudstof tintte, behoeft voor geen Rafaël te wijken.
Die bloeitijd van Holland is geweest. Zijn gulden tijdvak van grootheid op ieder gebied is niet meer. Heeft daarom Holland zich zelf overleefd? Is de eeuw die wij beleven, zoo gansch verschillend van de gouden eeuw onzer nationale grootheid,, slechts een eeuw van goud, of een eeuw voor ijzer en steen? Moet de machine der industrie letteren en kunst vermorselen

{==226==} {>>pagina-aanduiding<<}
tusschen de raderén en tanden van een materialisme en utilitarisme dat niets ontziet? Dat zij verre! Holland zij slechts zich zelf, worde zich zelf op nieuw; en het zal groot en krachtig zijn als voorheen. Elke roem der vaderen blijve door ons gehandhaafd, zoo mogelijk de krijgsroem uitgezonderd, en moest dit ooit noodig blijken, dan deze toch ook! - Maar dit vooral worde door het modern Europa, door het jonge Holland bedacht: slechts in den bodem van een krachtig, gezond volksleven, wortelt en groeit de boom der kennis, bloeit en geurt de bloesem der kunst!
De edele Vinet heeft naar waarheid gezegd: ‘une vie saine, une pensée forte, un ferme savoir, sont les premières conditions de l'art. Il n'y a que les substances compactes, qui soient susceptibles d'un beau poli.’






{==227==} {>>pagina-aanduiding<<}

Stoomvaart op lange lijnen,

Subsidie en Industrie,

door B.J. Tideman, Hoofd-Ingenieur der Marine.

Nederland beleeft een tijdperk, waarin het aan Europa gaat bewijzen, of het door eene ontzenuwde natie bewoond wordt of niet.
Het Suez-kanaal bestaat; Bombay, de aanstaande wereldhandelstad, verscheepte reeds vele producten langs dien weg. De nog ontbrekende diepte zal vermeerderd worden. De wereldhandel rigt zich in naar den nieuwen toestand, en verlegt sommige hoofdlijnen. Niemand twijfelt meer hier aan.
Rotterdam verkrijgt een waterweg naar zee; dit plan zal nog groote offers eischen, maar daarmede ook goed worden, zoo men het geld, dat noodig is om het reeds verrigtte niet geheel of half verkwist te doen zijn, er aan besteedt.
Amsterdam zal ook een kanaal hebben naar het naastbij gelegen punt der zee. Wel is het wat te ondiep reeds, en te naauw, voor de behoeften van den tijd die komen zal, en ook voor ons komen, naar wij hopen. Wel is het kanaal er nog niet; en niet onwaarschijnlijk is het, dat de Staat zal moeten eindigen waarmede begonnen, en welligt veel geld uitgewonnen had kunnen worden; doch wij gelooven, dat het kanaal gemaakt zal worden, en dat men, wanneer het bestaan er van de onmisbaarheid praktisch bewezen zal hebben, het verbeteren zal ook. Geld, veel geld, millioenen, zullen er dan uitgegeven zijn, die bespaard hadden kunnen worden, zoo men dadelijk ruimer blik had gehad op de zaak, en de oude geest der Republiek - lokaal belang tegenover algemeen - wat minder sterk

{==228==} {>>pagina-aanduiding<<}
geworteld ware in onze natie; doch dit uitgegeven geld is, hoe onaangenaam de zaak zij voor sommigen, en daaronder velen die minst van allen verdienden te verliezen, van ondergeschikt gewigt, vergeleken bij het grooter belang dat op het spel staat, - de toekomst onzer natie!
Vlissingen is een prachtige haven en zal een spoorweg hebben die het isolement dier stad verbreekt.
Plannen voor eene lijn op Amerika zijn gereed, reeds aanvankelijk mislukt - al weder een legaat van de Republiek! - doch niet overal opgegeven.
Plannen voor eene lijn via Suez op Java zijn mede ontworpen, begunstigd door het gouvernement; de natie beslist, zegt men, dezer dagen of Hollandsch of Engelsch kapitaal de zaak zal tot stand brengen.
Wij zijn dus met vele goede zaken bezig!
Het ware beter - naar ons oordeel - zoo de Staat aan Amsterdam een waterweg gegeven had, nu, tegelijk met het Suez-kanaal, gereed.
Het ware beter zoo de spoorweg tot Vlissingen nu in exploitatie ware.
Beter ware het, zoo onze booten voor Java via Suez nu gereed lagen om te varen.
Beter hadden wij gedaan met Bremen en Hamburg vóór te zijn met een ‘brug over den Atlantischen oceaan’, want een handelsweg te verleggen is niet gemakkelijk.
Doch gedane zaken nemen geen keer; en wij Nederlanders zullen het in den eersten tijd in allerlei wedrennen van dien aard nog wel blijven verliezen, want wij heeten nu eenmaal de Chinezen van Europa, en men noemt eene koe niet bont, of er is toch wel een klein vlekje aan.
Naar onze zeer vaste overtuiging echter is er geen keus dan tusschen de twee volgende zaken:
- of het is spoedig voor goed gedaan met onzen wereldhandel, en wij verdienen den naam van nation éteinte;
- of wij breken met sommige oudere gewoonten en gaan stoomvaart hebben, en veel stoomvaart!
Er zijn, dunkt ons, teekenen, die doen hopen, dat het laatste zal geschieden, en de pakketvaart een groote toekomst heeft, ook hier. Deze zal op hare beurt op den duur moeten medebrengen eene zekere mate van herleving van scheepsbouw en

{==229==} {>>pagina-aanduiding<<}
andere takken van industrie. Wij zullen trachten dit aan te toonen.
Met het oog op die toekomst meenden wij het niet onwenschelijk eens een zooveel mogelijk populair opstel te leveren over maatschappijen en stoomschepen, de laatste zooals men tegenwoordig behoeft op lange lijnen; doch natuurlijk zonder in punten van ondergeschikt belang, als de betimmering van salons en hutten enz. af te dalen.
Te meer waren wij daartoe geneigd, omdat het nu juist veel besproken ‘Compound-system’ van machines zoo weinig bekend is, dat de een er een groot geheim achter vermoedt, de ander er onjuistheden van vertelt of naschrijft uit prospectussen van fabriekanten, en er zaken onafscheidelijk aan verbindt welke daarmede volstrekt niet in dat verband staan; waaruit volgt, dat deze meent dat men nergens goede zuinige machines en stoombooten kan bekomen, dan bij de firma John Elder aan de Clijde; en gene dat het wel gevaarlijk is juist bij Elder te gaan, omdat die fabriekant, het uiterste willende bereiken, gevaarlijke machines in het gebruik moet leveren.
Toch is het geheele Compound-systeem best te verklaren, ook aan den niet technischen lezer, en er is geen enkel detail geheim van.
Het is niet eens nienw; zelfs de naam is een eeuw oud; en het is bovendien nog voor veel verderen voortgang in de zelfde, dus beproefde rigting vatbaar.
Het is wenschelijk, dat aandeelhouders niet geheel onbekend zijn met de zaak, want bij de op te rigten maatschappijen is in het bestuur zelf zelden meer dan één deskundige, en daardoor kan het technisch beleid - zeker slechts een klein deel van het geheel, doch vaak van overwegenden invloed op de dividenten - eenzijdig zijn.
Schrijver dezer bladzijden heeft geen het minst direct belang meer dan elk Nederlander noch bij bestaande, noch bij op te rigten maatschappijen van stoomvaart, noch ook bij eenige inlandsche fabriek of buitenlandsche firma; en als zoodanig staat hij op vrijer standpunt dan de oprigters of ‘would be’ oprigters van eerstgenoemde ondernemingen, die gewoonlijk, bij belang in de stoomvaartzaak, reeds oudere relatiën tot buitenlandsche firma's voegen. Hij is lands-ambtenaar, maar een gedecideerd vijand van Staatsnijverheid en monopolie; en daarom niet geneigd om uit offlciëele ondervinding gevolgen te trekken voor

{==230==} {>>pagina-aanduiding<<}
industriëele zaken. Dit trouwens zal de lezer zelf kunnen opmerken.

Waarom is stoomvaart nu mogelijk en wordt zij het meer en meer, terwijl dit vroeger niet het geval was? Dit is de eerste vraag die zich voordoet!
Hiervoor zijn verschillende redenen. In de eerste plaats rekenen wij den voortgang in de scheepsbouwkunde, die ons nu toelaat met volkomen zekerheid veel grooter schepen te maken dan vroeger, terwijl bij het grootere schip de verhouding van laadruimte tot de niet renderende ruimten (voor machine, kolen, berging van scheepsbehoeften, logies) gunstiger is dan bij het kleinere.
Ten tweede, dat de spoorweg-lijnen de verplaatsing van allerlei artikels gemakkelijker maken, waardoor er meer dan vroeger mogelijkheid bestaat om ladingen voor groote schepen bijeen te krijgen, en ook het verplaatsen van menschen zeer is toegenomen.
Ten derde, dat de vorm der schepen beter is voor den voortgang door het water; en dus, onafhankelijk van de machine, minder kolen noodig zijn om zekeren afstand af te stoomen; hetgeen dubbel werkt, omdat de kolen 1o betaald en 2o medegevoerd moeten worden, ten koste van de hoeveelheid laadruimte, die de inkomsten voortbrengt.
Ten vierde, dat men de machine door juister kennis van de wetten, waarnaar stoom arbeid levert of verspilt, met minder brandstof een gegeven effect voortbrengen doet.
Ten vijfde, dat de toepassing van schroeven in plaats van schepraderen de schepen meer handelbaar en geschikt voor den strijd met de (zoogenaamde) elementen heeft gemaakt.
Ondanks die voordeelen kan men toch nog niet te voorzigtig zijn in het á priori berekenen van de financiëele resultaten. De Koninklijke Nederlandsche Stoomboot-maatschappij heeft bij het ontwerpen van haar voorgenomen lijn Vlissingen-New-York dit ingezien, en in hare brochure: Stoomvaart op Amerika: korte beschouwingen van de directie der K.N.S.M., geene berekening van winst gegeven, waarvan, zegt zij, de meerdere of mindere juistheid door slechts weinigen kan beoordeeld worden.
De directie der op te rigten stoomvaart-maatschappij Nederland geeft in haar prospectus wel eene berekening, welke met zestien percent divident sluit, gebaseerd op de onderstelling dat

{==231==} {>>pagina-aanduiding<<}
hare schepen van 3000 ton (gewigt) laadvermogen (de benoodigde kolen ingesloten) uitgaan met 1000 ton kolen en 2000 ton lading a ƒ 55. - per last (2 ton) en 50 passagiers, en dat zij terugkomen met 2400 ton lading, 600 ton kolen en 60 passagiers.
Mag men op die volle schepen rekenen? Is ƒ 24. - voor kolen in Egypte (en Indië) gekocht voldoende te achten als gemiddelden prijs? 1) Wij weten het niet!
Zeker is het, naar ons inzien, dat de eerste jaren voor elke lijn de kwaadste zullen zijn. Vele zeilschepen moeten nog zich zelve doodvaren in concurrencie met de booten, waarbij zij hun éénig voordeel, lager vrachten, zóó groot zullen moeten maken, dat er bijna alle winst door verdwijnt, ja, maar toch aanvankelijk aan de stoomvaart eene scherpe concurrencie wordt aangedaan. Men zal ook aanvankelijk te vele stoombooten gaan bouwen, en dus eene tijdelijke reactie niet ontgaan.
De Staat der Nederlanden zal de maatschappij Nederland door garantie van ongeveer de helft der thuisvracht, door de vier eerste en moeilijkste jaren heen helpen, en naar ons inzien in dit bijzonder geval te regt. De Staats-courant van 3 Maart j.l. bevat het kontrakt tusschen de regering en de oprigters gesloten.
Zal de Staat ook de daarstelling van eene lijn Vlissingen-New-York, waarvoor door den oud-kapitein ter zee M.H. Jansen subsidie is gevraagd, - na het mislukken der eerste pogingen van de Kon. Ned. Stoomb.-maatschappij te Amsterdam om een niet gesubsidieerde lijn te stichten, - door zijn krediet te leenen of subsidie te geven kunstmatig in het leven roepen? Wij weten het niet! Zoo het geschiedt, is het geld spoedig gevonden, maar bewijst de zaak geen ontwakend leven bij de natie meer, en

{==232==} {>>pagina-aanduiding<<}
zullen de voorwaarden aan de hulp te verbinden slechts beslissen of de daad der regering - op zich zelf en in het algemeen beschouwd eene staathuishoudkundige fout, - werkelijk ten bate van de natie zal zijn, of slechts de gewone gevolgen zal hebben van Staatshulp, dat is, het noodeloos en daardoor onwaarschijnlijk maken van inspanning bij de uitvoerders.
Wij denken over Staatshulp, of liever over de gevolgen van Staatshulp voor het algemeen belang, en zelfs op den duur voor het wezenlijk belang der daardoor met een kunstmatig leven bedeelde zaak, niet gunstig. Wij komen op dit punt terug bij het behandelen eener bestaande toepassing van het stelsel, liever dan bij eene mogelijke, doch nog onzekere. Alleen waar de Staat, beter ingelicht, of, juister, van ruimer standpunt ziende dan particulieren, door zeer tijdelijke hulp een nieuwe bron van volkswelvaart kan openen, die daarna zonder kunstmiddelen zal blijven vloeijen, is gouvernements-inmenging goed en noodig. Dit geval doet zich voor bij spoorwegen en havens binnen 's lands; en als zoodanig is ook te verdedigen de hulp - niet in den vorm van rentegarantie, doch in dien van tijdelijke toezegging van vervoer van gouvernements-producten - verleend aan de lijn Nederland-Java, omdat Java onze kolonie is.
Maar alle Staatshulp behoort met omzigtigheid te worden verleend. Door de nu gegevene hulp - om een voorbeeld te stellen - komt met Nederlandsch of Engelsch geld de lijn Nederland-Java tot stand. Het behoeft wel geen betoog, dat althans in den aanvang een niet van Staatswege geholpen lijn geen reden van bestaan kan hebben naast de andere. Er is dus, niet in theorie, maar wel feitelijk een tijdelijk monopolie gevestigd van stoomvaart tusschen Nederland en zijne koloniën. De koopman on reiziger zullen zich dus voor vracht- en passagegelden hebben te schikken naar de eischen der maatschappij Nederland, zelfs al waren die onbillijk. De beschrijving der booten, goedgekeurd door den Minister van koloniën bevat niets, waaruit de koopman of aandeelhouder kan zien of het schip zijn vertrouwen verdient of verdienen zal, dan een uitgesproken: ‘de commissie stelt zich voor’ om ze naar Lloyd's rules en verder sterk genoeg voor het speciale doel te maken.
In het genoemd geval is de zaak niet van groot gewigt, met het oog op den korten duur der overeenkomst en de namen der bestuurders; doch toch is er eene fout, en onoverzienlijk

{==233==} {>>pagina-aanduiding<<}
zouden de gevolgen kunnen zijn van een verleende krachtiger hulp aan andere lijnen, zonder op alle i's de puntjes te zetten van wege den Staat. Vennootschappen hebben hunne gebreken. Stuart Mill zegt: ‘Whatever, if left to spontaneous agency, can only be done by joint-stock associations, will often be as well, and sometimes better done, as far as the actual work is concerned, by the State. Government management is, indeed, proverbially jobbing, careless and ineffective, but so likewise has generally been joint-stock management. The directors of a joint-stock company, it is true, are always shareholders; but also the members of a government are invariably taxpayers; and in the case of directors, no more than in that of governments, is their proportional share of the benefits of good management, equal to the interest they may possibly have in mismanagement, even without reckoning the interest of their ease. It may be objected, that the shareholders, in their collective character, exercise a certain control over the directors, and have almost always full power to remove them from office. Practically, however, the difficulty of exercising this power is found to be so great, that it is hardly ever exercised except in cases of such flagrantly unskilful, or, at least, unsuccessful management, as would generally produce the ejection from office of managers appointed by the government. Against the very ineffectual security afforded by meetings of shareholders, and by their individual inspection and enquiries, may be placed the greater publicity and more active discussion and comment, to be expected in free countries with regard to affairs in which the general government takes part. The defects, therefore, of government management, do not seem to be necessarily much greater, if necessarily greater at all, than those of management by joint-stock.
The true reasons in favour of leaving to voluntary associations all such things as they are competent to perform, would exist in equal strength if it were certain that the work itself would be as well or better done by public officers.......
But although, for these reasons, most things which are likely to be even tolerably done by voluntary associations, should, generally speaking, be left to them; it does not follow that the manner in wich those associations perform their work should be entirely uncontrolled by the government. There are

{==234==} {>>pagina-aanduiding<<}
many cases in which the agency, of whatever nature, by which a service is performed, is certain, from the nature of the case to be virtually single; in which a practical monopoly, with all the power it confers of taxing the community, cannot be prevented from existing. I have already more than once adverted to the case of the gas and water companies, among which, though perfect freedom is allowed to competition, none really takes place, and practically they are found to be even more irresponsible, and unapproachable by individual complaints, than the government..............
But in the many analogous cases, which it is best to resign to voluntary agency, the community needs some other security for the fit performance of the service than the interest of the managers; and it is the part of government, either to subject the business to reasonable conditions for the general advantage, or to retain such power over it, that the profits of the monopoly may at least be obtained for the public. This applies to the case of a road, a canal, or a railway. These are always, in a great degree, practical monopolies; and a government which concedes such monopoly unreservedly to a private company, does much the same thing as if it allowed an individual or an association to levy any tax they chose, for their own benefit, on all the malt produced in the country, or on all the cotton imported into it. To make the concession for a limited time is generally justifiable, on the principle which justifies patents for inventions: hut the State should either reserve to itself a reversionary property in such public works, or should retain, and freely exercise, the right of fixing a maximum of fares and charges, and from time to time, varying that maximum.’
Wij vonden beter op het gezag van Stuart Mill dan op het onze te zeggen wat de aangehaalde zinsneden bevatten.
De regering heeft feitelijk een tijdelijk monopolie gevestigd, en voor dat het beschermend contract geëxpireerd is, heeft zij - de zaak zeer naauw nemend - geen regt soldaten te dwingen op de schepen der maatschappij te gaan; want die maatschappij heeft niet de concurrencie te duchten, die anderen dwingt zeewaardige vaartuigen te gebruiken.
Natuurlijk is onze bedoeling niet dit punt, dat men eene chicane zou kunnen noemen, aan te dringen; doch wij betreuren, dat

{==235==} {>>pagina-aanduiding<<}
niets bepaald werd omtrent de al of niet uitsluiting der inlandsche industrie; omtrent een maximum van passage-gelden voor derde en tweede klasse; omtrent toezigt bij den bouw der schepen; evenals wij van de andere zijde een voornaam punt onbeslist vinden: de tijd van oponthoud der schepen in Indië door den aanvoer uit het binnenland van de gouvernements-producten.
Wij hopen, dat de regering bij eventueel verleenen van subsidie aan de lijn Vlissingen - New-York de voorwaarden meer zal aanbinden en de Nederlandsche industrie vooral niet vergeten; daar het hard zoude zijn Laird bijv. met eenige millioenen werks te zien heengaan, die hier te lande den eersten stoot aan een bijna nieuwen tak van nijverheid konden geven. Nederlandsche subsidieën moeten zooveel mogelijk Nederlandsche belangen bevorderen!

Als men niet, om zoo te zeggen, twee onbewoonde eilanden kiest, om als begin- en eindpunt van eene stoombootlijn te dienen, kan, naar onze overtuiging, bijna elke lijn bestaan zonder subsidie, zoo men:

1o.	Bekwame ondernemers heeft, die dus
2o.	Materieel kiezen, dat door snelheid en grootte, enz. het meest geschikt is voor het doel; en dus geen mailbooten bijv. bouwen om producten van weinig waarde te vervoeren;
3o.	Kapitaal en geduld heeft, om de kwade jaren door te staan.

Hoeveel kapitaal en geduld hangt natuurlijk af van het begin en eindpunt van het traject, in verband met de bestaande behoefte; eene lijn Vlissingen - Norfolk zou meer kapitaal en geduld (of subsidie) eischen dan Vlissingen - New-York.
Doch ten slotte trekt de lijn den handel tot zich, en de vraag is maar, hoevele latere redelijke en eindelijk goede jaren noodig zijn, om de eerste min gunstige goed te maken. Maar menige nog te maken lijn zou in eene reeds bestaande behoefte voorzien, en op bovengenoemde conditieën geene of slechts enkele min gunstige jaren hebben, - zoo men dus de schepen kiest, en des noods wijzigt, naar de aanvankelijke en later veranderde behoefte.
Elkeen zal toegeven, dat, als men een schip konde maken dat men voor elke reis kon uitzetten of inkrimpen naarmate er hoeveelheid en soort van lading was, en in die verandering ook

{==236==} {>>pagina-aanduiding<<}
machine, equipage, bedrijfskapitaal doen deelen, dat zulk een stoomschip bijna niet met verlies konde varen - slechte directie en geheel buitengewone gevallen daarlatend; en hieruit volgt dus, dat het wel kiezen van het materieel van overwegenden invloed is op den financiëelen uitslag der zaak.

De Nederlandsche industrieel komt op dit oogenblik heftig op tegen de daad der oprigters van de Maatschappij Nederland, die zich verbonden de eerste schepen voor hunne onderneming in Schotland te doen bouwen.
Er is van wege de Nederlandsche industrie - wij weten dit niet van de commissie, doch uit de meest directe bron - een aanbod gedaan tot het bouwen der booten, zeer vroegtijdig aan den Eerevoorzitter (doch niet als zoodanig), later aan de commissie van oprigters. Op het laatste is een antwoord ontvangen, afwijzend voor de eerste booten, niet ongunstig voor het vervolg, doch in algemeene termen.
In den prospectus zeggen de ontwerpers ook, dat zij hebben gemeend, ten einde een vasten grondslag te hebben bij de aan de Regering voorgestelde organisatie van de dienst, zich te moeten verstaan met scheepsbouwmeesters aan de Clyde, die door groote ondervinding en verkregen uitnemende resultaten van spoed en gering kolenverbruik van door hen geleverde stoomschepen, de waarborgen opleveren, welke tot de verbindtenis om in hoogstens 50 dagen de reis af te leggen, vereischt waren. Voor de verdere uitbreiding zijn en blijven zij echter volkomen vrij, zoodat zij, waar daartoe aanleiding bestaat, de belangen van de Nederlandsche nijverheid hopen te bevorderen.
De Nederl. industrieel antwoordt hierop, dat de verleende staatshulp eene verpligting oplegde aan de ontwerpers om niet onder nationale vlag te varen met antinationale voornemens.
In het weekblad: De Nederl. Industrieel van 13 Maart jl. 1), komt een scherp geschreven artikel voor van die strekking, vooral gerigt tegen den heer J.E. Cornelissen, die zich dan ook

{==237==} {>>pagina-aanduiding<<}
wèl bloot heeft gegeven in zijne brochure Stoomschepen op lange lijnen 1), en in het Utr. dagblad van 6 Maart.
De voorzitter der 34e Alg. Vergadering van de Vereeniging van en voor Nederl. Industrieelen, valt vooral de andere (oud-) zeeofficier aan, die lid is van den Raad van Bestuur, en tevens directeur der op te rigten Stoomvaart-maatschappij. Zijn wat heftige woorden zijn in hetzelfde weekblad te vinden.
Wij mengen ons zoo min mogelijk in den strijd, maar moeten van ons, naar wij meenen geheel onzijdig standpunt, een paar opmerkingen maken.
De nieuwe Maatschappij telt, blijkens haar prospectus, 5 commissarissen en 10 leden van den Raad van Bestuur, waarvan 3 directeuren. Voor zooverre wij weten of uit de prospectussen kunnen zien, zijn de eenige personen, die zeevaartkundige en technische kennis moeten hebben twee in getal, waarvan één directeur. Een is zeeofficier, de ander oud-zeeofficier.
Nederland bezit een flink corps zeeofficieren, maar het is eene eigenschap, welke wel schijnt verbonden te zijn aan het vak, dat die heeren - welligt door hunne reizen in den vreemde - in den regel veel te hoog ingenomen zijn met buitenlandsche schepen, machines, ingenieurs, werklieden, enz. en veel te laag neêrzien, op al wat Nederlandsch is.
Onverklaarbaar is het niet! Oorlogschepen worden gebouwd onder een - uit een industriëel oogpunt beschouwd - vicieus stelsel; machines voor de marine worden gemaakt onder een nog minder te verdedigen beginsel; en de slechte zijde der zaak valt hun in het oog. Daarom zal men in den longroom (het verblijf der officieren aan boord) van een oorlogschip, niet ligt veel goeds hooren van onze landswerven, fabrieken, ingenieurs, werklieden.
De zee-officieren zien wat onder zekere omstandigheden geschiedt, niet wat onder betere beginselen geschieden zou. Die indruk is niet zoo spoedig uitgewischt als verkregen.
Er worden nergens in de wereld slechter scharen en messen gemaakt dan in Sheffield, en toch weten onze winkeliers wel, dat ze beter ‘echte engelsche’ dan Nederlandsche messen ver-
{==238==} {>>pagina-aanduiding<<}
koopen kunnen. Zoo als het publiek is, is ook in den regel de zeeofficier. Daarom gelooven wij, dat de technische raadgevers der nieuwe maatschappij welligt geheel van eenzijdigheid vrij te pleiten zijn, doch dat er dan iets van dat pleiten moet geschieden; omdat zij, als zeeofficier, niet de beste beoordeelaars zijn van inlandsche industrie. Zij kunnen dit zijn, doch dan is dit niet krachtens, doch wij zouden bijna zeggen ondanks hun betrekking of vroegere betrekking.
Zoo vergelijkt de heer Cornelissen twee oorlogschepen, Curaçao en Watergeus, ontworpen door ingenieurs naar zekere eischen van een minister, van machines voorzien door een ander (die wist dat nimmer uit te maken zoude zijn of schip of machine kracht verslond en verspilde, doch belang had bij soliede en zwaar, om later geen klagten te hooren) met de City of Rio-Janeiro, een stoomer van de London Belgium S.S. Company. Is dat gelijksoortige grootheden vergelijken? Of staat het gelijk met de redenering: als drie appels kosten zes centen, moeten vier peren acht centen kosten?
Neen, als er geene andere argumenten waren dan die, opgegeven in die brochure, en in het Utr. dagblad, zouden wij ons geheel scharen aan de zijde van den verontwaardigden Nederlandschen industrieël; want die argumenten zijn wederlegd. Op de bewering toch, dat de onderneming of het belang der aandeelhouders in de waagschaal zou worden gesteld door Nederlandsch materieel, mits van goed gekozen soort, te bezigen, omdat geene Nederlandsche fabriek nog heeft bewezen resultaten te kunnen verkrijgen gelijk aan die van John Elder, antwoordt de Nederlandsche industrieel, in ons oog triomfant, dat dezelfde reden in niet mindere mate dan bestond om de door ondervinding van zulke zaken expert geworden directeuren der Peninsular & Oriental Company of eenige andere engelsche lijn te verzoeken de zaak op te vatten, in plaats van Hollandsche directeuren en Raden van Bestuur te hebben, wier goede namen alleen de zaak dan toch niet nationaal maken kunnen. Toch zouden ook wij, zoo wij het te beslissen hadden, de eerste schepen laten bouwen in Schotland of Engeland; op het oogenblik niet bij voorkeur bij de firma Elder, doch dit is niet van overwegend belang.
Hoedanig is toch de toestand hier te lande? Door het niet wel slagen van vele ondernemingen van industriëelen aard, is er geen geld te verkrijgen voor zulke zaken. De kapitalist, die

{==239==} {>>pagina-aanduiding<<}
van nijverheid hoort, knoopt zijn zak digt en draait den sleutel van zijn brandkast (met Turken of Spanjaarden zelfs) nog eens om. Daardoor bestaat er op dit oogenblik geene fabriek met uitgebreide middelen voor den bouw van zulke schepen. Vooral een goede kern van werkvolk ontbreekt voor dat speciale vak. Die kan de fabriekant dan ook niet bijeenhouden zonder voortdurend werk te hebben. Om dus in den gegeven korten tijd (van 12 maanden voor het eerste, 13½ maand voor het tweede, 15 maanden voor het derde en 18 maanden voor het vierde stoomschip) die bodems hier te bouwen, uit te rusten en werkelijk te doen uitgaan, is geene Nederlandsche fabriek in staat. Welligt zoude de eene of andere firma het aannemen en beproeven, en des noods de boete in het contract bepaald op te late oplevering lijden; doch dit was de vraag niet! Wel is waar wordt tegenwoordig ook in Engeland zelden een schip juist op tijd geleverd; maar, zoo men wil, kan men het althans beter doen, dan op dit oogenblik hier. Daar is werkvolk niet alleen geoefend maar bijeen; plannen zijn gereed, en een nieuw plan spoedig gecompileerd. Hier zoude dit meer tijd kosten bij gelijke en zelfs meerdere inspanning.
Maar aan de andere zijde is ook waar, dat, zoo onze groote stoomvaart-ondernemingen voortgaan met in Engeland te bouwen, de toestand alhier dezelfde blijven, of nog achteruit gaan zal, en zij zelve daarmede een financiëel, zoowel als een algemeen voordeel opofferen.
Zoo het werk van ijzeren scheepsbouw hier te lande vermeerdert, zoodanig dat een paar goede fabrieken kunnen rekenen op doorgaand werk, kunnen zij beter of goedkooper werken dan Engeland of Schotland.
Van een stoomschip is dooreen geslagen twee vijfden der kosten materiaal. Voor een deel - het ijzer - betalen wij daarvoor iets meer dan de bouwmeester aan de Clyde. Het verschil in prijs bestaat in de vracht. Andere artikels zijn gelijk van prijs. Sommige zijn goedkooper zelfs. Maar de andere drie vijfde deelen, arbeidsloon en algemeene onkosten der fabriek, zijn hier te lande minder duur. Het eerste doordat de trade unions in Engeland hun eigen nijverheid te gronde rigten door te veel te eischen - stukwerk bijvoorbeeld te verbieden -, en de meerdere duurte van vele zaken die de werkman behoeft; het laatste door den veel weelderiger voet waarop de chefs en

{==240==} {>>pagina-aanduiding<<}
en ondergeschikten leven. Menig ingenieur en teekenaar verdient daar evenveel als hier een minister, en meer!
Schrijver dezes heeft dit onderwerp in eene brochure, na eene studie in Engeland gemaakt, volledig behandeld, en is volkomen overtuigd, dat - onder de bovengenoemde voorwaarde van geregeld werk - men een stoomschip hier ninstens tien percent goedkooper, of voor gelijken prijs beter, kan bouwen dan aan Mersey of Thames, en zeker nog vijf ten honderd beneden de Clyde.
Maar die toestand bestaat op dit oogenblik niet. Als machinefabrieken, heeft het monopolie der Marine onze beide grootste inrigtingen te Amsterdam en Fijenoord, onder den schijn van een dertigjarige hulp en bescherming, veel kwaad gedaan.
De waarachtige reden voor die bescherming lag dan naar onze overtuiging ook niet in zuivere genegenheid voor die fabrieken; maar wel in het feit, dat men zich, vroeger vooral, afhankelijk wist van hunne meerdere kennis van stoom werktuig fabrikatie. En het effect was, wat het effect van monopolie overal is, wat sterke drank is voor het menschelijk ligchaam, tijdelijk opwekkend maar op den duur ontzenuwend.
‘Those who feel assured of a fair average proportion in the general business, are seldom eager to get a larger share, by foregoing a portion of their pronts. A limitation of competition, however partial, may have mischievous effects quite disproportioned to the apparent cause.
When relieved from the immediate stimulus of competition, producers and dealers grow indifferent to the dictates of their ultimate pecuniary interest; preferring to the most hopeful prospects, the present ease of adhering to routine. A person who is already thriving seldom puts himself out of his way to commence even a lucrative improvement, unless urged bij the additional motive of fear, lest some rival should supplant him by getting possession of it before him.’ 1)
Fyenoord is daardoor verlokt het idée van Roentgen - eene zaak die zich zelve voeden kon, stoomvaart op de Rijn (waartoe hij compound-machines aan de booten gaf) en op zee, en eene kleine fabriek voor eigen behoeften - op te geven voor den rol

{==241==} {>>pagina-aanduiding<<}
van eene beschermde fabriek, die machines maakte voor de Marine, waarbij geen reden bestond om naar met den tijd meegaande resultaten te trachten, als er maar ijzer genoeg aan zat, zoodat er niet ligt iets brak en klagten kwamen.
De Amsterdamsche fabriek heeft voor Marine-werk vaak wat minder voordeelig, maar met het oog op de toekomst veel beter werk laten loopen; en het gevolg is, dat de booten voor de Kon. Ned. Stoomboot-maatschappij van Inglis, en die voor de Suez-Javavaart van Elder aan de Clyde komen.
Een der eersten - de Stella - echter, heeft de Amsterdamsche fabriek nu aangenomen, kolenverbruik en alles waarborgend even als de Engelsche firma; en, zoo wij vernemen, voor dezelfde prijs of althans zonder noemenswaard verschil.
Zal zij nu daarmede in den zeer beperkten tijd gereed zijn?
Zal zij er niet te weinig op verdienen of aan verliezen zelfs?
Wij weten het niet; maar als het resultaat ongunstig is, ligt het alleen in het feit, dat het werk voor haar eene uitzondering en geen regel is, en zij daarom de menschen niet bijeen heeft.
Zij geeft, slagend of niet, geen schip dat minder laadruimte of vermogen heeft of minder goed bewerkt is dan dat van den engelschen concurrent - hiervan zijn wij overtuigd.
Welligt komt hier bij den lezer de vraag op, of schrijver, als lands-ingenieur, wel bevoegd is over deze questiën van prijs en waarde van schepen te oordeelen, nu zoo kort geleden de staf gebroken is over het economisch resultaat van het eigen werk der Marine. Wij antwoorden hierop alleen, dat wij niet als lands-ingenieur hier schrijven en oordeelen, en gelegenheid te over hebben gevonden, om in dit opzigt als het ware twee personen te leeren zijn. Als industrieel keuren wij Staatsnijverheid in alle opzigten bijna af, want de industrieel vraagt naar economische resultaten; en duurzaam monopolie alleen is nog erger dan Staatsnijverheid. Als landsambtenaar kan men, door te werken onder een stelsel, waarvoor andere redenen pleiten kunnen, doch dat van een economisch standpunt bezien verkeerd is, zich gewennen aan het meten met eene andere maat, waarover wij nu niet behoeven te spreken. Doch men mag niet de personen, die het land dienen op de wijze waarop dit wil gediend worden, vereenzelvigen met het stelsel, en bijvoorbeeld uit het feit, dat stoommachines in oorlogschepen ruim 2 kilogram kolen per uur verbranden per effectieve paardenkracht,

{==242==} {>>pagina-aanduiding<<}
besluiten, dat Nederlandsche fabriekanten en lands-ingenieurs geen begrip hebben van Compound-machines, die het met 9 oncen en minder doen.
Het is naar ons inzien onwaarschijnlijk dat de stoomvaart eenige vlugt nemen zal in ons land en toch geen scheepsbouw medebrengen, omdat alle voorwaarden voor de ontwikkeling daarvan bestaan, mits er zekerheid van werk kome; en het zoude naar ons oordeel onbillijk zijn, zoo de Regering met 's lands geld of crediet meerdere stoomvaart-ondernemingen steunde en de ontwerpers vrij liet steeds hunne vrienden, raadslieden of geldschieters in Engeland te begunstigen met den bouw van het materieel. Wie geheel zonder subsidie in welken vorm ook werkt, is vrij te doen wat hij wil; doch de Regering moet bedenken, dat de scheepsbouw en machinebouw, eens weder in de nieuwe rigting geleid, even goed reden van bestaan heeft hier te lande als de stoomvaart, en niet minder dadelijk terug werkt op de welvaart van onze mindere standen.
Aanvankelijk is er, dit kunnen wij wel toegeven, of wat kunstmatige opwekking, of eene zamenwerking der bestaande reederijen noodig om den scheepsbouw en machinebouw alhier te releveren, vooral omdat de fabrieken geen geschikt personeel (ingenieur en werkmman) bijeen hebben voor dat doel.
Maar kon men eene groote inrigting in het leven roepen, die nu, op eigen risico, eens eene boot ging bouwen, geschikt om de naaste opvolger te zijn van die van John Elder, en nog een, en nog een (omdat de eerste te veel zoude gekost hebben om de prijzen te vergelijken) dan gelooven wij niet dat Nederlandsche maatschappijen zouden weigeren die booten te koopen of voortgaan buiten 's lands te bestellen, te herstellen, te wijzigen, te dokken, zoo er hier gelegenheid was.
Vooral dit laatste punt zoude reeds nopen gebruik te maken van de inlandsche hulpmiddelen. Wij weten niet waar de nieuwe Maatschappij Nederland hare schepen zal dokken (of opslepen?) Maar zeker is de keuze van gelegenheid in Nederland niet rijk. In ons beste zeegat - de Schelde - is het voormalig droog dok der Marine te kort. Te Nieuwediep zijn 's lands drooge dokken; en één daarvan, het nieuwe, is lang genoeg, maar zeer mogelijk lang achtereen bezet; te Amsterdam kunnen de schepen van 320 voet lang niet komen en het zoude ze niet baten. De Maas levert niet veel meer faciliteit voor schepen van grooten diepgang. Ze naar

{==243==} {>>pagina-aanduiding<<}
de Clyde te zenden gaat niet, in 36 dagen toevens in Nederland voor lossen en al. Zij moet dus - maar dit doet niets ter zake. Indien er binnenslands meer gelegenheid kwam zoude deze niet overtollig zijn.
Vlissingen zoude het ware punt zijn voor den bouw van zulke booten. De Schelde staat tot Maas en Y, als de Clyde tot Mersey en Thames; ja in beter verhouding, want zij heeft reeds diepte van water.
Eene fabriek voor stoomscheepsbouw te Vlissingen, liefst op te rigten door eene reeds gevestigde firma, zou spoedig voor Londen, Antwerpen, ja voor meerdere buitenlandsche havens werken; want Nederlandsche schepen zijn niet slecht bekend; de prijzen zouden laag kunnen zijn, en, nog eens herhalen wij - geheimen zijn er niet in het vak. Doch even als de stoomschiplijnen zoude zij een kwaden tijd moeten doorworstelen of geholpen worden. Indien die fabriek Elders programma eens overnam, maar met eenige wijzigingen, zou zij slagen. Laat ons een paar punten opnoemen, die wij maar opwerpen zonder grondige studie van deze speciale zaak voor het oogenblik te bebben kunnen maken.
Zij gebruikt staal, zacht Bessemer staal, in plaats van ijzer (en kwam een weinig hooger prijs van eersten aankoop er niet op aan, dan omgaf zij dit onder water met teakhout en koperde dit, om het aangroeijen in heete klimaten.) Proeven van de Terrenoire-compagnie te St. Etienne in Frankrijk, bewezen (Engineering March 11 1870) dat dit metaal 55 gewigtsdeelen verliest door aanvreting van zeewater (en ruimwater) tegen ijzer 65, en bovendien veel gelijkmatiger. Die proeven zoude zij herhaald hebben voor zij het nog betrekkelijk nieuwe materiaal kiest. Doch dan kan zij, bij gelijke sterkte, op den romp van het schip dertig percent van het gewigt uitwinnen, (Rankine Shipb. theor. & practical page 168) en dus, bij gelijke ladingscapaciteit, wat kleiner of scherper schip hebben - dus bij gelijke snelheid minder krachtige machine - dus al weder winst in wigt of laadvermogen - dus minder kolenverbruik - dus beter resultaat!
Zij koos twee schroeven, door ééne machine gedreven, wier toepassing geen bezwaar heeft voor schepen, die, blijkens hun ligt driemast-schooner-tuig, niet veel gebruik zullen maken van wind zonder stoom. Daaruit volgt noodwendig beter benuttiging van de paardekrachten door de machine geleverd tot zekere prijs, vertaalbaar in kolen; en wel omdat die twee schroeven kleiner kunnen zijn dan de eene van Elder, dus wat meer onder

{==244==} {>>pagina-aanduiding<<}
water gedompeld, vooral bij eene niet geheel compleet zijnde lading. Uit de betere utilisatie der paardekrachten van de machine volgt weer iets minder vermogen noodig te zijn, iets minder kolen, en alle kleintjes tellen mede. Bovendien stelt het gebruik van twee schroeven in de gelegenheid om in dezelfde lengte van 19 voet voor de machinekamer de distributie van de organen van de machine te verbeteren, die bij de gewone ‘inverted cylinder’, machine voor ééne schroef wel wat te wenschen overlaat uit een scheepsbouwkundig oogpunt. En in het geval, dat een schroef wordt ontredderd of gebroken, wordt het schip dat er maar een heeft weêrloos; het andere slechts tot drie vierde van zijne snelheid terug gebragt.
Zij zoude het gronddenkbeeld van de compound-machine verder kunnen doorvoeren, en zich daarmede niet wagen op het gebied van onbeproefde nieuwheden, het spook der kapitalisten. Dat gronddenkbeeld is eenvoudig, doch men heeft het zonder bepaalde reden nog slechts toegepast in zekere mate, die voor vermeerdering vatbaar is. De resultaten zijn goed, doch niet zoo, dat zij als limiet te beschouwen zijn. Wij gaan dit aantoonen.
Neem aan, dat eene goede compound-machine één paardekracht levert voor 0,85 kilogr. beste kolen per uur.
John Elder's ‘tender’ garandeert slechts (voorzigtigheidshalve misschien) 23 à 25 ton, zeg gemiddeld 24 ton kolen per etmaal, bij tien mijls vaart. Wij rekenen, dat zijne schepen bij die snelheid ongeveer 1150 paardekrachten ontwikkelen moeten. Dit zoude dus zijn 24 × 1000:24 × 1150 = 0.87 kilogr. per paard per uur.
Nu ontwikkelt één kilogr. kolen van de beste soort 8000 calories warmte; goede ketels nemen daarvan op, en brengen in den stoom over 60 percent of 4800 calories. Een gewone goede compound-machine zet van die 4800 calories 15.6 per cent om in mechanischen arbeid, dus 749 calories, welke volgens de bekende empirische wet der mechanische warmte-theorie, gelijk staan met 749 × 424 of 317576 kilogrammeters. Nu noemt men 270000 kilogrammeters per uur een paardekracht. Ons kilogram kolen levert dus bijna 1.176 paardekracht één uur lang, en dus komt de paardekracht op 0.85 kilogr. kolen per uur.
Maar zonder tot hooger stoomdruk te komen dan 60 Eng. ponden, gelijk Elder gebruikt, weten wij, dat de 15.6 percent bovengenoemd voor vermeerdering vatbaar is, en dat de limiet, die men naderen kan, is ruim 45 percent. De tegenwoordige

{==245==} {>>pagina-aanduiding<<}
compound-machine, vergeleken bij eene ordinaire, heeft de benuttiging van stoom opgevoerd van 7 percent tot ruim 15; doch de wetenschap leert ons, dat 45 percent de limiet is van verdere verbetering zonder hooger stoomdruk. Opvoering van stoomdruk verschuift ook nog de limiet ten goede. Is het nu zoo ongeraden om weder een stap verder te gaan, en zoude Elder gekomen zijn tot zijne uitkomsten, indien hij had gemeend, dat men geen pas voorbij bewezen resultaten mogt doen?
Wij houden het er dus voor, dat men eerlang nog eens het kolenverbruik zal terug zien brengen, en wel in de eerste plaats door verdere doorzetting van hetzelfde denkbeeld. En niets belet ons aan te nemen, dat juist geen Engelschman alleen die stap zou kunnen doen.
Trouwens, Elder is overtroffen in resultaten, onder anderen door een of twee der booten van B. Normand te Havre; want wij beschouwden op het oogenblik de machine alleen en op zichzelf, en men moet schip en machine als een geheel beschouwen, en van meer dan een zijde.
Maar het is ons doel niet in dit vlugschrift, want wij schreven dit opstel in weinig beschikbaren tijd, die zaak à fond te behandelen. Ook stellen wij ons voor elders de compound-machine meer uitvoerig en meer populair te beschrijven.
Maar toch willen wij den lezer die ons volgde ten slotte in korte woorden een denkbeeld geven, van wat de zoo besproken compound-expansive-engine is. Eerst eene korte schets van de scheeps-stoommachine in het algemeen!
Stel u voor eene as, waaraan de schroef-voortstuwer vast is, en die dus gedeeltelijk buiten, gedeeltelijk binnen het schip is. De schroef heeft veel overeenkomst met de wieken van een molen. Als de wind op die wieken drukt, doet hun schuine stand ze draaijen. Was er geen wind en draaiden wij de wieken snel rond, den anderen kant om als gewoonlijk, dan zouden die wieken wind maken. Stond de molen op wielen op een spiegelglad vlak, dan zoude hij door de reactie van die zelfde werking achteruit gaan.
Zoo nu doet het schip ook; maar de schroef van het schip wijst achteruit, en het schip gaat dus vooruit, en beter dan de molen, omdat de schroef in het water meer weêrstand vindt dan de wieken in de lucht, en dus de reactie grooter is.
Het komt er dus maar op aan, om aan de as binnen in het schip eene draaijende beweging te geven.

{==246==} {>>pagina-aanduiding<<}

Daartoe heeft die as twee bogten of krukken, even als een timmermans boor-omslag. Juist als de timmerman met zijn hand, of het stangetje dat de trede van eene naaimachine verbindt met het asje van het groote wiel, werkt op iedere kruk van de as in het schip een stang, drijfstang genaamd. Aan elk van die drijfstangen is een andere stang vast, zuigerstang geheeten, en aan elke zuigerstang een zuiger, die in een hollen cilinder sluit en daarin heen en weder kan bewogen worden.
Drukt nu de stoom die zuigers heen en weder, dan moeten de stangen volgen, en de as moet draaijen even als bij de naaimachine de op en neder beweging der teenen van de naaister het wiel doet draaijen. Doch bij de naaimachine kan het wiel toevallig zóó staan, dat de kruk in de as juist naar of juist van de drijfstang af wijst, en dan kan men de draaijende beweging niet beginnen zonder het wiel met de hand te helpen.
Daarom heeft de stoommachine in het schip twee krukken, twee drijfstangen, twee cilinders, die zoo geplaatst zijn, dat, als de een in die beide doode punten is, de ander juist in zijn besten stand is.
Zullen nu die krukken en stangen niet veel kracht doen verloren gaan in wrijving, dan moeten de krukken lang zijn en de drijfstangen ook. Er is dus geene mogelijkheid om de eifinders digt bij de as te brengen bij de hier bedoelde soort, - de zoogenaamd direct werkende - machine. Ze te leggen, naast de as, heeft praktische bezwaren. Men stelt ze dus boven de as op de meeste booten. Dan wordt de machine hoog, ja een zoodanige machine van 400 Nominale paardekrachten, met twee cilinders, mag wel ongeveer zeven Nederlandsche ellen hoog zijn om goed en zuinig te werken zonder veel slijtaadje; en de cilinders steken dan ook vaak door het voornaamste dek van het schip heen, en het is geen kinderwerk om ze daar onwrikbaar op hunne plaats te houden als het schip slingert op zee.
Nu komt de stoom uit den ketel, en wordt, door een bijzonder orgaan der machine, beurtelings onder en boven den zuiger gelaten; en als hij den zuiger heeft weggedrukt, wêer uit den cilinder naar een ander deel der machine, waar hij bekoeld wordt met behulp van koud water van buiten boord. Dat bekoelen geschiedde vroeger bijna algemeen door het zeewater in den stoom te spuiten door eene gietervormige opening, doch dan was het zoet water dat de stoom opleverde tevens met zout ver-
{==247==} {>>pagina-aanduiding<<}
mengd. Nu vermengt men het zoute water niet meer met het zoete, doch even als in onze longen het bloed in aanraking kemt met de ingeademde lucht zonder dat wij bij elke ademhaling bloed opgeven, laat men het zout water in eene massa dunne pijpjes circuleren en den stoom buiten om die pijpjes spelen, of wel omgekeerd. Dan wordt de stoom toch water, doch vermengt zich niet met zout. Deze wijze van condenseren, oppervlak-condensatie genoemd, geeft dus zoet water om de stoomketels aan te vullen naarmate die water in stoom omzetten. Dit maakte het mogelijk op zee stoom van hooger drukking, of grooter spanning te gaan gebruiken, Vroeger konde dit niet, omdat die grooter spanning onafscheidelijk is van hooger temperatuur en deze weder ten gevolge had, dat vele zouten uit het zeewater zich in den ketel afzetten even als steen - zie bijvoorbeeld een waterketel waarin veel duinwater of ander hard bronwater verkookt wordt - waardoor de stoomvorming belemmerd en het ijzer van de ketels in gevaar van te verbranden gebragt werd.
Wij hebben nu reeds gesproken van twee zaken, die medegewerkt hebben tot het verkrijgen van meer economische resultaten op zee, en die niets met de compound-machine te maken hebben, dan alleen dit, dat zonder die twee verbeteringen - oppervlak-condensatie en hooger stoomdruk - de compound- machine niet aanwendbaar ware geworden op zee. De compound-machine is onbestaanbaar zonder hooge drukking, maar er zijn niet, zoo als men wel eens gezegd heeft 1) ketels van het compound-systeem; want hooge drukking zonder compound-machine zou zeer goede resultaten geven en is ook gebruikt.
Als men nu zuinigheid in het verbruik van kolen beoogt, moet de machine de volgende eigenschappen bezitten. Alle deelen moeten goed bewerkt zijn, goed toegankelijk om ze na te zien en te smeeren, en de cilinders moeten vooral met zorg ontworpen en gemaakt zijn. In die cilinders moet de stoom met zekere karigheid worden toegelaten; dat is, wanneer de zuiger een klein deel van den geheelen afstand die hij doorloopt, is weggedrukt door den toestroomenden stoom, moet men niet voortgaan met stoom toe te voeren, maar dezen afsluiten. Is dan bijvoorbeeld een tiende deel van den cilinder vol met stoom op eene spanning bijna gelijk aan die in den ketel, dan zal die weinige

{==248==} {>>pagina-aanduiding<<}
stoom, welke een zeer vêerkrachtige vloeistof is, toch blijven drukken op den zuiger terwijl deze voortgaat, en wel tot het einde van zijn baan toe. De stoom wordt daardoor in de gelegenheid gesteld een grooter deel van de daarin bevatte warmte om te zetten in mechanischen arbeid; - de theorie, op proeven gegrond, leert ons dat warmte en mechanische arbeid twee verschillende vormen zijn van eene zelfde zaak, en dat men de eene vorm voor den anderen kan doen in de plaats treden door geschikte middelen. Doet de stoom dit echter, dan verliest hij warmte, en wel in die mate, dat hij reeds dadelijk bij het vermeerderen van volume nat wordt, gelijk mist, en daardoor eene eigenschap verkrijgt van zijne warmte te gemakkelijk af te geven aan den ijzeren cilinder, waar die warmte ontsnappen zoude aan het proces dat wij bezig zijn uit te voeren, het omzetten er van in arbeid. Daarom geeft men den cilinders dan stoommantels, dat is dubbele wanden en dubbelen bodem en deksel, waarvan de tusschenruimte gevuld is met verschen en dus heeten stoom uit den ketel, die den cilinder niet alleen belet de warmte aan te nemen van den stoom, welke arbeid leveren moet, juist op het oogenblik dat dit het nadeeligst zoude zijn; maar zelfs, op dat oogenblik, de zaak omkeert en warmte toevoert naar den zich uitzettenden stoom, die den zuiger voortdrukt.
De stoommantel is eene uitvinding van Watt, dezelfde man die de stoommachine in bruikbaren vorm bragt; en ook hij voerde, nu ongeveer honderd jaar geleden, het gebruik der expansie of uitzetting van den stoom in. Nog hebben wij niets genoemd dat uitsluitend tot de compound-machine behoort.
Het eigenaardige dezer machine is het denkbeeld van Watt, later genaamd naar Woolff, om de uitzetting van den stoom niet in één, maar in twee of meer cilinders te doen geschieden. In plaats dus van elken cilinder van onze machine - die wij onderstelden dat er twee had - voor een tiende deel te vullen met verschen stoom uit den ketel, zoo men den stoom zich tienmaal wil doen vermeerderen van volume, vult men één cilinder telkens voor een vijfde deel, en doet dus den stoom daarin vijf malen zijn oorspronkelijk volume aannemen, en dan in den anderen cilinder het overige van zijne werking bij uitzetting (expansie) uitoefenen.
Wie nu weten wil of de compound-machine nieuw is, sla eens op: Tredgold, The steam-engine Editie 1838 blz. 27, en leze het volgende:

{==249==} {>>pagina-aanduiding<<}

‘In 1782 Mr. Watt obtained another patent, embracing various methods of applying steam. First for an expansive steamengine etc.; secondly the double piston steamengine etc.; thirdly, a new compound-engine, or method of connecting together the cylinders of two or more distinct engines so as to make the steam, which has been employed to press on the piston of the first, act expansively upon the piston of the second etc.’
Die geniale man heeft dus niet alleen beschreven de compoundengine zoo als hij nu is, doch zelfs reeds uitgesproken wat wij hierboven zeiden: dat het stelsel nog verder door te voeren is, en men tot meer dan twee cilinders voor denzelfden stoom komen zal.
Ziedaar het geheim! Wat er nieuw is in de zaak, is alleen dit, dat de oppervlak-condensors van Hall, in 1835 op de West-Indische pakketbooten beproefd - Watt beproefde ook dat reeds, maar met minder succes - door beter mechanische hulpmiddelen sedert tot praktische bruikbaarheid zijn gekomen (alhoewel de toestel te subtiel blijft om goed te werken onder onbedreven handen); en daardoor gemaakt hebben, dat het mogelijk werd hooger stoomdruk op zee te gebruiken; en daardoor weder de compound-machine op schepen aan te wenden. Oppervlak-condensatie aan te wenden, zonder hooger stoomdruk dan vijf en twintig Eng. ponden te gebruiken, is hetzelfde als een harde noot kraken en de pit weg werpen!
Wij staan dus niet op een standpunt, waarop men zeggen kan: er is eene groote innovatie ingevoerd en afgewerkt en Elder heeft dat gedaan. Doch het standpunt is dit: dat oude uitvindingen door onderling verband op zee zijn bruikbaar geworden en uitkomsten gegeven hebben die wij binnen kort nog zeer zullen overtreffen. Voorzigtig dus, mijne heeren, dat ge niet te onherroepelijk soorten van machines en afmetingen van schepen nu bepaalt, want over eenige jaren zult ge ouderwetsch zijn en moeten wijzigen! Elder's belang eischt niet u meer te geven dan gij vraagt! Het voordeel van de uitzetting van den stoom niet in één zelfden cilinder te doen, doch over twee gelijke (want er zijn ook compound-machines met gelijke cilinders) of ongelijke cilinders te verdeelen, ontstaat, door dat de stoom door het uitzetten kouder wordt, en dus, als het geheele proces in één cilinder geschiedt, de afgifte van warmte van den stoom aan den cilinder in den aanvang, en van den cilinder aan den stoom bij het eind van het proces, zoo nadeelig werkt. De

{==250==} {>>pagina-aanduiding<<}
warmte verschuilt zich dan als het ware op het oogenblik dat de conversie van warmte in arbeid in vollen gang is, en komt weêr te voorschijn als de conversie geschied is. Dit vermijdt men door het proces te splitsen, want dan kan in elk der cilinders de verandering van temperatuur slechts minder zijn.
Wie dit begrijpt moet tevens inzien, dat theoretisch drie cilinders beter zijn dan twee, en vier beter dan drie. Doch die twee, drie of vier cilinders doen niet meer werk - de besparing door minder warmte-verlies eens buiten rekening latend - dan alsof men er slechts één had. De machine wordt dus gecompliceerder en zwaarder, doch zuiniger. Het is dan ook niet waar dat de compound-engine als kenmerken eenvoudigheid en ligtheid heeft 1). Is de compound-engine ligt, dan is dit niet door, maar ondanks het systeem. Omdat de machine zuiniger is worden de kolen-voorraad (voor zeker traject benoodigd) en ketels ligter, maar de machine wordt coeteris paribus zwaarder dan de oudere soort. Wie dit ontkent begrijpt het verkeerd! Maar het is waar, dat het meerdere gewigt der machine van veel minder belang is dan dat van de ketels en vooral van de kolen.
Als men slechts twee cilinders gebruikt, en dit is bij de meeste schroefbooten nu het geval, hebben wij gezien dat de krukken op de as zoo moeten staan, dat de een de andere door zijn doode punt heen voert. Daaruit volgt, dat de tweede cilinder, op het oogenblik dat de eerste een voorloopig gebruik heeft gemaakt van den stoom, niet gereed is dien dadelijk over te nemen. Daarom is er noodig een reservoir, waarin de stoom tijdelijk bewaard, en door een mantel als de cilinders hebben tevens met wat nieuwe warmte voorzien wordt - nadat hij uit cilinder No. 1 komt en voor dat hij naar cilinder No. 2 gaat. Dit reservoir omgeeft somtijds den eersten cilinder, en in sommige machines zoodanig, dat die eerste cilinder overal met dien reeds gedeeltelijk verkoelden stoom, en nergens met den bovenbedoelden mantel vol verschen stoom in aanraking is; en dit is een wezentlijke fout in vele compound-machines, die schrijver zag.
Wij durven die opinie, zoowel als die over het verder doorvoeren van het denkbeeld van Watt, met zooveel vertrouwen

{==251==} {>>pagina-aanduiding<<}
uitspreken, omdat de compound-machine zelve de praktische waarde van de mechanische warmte-theorie voor de toepassing in het groot zoo krachtig bewees. Die theorie is dan ook niet, gelijk theorie in sommige wetenschappen, iets dat tegen de praktijk over staat. Die theorie is integendeel geheel op proeven gegrond - niets dan een systematisch register op de praktijk, dat ons behoedt voor het trekken van valsche conclusiën uit op zichzelf staande waarnemingen, waarvan men enkele bijzonderheden, die de uitkomst wijzigden, over het hoofd zag.
De expansie van den stoom verder door te voeren, en die niet tien- maar twintig-voudig te doen zijn is, men weet dit algemeen, mogelijk en zuinig. Alleen moet de machine weêr grooter worden, of liever grooter cilinders hebben, en wordt het geheel dus zwaarder bij gelijk vermogen.
Doch even als de andere verbeteringen, die zwaarte mede bragten, toch praktisch goed bleken, omdat ketels en kolen in omgekeerden zin veranderen, en vooral de kolen een telkens terugkomende uitgaaf vormen, zoude ook dit geen wezentlijk bezwaar zijn.
Voor een boot tusschen Amsterdam en Purmerend echter, zoude eene groote expansie en daardoor zware machine niet worden opgewogen door het voordeel van kolenverbruik, en men de boot, om de wille van de machine, grooter moeten maken dan anders noodig was, hetgeen geheel het voordeel zoude wegnemen, en alleen het nadeel laten bestaan.
Daarom hangt de mate van expansie, die het voordeeligst is voor ons hoofddoel - economie op den langen duur - af van het traject; en een boot die van Texel op Java voer en te Falmouth, Malta, Portsaïd, Aden en Ceylon kolen nam, zoude een andere machine behoeven om het voordeeligst te werken, dan een boot die alleen te Port Saïd of Ismaïlia kolen inneemt.
B. Normand, welligt de beste fransche practicus in het vak, geeft daarom op, dat bij een langste traject zonder kolen innemen van één dagreis eene 4 of 5-voudige expansie behoort gebruikt te worden; bij 5 dagen traject eene 5- à 6-voudige expansie; bij 10 dagen traject eene 6- à 7-voudige; bij 15 dagen traject 7- à 8-voudige; bij 20 dagen traject 8- à 10-voudige enz. Een voor booten die van Port Saïd of Ismaïlia zonder Ceylon om kolen aan te doen naar Batavia varen met negen

{==252==} {>>pagina-aanduiding<<}
mijls behouden vaart, is het traject ongeveer 25 dagen, en dus de expansie 10- à 12-maal te nemen.
Deze regel geeft bij den tegenwoordigen stand der praktijk een minimum van gewigt van machine, plus ketels, plus kolen; en dus het kleinste schip. Niet nog geeft die regel het zuinigste schip; want door den factor der expansie nog iets hooger te stellen wordt ja de machine iets zwaarder en de kolen wat minder, en de machine zal bij voorbeeld 20 ton aangroeijen en de kolen maar 18 ton verminderen; doch de machine wordt maar ééns betaald en de kolen elke reis weder. Nemen wij aan, dat die uit de lucht gegrepen getallen waar zijn, dan kost die 20 ton zwaardere machine hoogstens twintig mille meer, representerend aan rente, waarde-vermindering enz. een jaarlijksche uitgaaf van zeker geen 2500 gulden; en doet het schip per jaar 10 maal het traject van 25 dagen stoomens, dan wint dit 180 ton kolen uit, die gemiddeld welligt ƒ 17, - kosten. De economie op de kolen is dus ƒ 3060 per jaar.
Men ziet dat allerlei zaken, zelfs het al of niet druk varen de uitkomsten van zulke berekeningen wijzigen moeten, en er daarom geen algemeene regels te geven zijn dan met groote reserve.
Toch zijn die beschouwingen van overwegend belang, en zondigen vele plannen van schepen en machines in meerdere of mindere mate daartegen. Niets is dwazer dan te denken dat de niet technische reeder best bepalen kan hoe groot hij juist zijn schip en machine moet maken. De handelaar en ingenieur kunnen hier elkanders raad niet missen. Ingenieurs zondigen wetend (of het niet wetend) ook wel tegen de regels op die beschouwingen gegrond; maar dit is, omdat men zoo dikwijls aan de eerste aankoopsprijs een grooter invloed toekent op de beslissing der vraag, wie de boot zal bouwen, dan aan het kolenverbruik enz. Een halve voet meer diepgang of een halve centenaar kolen per uur meer toe te staan kan duizenden in den prijs wijzigen. Om deze vraag echter goed te behandelen zouden wij moeten afdalen in eene menigte details van werktuigbouw, die buiten het bestek van dit opstel liggen.
Wij hebben getracht het lezend publiek te wijzen op eenige hoofdpunten met stoomvaart op lange lijnen in verband staande, omdat het vraagstuk aan de orde van den dag was - voilà tout!

Amsterdam, 21 Maart 1870.






{==253==} {>>pagina-aanduiding<<}

J.C. Ludeman.

Door H. de Gooijer.

‘Gedenkzuilen op te richten voor verhemelde verstanden en mannen wier ongemeene kundigheden in deze of gene voortreffelijke wetenschappen met de algemeene loftuitingen der tijdgenooten bewierookt zijn, is als een prijswaardig gebruik van de aloudheid overgenomen, omdat het aan de latere nakomelingschap nuttig kan zijn: aldus vergoodden de Grieken en Romeinen, hetzij door standbeelden, hetzij door jaarboeken, doch meest door middel van levensbeschrijvingen de roemdaden van hunne helden, en het geheugen der namen van groote geesten en schrandere vernuften, welke onder hen als eerste lichten aan den hemeltrans der geleerdheid uitgeblonken hadden. Onder de bewonderde Eeuwelingen in ons Vaderland, die verdienen dat hunne nagedachtenis op zulk eene statige wijze vereeuwigd worde, vermits zij door den klank der vermaardheid na hunnen dood nog blijven leven, behoort voorzeker de wereldberoemde geneesheer en astrologist Johan Christophorus Ludeman, ofschoon hij, zoo min als andere beroemde mannen, van het zwadder der nijd en laster vrijgebleven zij.’
Met deze hoogdravende lofspraak vangt de ongenoemde schrijver aan, die zich ten taak stelde den levensloop te schetsen van den man, wiens naam aan het hoofd dezer bladen vermeld staat. Straks gaat hij nog verder, wanneer hij in de gezwollen taal der vorige eeuw zijn held vergelijkt met Voltaire als schrijver, met Newton als wiskunstenaar, met Erasmus als geleerde en de stad Harburg geluk wenscht de geboorteplaats te zijn van een tweeden Archimedes!

{==254==} {>>pagina-aanduiding<<}

Een medelijdende glimlach speelt ons bij het lezen dier vergelijkingen om de lippen. Terwijl de roem der genoemde mannen tot op de laatste nakomelingschap gewaarborgd is, vindt men van Ludemans vermaardheid niets meer dan den naam op een of ander kermistentje, waar men u voor een paar stuivers de toekomst onthult, en zijne geschriften slechts in handen van mijmerende chiliasten, die zijne voorspellingen tot sleutel nemen voor wat zij in de Apocalypse meenen te lezen.
En toch doen èn de kermisgasten èn de droomers van een duizendjarig rijk hem groot onrecht! Wie meenen mocht in Ludeman een gewoon Charlatan te vinden dwaalt evenzeer als hij, die hem eene plaats inruimt onder de vereerders van de onvruchtbare orthodoxie der vorige eeuw. Ludeman is tot op zekere hoogte geweest wat zijn biograaf hem noemt: een geleerde, en heeft als zoodanig een niet onbelangrijken invloed op zijne tijdgenooten uitgeoefend, terwijl hij in zijne veelvuldige geschriften meermalen blijken gaf dat hij een walg had van een godsdienst, die slechts in naam bestond en niet leefde in het hart; ofschoon daaruit tevens blijkt helaas! dat die godsdienst des harten ook hem zelven niet bijzonder eigen was.
Ongetwijfeld mogen wij Ludeman een hoogst merkwaardige figuur noemen uit de vorige eeuw. Stelt u, mijne lezers, een man voor die van de 72 jaren zijns levens bijna eene halve eeuw heeft vertoefd in ons vaderland, die in Duitschland voorbereidende kundigheden genoeg heeft opgedaan om na jaren zwervens, op drie-en-dertigjarigen leeftijd, in Harderwijk te promoveren als doctor in de philosophie en de geneeskunde; die, wellicht ter goeder trouw, zijne kundigheden dienstbaar maakte aan eene kwakzalverij, waardoor zijn naam eene vermaardheid verwierf, die doordrong tot over onze grenzen - en gij zult het wel de moeite waardig achten om eenige oogenblikken dien persoon tot het voorwerp uwer aandacht te maken. - Voegt daarbij dat hij gedurende de lange reeks van jaren, gedurende welke hij zijne waarzeggerij en wonderbaarlijke genezingen uitoefende, allerlei slag van menschen onder zijn dak ontving en zijne verschillende ontmoetingen nauwkeurig te boek stelde en gij zijt hem dankbaar, omdat hij meer dan iemand anders u een blik doet slaan in de zedelijke toestanden onzer grootouders. - Zij liggen daar voor mij - de vijf kwarto deelen zijner levensbeschrijving, wederwaardigheden en voorspellingen.

{==255==} {>>pagina-aanduiding<<}
en ik durf ze den beoefenaar onzer vaderlandsche zeden gerustelijk aanbevelen als eene kostbare bijdrage tot de kennis der zeden en gewoonten der achttiende eeuw. 't Is waar - allerlei kost wordt u voorgezet - de meest onwaarschijnlijke ontmoetingen worden u voorgehouden - als een echte zoon der negentiende eeuw haalt gij de schouders op bij voorspellingen, die natuurlijk allen bewaarheid worden, terwijl gij u voelt afgestooten door dat altijd bovendrijvend egoïsme, waarmede Ludeman spekuleerde op de geldbeurzen zijner clienten - alles toegegeven: maar hebt, bid ik u, dan ook een oog voor den ongedwongen stijl en de ongekunstelde wijze, waarop hij zijn wedervaren te boek heeft gesteld. Als mij eene vergelijking geoorloofd is vergelijk ik zijne werken het liefst bij eene vereenigde uitgave der ‘duizend en een nacht’ en de ‘lotgevallen van den ridder Gilblas’ - zóó gekleurd, zóó levendig en dikwijls zóó natuurlijk vind ik de schetsen die hij ons ten beste geeft. En is ook, evenmin als de genoemde werken, de levensbeschrijving van Ludeman een geschikte lectuur voor aankomende knapen en meisjes, heeft zij alleen waarde bij de beoefening van den maatschappelijken toestand der achttiende eeuw, toch verdient zij ook om dien vorm niet zoo geheel verstoken te blijven in den stroom der vergetelheid.
Van waar de invloed, dien Ludeman onmiskenbaar op zijne tijdgenooten uitgeoefend en de groote opgang, dien hij onder hen gemaakt heeft? Ik aarzel niet te verklaren dat, als Ludeman nog onder ons leefde, hij voor een groot gedeelte dien invloed nog zou uitoefenen en behoef slechts te wijzen op de vele planeetlezers en kaartlegsters, die in onzen verlichten tijd nog een vrij goed bestaan vinden. Van wie, denkt gij? Alleen van de heffe des volks? Dan bedriegt gij u; gij behoeft slechts de moeite te doen eenigzins van nabij hunnen werkkring te beschouwen en gij zult tot uwe verbazing ontwaren, dat ook nu nog menschen van stand en beschaving zich laten verleiden, om door middel van horoscoop en kaart te willen lezen in het duistere boek hunner toekomst. Ludeman's invloed heeft zijn grond in den ziekelijken toestand van het godsdienstig gemoedsleven onzer voorouders - het nog bestaande geloof aan een mogelijke onthulling der toekomst is een uitvloeisel van datzelfde kwaad. Neemt ons volk zoo als het was in Ludeman's tijd: met hand en tand vasthoudende aan de letter des bijbels met al de

{==256==} {>>pagina-aanduiding<<}
wonderhalen en de vervulde en nog te vervullen profetieën - met het geloof aan geesten en ‘geestelijke boosheden in de lucht’, - een volk opgegroeid bij handel en scheepvaart en den weinigen tijd, dien het van zijne bezigheden overhoudt, het liefst bestedende met godsdienstige oefeningen naar de oude overlevering, en gij hebt een volk, toegankelijk voor bovennatuurlijke voorspellingen en uitspraken, vooral wanneer die gestoken zijn in een zoo uitlokkend kleed als waarin Ludeman ze gedost heeft. Hoe rijper het volk wordt en hoe meer de waarheid, op werkelijkheid gegrond, tot alle standen doordringt - hoe meer het geloof aan bovennatuurlijke fabelen verdwijnen en hoe gezonder de volksgeest worden zal. Dwaas zou het dan ook zijn om de wonderverhalen van Ludeman op nieuw onder de aandacht te brengen; zooals wij gezegd hebben, bepalen we ons alleen tot zijne levensgeschiedenis en het letterkundig gehalte zijner werken.
Johan Christophorus Ludeman zag den 22sten Maart 1685 het levenslicht te Harburg, destijds eene goed verschanste vesting aan de Elve, op een uur afstands van Hamburg. Zijne ouders, tot den kleinburgerstand behoorende, en met een talrijk gezin gezegend, konden het kind niet dan eene gebrekkige opvoeding geven. Gelukkig voor hem dat zijn grootvader, die in hem de kiemen ontdekt had van een uitmuntenden aanleg, zich hem aantrok en hem op de latijnsche school in het naburige Hamburg in de kost deed, waar hij boven al de scholieren uitmuntte in vroegtijdige bekwaamheden en spoedig geschikt was, om met vrucht de lessen aan de hoogeschool te Jena bij te wonen.
Meent echter niet dat de jeugdige Johan een van die vreeselijk geleerde knapen was, die u met hun professoraal gebrild gelaat eene huivering op het lijf jagen - die den grooten afstand tusschen het kind en den man met één stap hebben afgelegd en laag neêrzien op al de genoegens die wij als knapen onder het uitoefenen van allerlei guitenstreken hebben gesmaakt. Ludeman leerde als knaap, speelde even hard en ontzag zich niet om als knaap kwâjongenstreken te bedrijven. Hoort slechts:
‘In den tijd dat hij zich nog aan het huis van den Rector der latijnsche school te Hamburg bevond, geviel het dat Ludeman eenmaal door het ongunstig weêr belet werd, op een zaturdag naden middag, naar zijn grootvader te Harburg te gaan, werwaarts hij gewoon was zich alle vacautiedagen regelmatig te begeven, en besloten

{==257==} {>>pagina-aanduiding<<}
de latijnsche scholieren, ten getale van dertien, bij afwezigheid van den Rector de eene of andere grap ter uitspanning aan te vangen. Met dat oogmerk wilde ieder in vindingrijkheid boven den ander uitmunten; maar de jonge Ludeman, die misschien in schranderheid en baldadigheid boven allen uitblonk, verzon een klucht, die de algemeene goedkeuring van de jongelingschap wegdroeg.

Men had sedert lang opgemerkt, dat een lakenkoopersvrouw uit de buurt, die zich door hare trotschheid bij de deftige burgers hatelijk had gemaakt, een geheimen minnenhandel onderhield met een jong heer, door wien zij doorgaans alle zaturdag avonden, wanneer haar man zich in een vast gezelschap bevond, werd bezocht; deze galante juffer, die dikwerf de scholieren over nietswaardige bedrijven bij den Rector was komen aanklagen, moest nevens haren minnaar de speelpop van het gesmeed kluchtspel zijn. Volgens dit beraamd ontwerp begaf zich een der scholieren, die het minst bekend was, vermomd in het gewaad van een koksjongen, naar het huis, alwaar men wist dat de lakenkooper was, zeggende dat hij derwaarts gezonden was om hem te waarschuwen, dat hij op staanden voet ten zijnent zoude keeren, vermits zijne vrouw zich door een zeker toeval in een oogenschijnlijk levensgevaar bevond. De goede man, die zijne vrouw waarlijk beminde, voldeed aan het verzoek en vloog oogenblikkelijk huiswaarts: dan, terwijl die boodschap aan hem gedaan werd, was Ludeman met een zijner vertrouwde makkers over de heining van den tuin gesprongen; zij bespiedden onder begunstiging van het kaarslicht, dat de gelieven bezig waren elkander met liefkozingen te overladen, in een achtersalet, dat op den tuin van den lakenkooper uitzag. Terwijl zij steeds onbeschroomd in hun onbeschaamd minbedrijf voortgingen, werd er tot driemaal toe sterk aan het huis gescheld: de voordeur, geopend zijnde, kwam eene dienstmaagd met verbazing toeloopen om haar jufvrouw te waarschuwen dat haar man daar was, en deze, door zijne ontijdige terugkomst onthutst, had maar even den tijd om haren galant in eene groote kleêrkast, die bij geluk in dat vertrek was, te verbergen; zoodra de beide guiten van verspieders dit bemerkt hadden, liep de makker van Ludeman, terwijl deze zijn post bleef houden, den schout halen met verzoek om terstond met een paar gerechtsdienaars tot ontzet van den lakenkooper en zijne vrouw te
willen toeschieten, naardien er zich een gauwdief in de kleerkast van de tuinkamer verscholen had. Terwijl de waakzame schout in aantocht was om den snaak gevangen te nemen was er een ander kluchtig schouwspel tusschen den lakenkooper en zijne kuische huisvrouw voorgevallen; want de bedrogen man, alles bij zijne komst wèl bevindende, vroeg zijne vrouw half gramstorig, waarom zij den spot met hem dreef? zeggende dat het slecht gehandeld was iemand te willen foppen, door

{==258==} {>>pagina-aanduiding<<}
hem een schrik op het lijf te jagen. - De vrouw, die nergens van wist, vroeg op haar beurt of hij zot was? Men kwam vervolgens tot verklaring van zaken en begreep toen van weerskanten dat het een opgestookt werk van den eenen of anderen spotvogel, en waarschijnlijk, zoo als het minzieke vrouwtje het beduiden wilde, een boosaardige trek van de jonge lafbekken van latijnsche scholieren moest zijn.

In dat denkbeeld maakte de lakenkooper zich weder gereed naar zijn gezelschap te keeren, toen de onderschout, vergezeld van twee dienaars, nadat men hun de huisdeur ontsloten had, regelrecht de gangdeur intrad, en zich, zonder verlof te vragen naar het achtersalet begaf, vragende aan den huisheer, in welke kast zich de dief verborgen had? De lakenkooper begon te glimlachen, denkende in den eersten opslag dat de schout van zijn verstand beroofd was, terwijl zijne vrouw van schrik bevangen, op deze vraag bloedkleurig in haar aangezicht werd; dan de schout, gebelgd over zulk een onbegrijpelijk onthaal, opende zelf, zonder zich verder ergens aan te bekreunen, stoutmoedig de kleerkast, alwaar de verscholen minnaar meer dood dan levend uitkwam. De schout, zoo wel als de lakenkooper, herkende den gewaanden booswicht spoedig voor den zoon van een regent der stad; men ondervroeg hem nopens de oorzaak van dit wonderschijnend bedrijf en hij beleed onbewimpeld de waarheid; de beleedigde huisheer liet hem daarop ongehinderd vertrekken, bedankte den schout vriendelijk voor den bewezen dienst doch bewerkte, korten tijd daarna, bij het gerecht, dat zijne huisvrouw in het stads tuchthuis levenslang opgesloten werd.
Wanneer ik u nu zeg dat zijne geheele levensbeschrijving in denzelfden vermakelijken verhaaltrant wordt voortgezet, zult gij met mij moeten erkennen, dat dergelijke geschriften ten minste gunstig afsteken bij vele saaie en drooge verhandelingen van dien tijd, en met mij hulde brengen aan de losse ongekunstelde taal. Werpt gij mij voor, dat wat ik voor u afschreef, niet is van Ludeman zelf maar van zijn biograaf, ik geef u in bedenking, dat stijl en taal van Ludeman zoo zeer daarmede overeenkomen dat het aan geen twijfel onderhevig is, of de levensbeschrijving moet uit Ludemans mond opgeschreven òf uit zijne nagelaten papieren geput zijn.
Nadat Ludeman zich vier jaren lang te Jena met de borst op zijne geliefkoosde studien had toegelegd kreeg hij de onverwachte tijding van den dood zijns grootvaders. De oude man had in de laatste jaren zijns levens te kampen gehad met tegenspoed op

{==259==} {>>pagina-aanduiding<<}
tegenspoed en liet zijn kleinzoon nagenoeg niets na, waardoor deze genoodzaakt was de academie te verlaten, zonder als doctor in de medicijnen te zijn gepromoveerd. Daar staat hij nu hulpen broodeloos. Zijn academievriend Matthaei, die zich in Harburg als doctor had nedergezet en daar eene goede praktijk begon te krijgen, biedt hem gastvrijheid aan die met dankbaarheid wordt aanvaard. Maar kon Ludeman het wel van zijn vriend vergen dat deze zich opofferingen getroostte om zijnentwille? Bij den jongeling komt de zeer natuurlijke begeerte op om geld - veel geld te winnen, zij het dan ook niet langs den weg, dien hij zich aanvankelijk had voorgesteld. Hoogst welkom was hem daarom de voorslag, hem gedaan door zijn ouden leermeester, den Astronomist Zunterbach, om hem te vergezellen op eene reis door Europa. Deze Zunterbach, die behalve de astronomie, ook voornamelijk de sterrewichelarij had beoefend, is de hoofdoorzaak geweest dat Ludeman zich op diezelfde kunst heeft toegelegd, wellicht omdat hij wist dat Zunterbach daardoor een rijk man was geworden. Zijne studien zouden het hem gemakkelijk maken om op die wijze een welgesteld man te worden.
Van de zonderlinge ontmoetingen van onze beide dolende astrologisten neem ik een staaltje tot voorbeeld dat wegens natuurlijkheid van voorstelling onze aandacht niet mag ontgaan:
‘De rampen, welke sedert meer dan vier jaren de meeste landen en volken van Europa gevoelden, bewerkten eene schaarschheid van krijgsvolk in het Keizerrijk (men was in Weenen) waardoor men hetzij door list of geweld, alle jonge manschappen, zoo inboorlingen als buitenlanderen, tot den krijgsdienst dwong. Ludeman, in zijne jeugd van eene rijzige en welgemaakte gestalte zijnde, beviel den doortrapten wervers zoo wonder wel, dat ze, ter bereiking van hun oogmerk en om het aantal van hunne geworvene recruten te vergrooten, besloten gebruik te maken van eene kunstgreep, die boven hunne verwachting gelukte. Om hem in het net te lokken, bespiedden zij den tijd dat hij alleen uitging, en op een namiddag, dat hij eene wandeling buiten de stad was gaan doen, terwijl Zunterbach bij een oud vriend op het middagmaal was gebleven, werd hij stap voets gevolgd door een dezer looze wervers, die als een abt verkleed was, en zeer goed Hoogduitsch en Latijn sprak. Terwijl Lndeman een poos stil bleef staan om het nieuw gebouwde lusthuis van den Prins van K....te bezichtigen, ging de gewaande abt hem met een statigen stap voorbij, groette hem in 't voorbijgaan zeer beleefd en vervolgde steeds zijne wandeling even langzaam, tot dat hij op den

{==260==} {>>pagina-aanduiding<<}
afstand van ongeveer tien of twaalf schreden plotseling aan den voet van een boom als een dood mensch nederviel. Ludeman hier. over verbaasd, naderde uit medelijden en vroeg wat hem deerde? De abt antwoordde in de latijnsche taal dat hij niet wist door welk toeval hij zoo schielijk bevangen werd, maar smeekte met een flauwe stem, hem in zoo verre de behulpzame hand te willen bieden van hem in de stad naar zijn logement te geleiden. De verschalkte jongeling, volstrekt geen vermoeden van kwade gevolgen uit deze vraag opvattende, voldeed volvaardig aan zijn verzoek, ondersteunde hem onder den arm, en misschien uit eene verkeerde eerzucht, een blijk van zijne bedrevenheid in de geneeskunde willende geven, raadde hij den patient, zich alvorens bij den eersten chirurgijn den beste te doen aderlaten, vermits het hem toescheen een soort van beroerte te zijn. De abt volgde zijn raad en liet zich ordentelijk eenige oncen bloed aftappen, waarna Ludeman hem in een huurkoets naar zijn logement verzelde; daar komende, vonden zij in een benedenvertrek iemand als een officier gekleed, dien hij voorgaf zijn neef te zijn, en aan wien hij al stamelende verhaalde het ongeluk dat hem gebeurd was. Deze bedankte toen feestelijk den bedrogen Ludeman voor den dienst aan zijn neef bewezen, verzoekende, terwijl men den abt in een ander vertrek te bed bracht, of ten minste veinsde zulks te doen, de eer te mogen hebben een glas oude Rhijnschen wijn uit den kelder van zijn heer grootvader, den Baron van Sprankel, met hem te drinken. Ludeman, die in zijne jeugd het druivensap, naar zijn zeggen, krachtig beminde, bewilligde gretig in dit voorstel en men dronk een halve roes van den baronnalen wijn, die braaf met brandewijn vermengd was. Onder het drinken van de derde bottel, kwamen twee andere vrienden, mede in militair gewaad, den officier bezoeken, onder voorwendsel van zamen naar eene danspartij te gaan, doch deze sloeg dien voorslag van de hand uit oorzaak van de ziekte van den
abt, zijn neef, en het gezelschap van diens edelmoedigen redder, dien hij, welstaandshalve, niet verlaten kon; de beide zonen van Mars lieten zich hups gezeggen, plaatsten zich op verzoek van den heer tractant mede aan de tafel en dronken als Tempelieren. Om kort te gaan, men kweet zieh van alle kanten zoo dapper in deze gevaarlijke kweekschool, dat het viertal bachuskinderen met het ondergaan der zon ruim drie kwart dronken waren. Ludeman, die ook rijkelijk de hoogte had, nam tegen acht uur afscheid van het drinkgezelschap en wilde huiswaarts keeren; doch toen men bespourde dat niets bekwaam was om hem tot een langer toeven aldaar te verwinnen, kwam de vermomde abt, gekleed in zijne montering van sergeant, en gevolgd van vier soldaten met ontbloote degens de kamer instuiven, en dwongen hem tegen wil en dank een geschrift te onderteekenen,

{==261==} {>>pagina-aanduiding<<}
volgens 't welk hij met zijn eigen hand bekende, voor zes jaren als soldaat vrijwillig dienst onder de troepen van den Keizer genomen te hebben. Ludeman begreep door deze dwangmiddelen dat men hem door eene list in dat werfhnis gelokt had; zes dagen lang bleef hij in bekommering en in de onzekerheid, hoe hij het best dien dans ontspringen zou; ondertusschen had Zunterbach, ongerust over zijn lang wegblijven, zijn toevlucht genomen tot zijn ouden vriend te Weenen, die veel invloed bij de staatsdienaren en bijzonderlijk bij den Veldmaarschalk Graaf van Kesenhuller had. Op de strenge bevelen van den laatste, onderschepte men eindelijk, na veelvuldige pogingen, in wat werfhuis hij zich bevond, wat ten gevolge had dat Ludeman den zevenden dag in den vroegen morgenstond op hoogbevel las daaruit gehaald werd, terwijl de sergeant, die in dit geval de rol van abt gespeeld had, van zijne krijgsbediening werd ontzet, onaangezien hij verklaarde door een gelijke list van zijn studentschap tot de krijgsdienst gedwongen te zijn geworden.’
Nadat Zunterbach met zijn ‘voedsterling’ de voornaamste landen van Europa en ook ons land bezocht had, keerde hij naar Jena terug, na vooraf Ludeman begiftigd te hebben met een goudbeurs van honderd ducaten. Deze vestigde zich hierop in zijne geboortestad en ondervond spoedig de waarheid van het gezegde dat een profeet niet geëerd wordt in zijn Vaderland. Een roep was in Harburg uitgegaan over zijne meer dan gewone geleerdheid, terwijl Ludeman, op zijne reizen geheel mensch geworden en van wien wij buitendien weten dat hij een zeer gunstig uiterlijk had, van al deze voordeelen partij wist te trekken om zich eenig overwicht te verschaffen over zijne medeburgers. Zijn ideaal schijnt toen geweest te zijn zich in Harburg een bestaan te verschaffen door astrologische voorzeggingen en de vriendschap te deelen van zijn geliefden Matthaei. Er hing echter een ander lot boven zijn hoofd. De luthersche Rector Tanke, naijverig op Ludeman's lof, gaf tegen hem een scherp schimpschrift uit onder den titel van ‘Trouwhartige Waarschuwing’, waarin hij als een vrijgeest gedoodverwd werd, omdat hij de menschelijke lotgevallen uit den planeten-loop wilde voorspelen.
Dat Ludeman het antwoord niet schuldig bleef liet zich raden, om de dubbele reden dat hij nog meer de aandacht op zijn persoon wenschte te vestigen en hij tegen den Lutherschen Rector genoegzaam was opgewassen. Niet slechts wilde hij hem

{==262==} {>>pagina-aanduiding<<}
weêrleggen maar ook bespottelijk maken. Dit gelukte hem maar al te wel in een door hem uitgegeven blijspel onder den titel van ‘Isboseth of de Schender’, waarin de Rector met de levendigste kleuren werd afgemaald en dat in vernuft en vinding gunstig afstak bij het geschrift zijner tegenpartij. Maar bracht dit verdedigingsschrift hem eer als schrijver - voordeel had hij er niet van; want hij joeg niet slechts den Rector maar al de kerkelijken in Harburg zóó zeer tegen zich in het harnas, dat zij hem bij de regeering aanklaagden als een Godverzaker en een raadsbesluit wisten uit te lokken, waarbij zijne gevangenneming bevolen werd. Thans was het zijn getrouwe vriend Matthaei die hem zou redden. Nauwelijks had deze kennis bekomen van het besluit der regeering of hij verwittigde Ludeman, voor wien niets anders overschoot dan op staanden voet de stad te verlaten, en de wijk te nemen naar Lubek. Doch zich ook aldaar niet veilig achtende voor de vervolgingen der geestelijkheid. besloot hij zich te Hamburg neder te zetten. Hier woonde hij twee jaren, geen vast bestaan hebbende, en levende van de sobere opbrengsten van de lessen die hij gaf in de sterrekunde.
Had Ludeman meermalen gepocht op zijne afkeerigheid van de banden des huwelijks - had hij vroeger zich met een zoet lijntje afgemaakt van den omgang met een rijke twintigjarige schoone, wier hartstochtelijke genegenheid voor den welgemaakten student zoo verre was gegaan dat zij hem zelve hare hand had aangeboden - te Hamburg vond hij zijne Eva in de persoon van Dorothea Straesburg, de dochter van een passement-maker, ‘met wie hij kwam te trouwen. Bij die vrouw, welke hem een sober huwelijksgoed aanbracht, verwekte hij twee dochters, waarvan de jongste al vroeg te Hamburg en de oudste naderhand te Amsterdam gestorven is.’
Ik zeide daar dat Ludeman zijne Eva vond en neem dat woord spoedig terug want - zijn huwelijk was zeer ongelukkig. Aan wie van beiden de schuld lag laat ik in 't midden. In de levensgeschiedenis van Ludeman maakt Dorothea Straesburg echter met haar overgebleven dochtertje eene zeer tragische figuur. Ik herhaal het hier gaarne: donkere vlekken kleven aan Ludeman's karakter. Zijn egoisme vond niet in zijne vrouw wat hij er in zocht - zoo als we later zien zullen. En zoo maakt hij dan ook geene zwarigheid om haar te verlaten, de armoede ten prooi, en ontziet zich niet om zich in de armen te werpen

{==263==} {>>pagina-aanduiding<<}
eener gelukzoekster, met wie hij tot zijnen dood in eene onwettige betrekking blijft leven.
Behalve den tegenspoed in zijn huwelijk ging het Ludeman in Hamburg niet ‘voor den wind.’ Met zijne lessen ging het niet voorspoedig en de huiselijke oneenigheid was niet geschikt om zijn ondernemingsgeest aan te vuren. Herhaaldelijk stort hij zijn hart uit voor zijn getrouwen vriend, die hem aanraadt in den vreemde zijn geluk te beproeven en, zoodra een helderder zon over hem scheen, zijn vrouw en kind te doen overkomen. Het eerste lachtte hem toe, het tweede wellicht minder. Maar werwaarts zal hij zich begeven? Op zijne reizen met Zunterbach heeft hij ook Amsterdam bezocht en verbaasd gestaan, ‘dat men er te midden van een kostbaren oorlog geen de minste sporen van schaarschheid of dat slag van volksrampen bespeurde welke gewoonlijk de woedende krijgsplagen des oorlogs vergezellen.’ De rijke hollandsche koopstad zou zijn Eldorado zijn, waar hij zich zou verheffen tot een rijk en aanzienlijk man.
- Bij zijne komst aldaar stond het schraal met zijne geldmiddelen geschapen. Zijne versleten hoogduitsche plunje gaf hem het uiterlijk van een dolend ridder; geen enkele aanbeveling droeg hij bij zich om hem bij sommige kringen ingang te verschaffen, terwijl het gemis van een doctorsdiploom hem het uitoefenen der geneeskunst zoude beletten.
Vrouw Fortuna was met hem. De genezing van een jong koopman, waaraan de vermaardste professoren te vergeefs hunne geleerdheid verspild hadden, bezorgde hem 80 hollandsche ducaten en een zak zesthalven, benevens den naam van den ‘wonderdoctor.’
Zulk een begin had hij zich niet kunnen droomen. Wij zien hem na zijne kennismaking met de avonturierster Britta Beijer, over wie straks nader, met deze een bovenhuis betrekken op de Rozengracht bij de Baangracht en zich onledig houden met de uitoefening der geneeskunst en der Astrologie. Het vervolg beantwoordde echter niet aan het gunstig begin. De Amsterdamsche geneesheeren, reden hem, zoo als men zegt, in de wielen, zoodat hij ter sluiks zijne kunst moest uitoefenen om aan de kost te komen. Zij schijnen hem zoo in 't nauw te hebben gebracht dat hij tot eene verandering van woonplaats besluiten moest en zich op aanraden van zijne Britta naar Rotterdam begaf, doch ook hier werd hem de geneeskundige praktijk op zware boete verboden.

{==264==} {>>pagina-aanduiding<<}

Nu was goede raad duur. Hij vreesde niet zich aan een onderzoek te onderwerpen, maar wel dacht hij, dat men kleingeestig genoeg zou zijn hem als buitenlander terug te zetten. Doch hij bedroog zich. Nadat hij van eenige welwillende vrienden te Amsterdam eene aanbeveling had bekomen aan den Heer Paginstecher, Professor in de rechten te Harderwijk, promoveerde hij eerlang aldaar openbaar als doctor in de philosophie en de geneeskunde.
Thans kon hij zijne vervolgers trotseren. Hij vestigde zich weder te Amsterdam, waar hij door een buitengewonen toeloop verbazend veel geld won. Zijn vriend Matthaei raadde hem thans zijne vrouw tot zich te nemen - Ludeman was er niet toe te bewegen, en stelde eerlang een eisch in tot scheiding van eene vrouw, met wie het hem eene onmogelijkheid was gelukkig te leven. Het proces, hierover gevoerd, duurde elf maanden en werd alleen bij wijze van bemiddeling ten einde gebracht, waarbij Ludeman genoodzaakt werd aan haar levenslang eene jaarlijksche uitkeering te doen van 300 gulden. Britta had hem reeds zoo in hare netten weten te verstrikken, dat een terugkeeren tot huisvaderlijke plichtsbetrachting hem onmogelijk scheen!
Was de levensloop van Ludeman tot nu toe zonderling geweest, niet minder die van Britta Beijer. Uit welgestelde ouders te Stokholm geboren en na hunnen dood op eene kostschool te Dresden geplaatst, ontwikkelden zich in de jeugdige Bregitta de schoonste vrouwelijke hoedanigheden. Schoon van leest, aanvallig van gelaat, zetten hare buitengewone geestvermogens haar eene onbegrijpelijke bekoorlijkheid bij; ‘maar eilaas’, zegt haar biograaf, ‘gelijk jonge dochters van dien gevaarlijken leeftijd doorgaans zwakke vaten zijn, die door de pijlen van de min lichtelijk onthoepeld kunnen worden en waarvan de bodem, eenmaal in duigen gevallen, niet gemakkelijk te verkuipen is, zoo beging de schoone, doch nog onbedreven Britta op haar zeventiende jaar een onbedachten stap van de jeugd, waardoor op eens al de aangename uitzichten op haren aanstaanden gelukstaat vervlogen.’
Onder de leermeesters aan de kostschool te Dresden bevond zich een fransche ‘clavecimbaalmeester’ een verloopen monnik van de orde der jesuïten, die eene hartstochtelijke liefde opvatte voor de ontluikende Britta en haar door allerlei schoone beloften wist te overreden met hem te vluchten. Behoeven we te zeggen dat de bittere teleurstelling niet lang achterbleef? Na drie

{==265==} {>>pagina-aanduiding<<}
maanden her- en derwaarts te hebben gezworven was zij van al hare gereede gelden, juweelen en kleederen ontbloot en genoodzaakt een geruimen tijd te Kleef te verblijven: daar schreef zij aan hare voogdesse te Stokholm: doch deze dame beantwoordde haar zeer koeltjes ‘dat zij een voorwerp van zulk een schaamteloos gedrag voor altijd als een verrot lid afsneed.’
Daar staat nu Britta. De clavecimbaalmeester is woedend. Hij had gehoopt op die wijze aan geld te komen. Hij behandelt haar zoo hardvochtig, dat zij op een goeden morgen haar vrouwelijke plunje tegen een havenloos mansgewaad verruilt, en zich te voet begeeft naar Nijmegen, waar zij dienst neemt als tamboer onder het hollandsche regiment van Tilly, omdat zij in lengte te kort schoot om vooreerst aan de maat als soldaat te voldoen. Ondertusschen gebeurde het dat zij, wegens gebrek aan krijgsvolk, van tamboer tot ‘snaphaandrager’ bevorderd werd, en het volgende jaar onder den naam van Gustaaf Spart den veldslag van Malplaquet bijwoonde, waar zij wegens betoonde dapperheid tot de post van korporaal werd bevorderd.
‘De gewaande Gustaaf Spart had ruim twintig maanden als tamboer, soldaat en korporaal gediend, wanneer eenige nieuwe recruten door een sergeant voor de lijfcompagnie van het regiment van Tilly aangeworven, herwaarts overkwamen; in die compagnie bekleedde zij juist het korporaalschap; onder het getal dezer recruten zag Britta met de uiterste verbazing haar gewezen minnaar, den verloopen monnik, dien zij te Kleef behendig ontloopen was en van wien zij, bij geluk, niet herkend werd, zoo door verandering van kleur, toegenomen lengte als mansgewaad. Ongeacht dit alles besloot zij zich als Gustaaf Spart getrouwelijk op zijn persoon te zullen wreken, wegens de strenge behandeling haar, als de misleide Britta Beijer, voorheen aangedaan. De gelegenheid bood zich dagelijks aan op het plein waar de nieuw geworven recruten tweemaal daags in den wapenhandel werden geoefend, wanneer zij nimmer verzuimde hem het gewicht van den korporaalstok te doen gevoelen, en den in soldaat herschapen clavecimbaalmeester, die half dol over dit onsmakelijk korporaals-onthaal werd, daarmede wakker om de ooren te slaan.

Dit kluchtspel had bijna vier maanden geduurd toen het in een treurspel veranderde; want de Franschman, geboren met de nationale eigenschap van gevoelig op het punt van eer te zijn en die bovendien de schermkunst wel verstond, daagde den korporaal, zijne onbekende minnares, over zulke honende belediging, tot een tweegevecht.

{==266==} {>>pagina-aanduiding<<}
Britta, die deze vertooning uit kortswijl wilde bijwonen, doorstak hem, zonder dat zij er de minste opzettelijke meening toe had en deserteerde daarop onmiddelijk uit haar garnizoen, doch door twee recognosserende ruiters achterhaald en opgebracht zijnde, werd zij, na gedane bekentenis, wegens de dubbele misdaad van doodslag en desertie bij vonnis van den krijgsraad ter dood verwezen; toen was het dat de gewaande Gustaaf, om het levensgevaar te ontgaan, haar vrouwelijk geslacht ontmaskerde en vervolgens, op voorspraak van het hollandsche legerhoofd, ter zake van den manslag pardon en vijf en twintig rijksdaalders tot een reispenning bekwam.
Het verwondert ons niet dat, wanneer Ludeman in later jaren over haar schrijft, hij van haar zeggen moet, dat als zij eenmaal begonnen was, zij ‘in lang niet gemakkelijk was.’
Even bont zijn Britta's verdere lotgevallen. Als een tweede Jacoba van Beijeren verwisselde zij herhaaldelijk van echtgenoot, of liever gezegd van minnaar. Na het ontslag uit den militairen dienst wordt zij kindermeid, modiste, - laat zich inschrijven onder de broederschap der Hernhutters en wordt ‘in een niet onaardig Hernhutterinnetje herschapen.’ Ja, zoo aardig, dat broeder Adolphus ook zijn vleeschelijke oogen op haar laat vallen en weldra niet meer buiten zijne tederbeminde zuster Britta kan. Met dezen waardigen man reisde zij naar alle plaatsen, waar de Hernhutters heimelijke of openbare vergaderingen hielden, en trad met zijne hulp als schrijfster op van ‘het Geheim van Babels ondergang ontdekt,’ waarin zij het begin van het duizendjarig rijk voorspelde. Dit werkje verschafte haar, behalve een goed geldelijk voordeel, den vereerenden naam van prophetesse, waaraan de snaaksche Amsterdammers, die opgemerkt hadden dat zij een liefhebster van een glas roode baai was, den bijnaam voegden van ‘de vochtige.’ -
Na den dood van broeder Adolphus, had de vochtige prophetesse genoeg van den aanhang der Zinzendorfsche school, en werd de maitres van een Zweedschen baron, van wien zij zooveel geld kon bekomen als zij slechts wilde, want - die gewaande baron bleek later een valsche munter te zijn.
Eindelijk neemt zij haar intrek bij onzen Ludeman, en blijft daar tot haren dood. Het schijnt dat deze beiden het goed met elkander konden vinden, en dat zij door hare welbespraaktheid er niet weinig toe heeft bijgedragen om zijn roem te verbreiden. Slechts één wolk dreigde hunne goede verstandhouding te ver-
{==267==} {>>pagina-aanduiding<<}
storen. Terwijl Ludeman met zijne Britta de genoegelijkste dagen sleet, meldde zich eensklaps de echte vrouw aan, en verlangde in hare rechten hersteld te worden. Men moest haar opnemen, doch nu was er een begin van die verregaande huiskrakeelen, die de echtscheiding tengevolge hadden.
Nu eerst treedt de ware Ludeman op het tooneel. Wat hij reeds gedaan had om zijn roem te bevestigen was kinderspel bij hetgeen zou volgen.
Reeds korten tijd na de echtscheiding zien wij hem zijn bovenhuis op de Rozengracht verwisselen tegen een huis op het Water, dat hij gekocht had voor twaalf duizend vijf honderd guldens, welk geld hij in minder dan anderhalf jaar had oververdiend ‘door zijne onnoemelijke aangroeiing van practijk, en den ontzachelijken toeloop der Noordhollanderen.’ En dat het hem verder goed ging, maken wij daaruit op, dat hij eerst een buitenverblijf kocht te Uithoorn en later te Sloterdijk, en zijne nalatenschap op twee ton gouds wordt begroot. Verdiende hij die verbazende sommen langs onwettige wegen? Het hooge woord moet er uit: voor het grootste gedeelte ja. Maar toch, we zagen het reeds, Ludeman was een voortreffelijk geleerde, en bovendien een fijn menschenkenner, welke beide kostbare eigenschappen hij helaas! cijnsbaar maakte aan zijne zucht naar rijkdommen. Ongetwijfeld heeft hij vele genezingen tot stand gebracht, waar de pogingen der meest wetenschappelijke mannen hadden schipbreuk geleden, echter niet door zijne bekwaamheid, maar wel door het onbepaalde vertrouwen, dat zijne clienten hem schonken. Over zijn horoscooptrekken en zijn omgang met zijne vrienden, de planeten, spreken wij niet.
Wat nut kan het hebben dat wij Ludeman herdenken? Zijne levensgeschiedenis is toch waarlijk zoo aanlokkend niet om door het oplichten van den sluier des tijds op nieuw voor oogen te worden gesteld. Zooals ik aan het hoofd van dit opstel betoogde, kan Ludeman alleen genade vinden in onze oogen, door de werken die hij ons heeft nagelaten, en die ons vergunnen een blik te slaan in het innerlijk leven onzer voorvaderen.
Meent gij met droefheid optemerken dat het zedenbederf hand over hand toeneemt, en wenscht gij, althans om deze reden, den vroegeren toestand terug? Sla Ludemans werken op en gij ontwaart met verbazing, dat gij met den ruil niet veel zoudt gewonnen hebben. Denkt gij, dat onze vaderen over

{==268==} {>>pagina-aanduiding<<}
het geheel solieder en godsdienstiger waren dan het tegenwoordig geslacht? Raadpleeg alweder den Harburger Esculaap - hij brengt u menschen op het tooneel van allerlei rang en stand in de maatschappij, uit wier handelingen gij bespeurt, dat die soliditeit en die godsvrucht, even als thans bij velen, slechts een pover vernis en niet meer is.
En daarom heeft hij recht dat wij kennis met hem maken. De aangehaalde proeven van uit zijn mond opgeteekende lotgevallen kunnen op zijn hoogst iemand een oogenblik vermaken, - de taak rust nog op mij uit de werken van zijn eigen hand mijn beweren van zoo even te staven. Doet het ons pijnlijk aan dat zijne geschriften voor een groot deel behooren tot het erotiesch gebied, terwijl zinnelijkheid van voorstelling en onkieschheid in uitdrukking niet gespaard zijn - we vinden er toch bestanddeelen genoeg in die ons voor ons oogmerk kunnen dienen.
Mevrouw G....eene dame van onberispelijk fatsoen en leven, kwam op een avond bij mij en deed mij een verhaal van hare omstandigheden, waaronder de minste niet waren, de ongehoorzaamheid van hare dochter, welke tegen haren zin met haren huisknecht trouwen wilde, en de vervolging, die haar broeder haar deed wegens eene schuld die hij van haar vorderde, en welke hij beweerde aan haar man in zijn leven geschoten te hebben, bedragende nog wel tien duizend guldens; zeggende zij dat deze beide zeker haar de tering hadden doen zetten. Gedurende den tijd van haar verhaal, had ik mijne oogen van de hare niet afgehouden, en genoegzaam uit derzelver bijzondere scherpte en attentie opgemerkt, dat zij een melancholiek temperament bezat. Al de trekken van haar wezen en de kleur van heur haar gaven mij dat insgelijks te kennen, zoodat er bij mij geen twijfel overbleef; uit andere kenteekenen zag ik even. wel, dat zij de tering nog niet had en eene sterke vrouw was, Dit zei ik haar aan, maar het vond geen ingang bij haar.

Terwijl ik hiermede doende was, komt er een heer in met zijn zoon, die ik geen van beiden ooit bij mijn weten had gezien. Ik verzocht mevrouw G...., terwijl die heeren mij hunne begeerten ontdekken zouden, bij Britta te gaan en als zij weg waren, weder bij mij te komen. Zij verkoos te vertrekken, maar ik bad haar te blijven, daar ik haar nog eenige zaken wilde zeggen. Op mijn verzoek deed zij het, en nadat zij de heeren en deze haar hadden gesalueerd giug zij naar Britta toe. Die heeren verzochten mij hun horoscoop te trekken, en waren bereid om mij hunne namen, geboorte en doop-
{==269==} {>>pagina-aanduiding<<}
dagen op te geven; maar zoodra de oude heer beginnen zou, zag ik in hem eene verbazende ontroering, waarvan hij betuigde de oorzaak niet te weten. Ik zag hem aan voor een man van een koud phlegmatiek temperament en vroeg hem niet naar zijn naam, maar alleen of hij genegenheid zoude hebben te trouwen? Hij antwoordde gulweg: ja, en dat hij verlangde te weten of de dame, na wie hij nu drie jaren gedongen had, hem zou hebben of niet en dat hij daarom was gekomen om zijn horoscoop te doen trekken. Ik begon eens te lachen en viel hem in, dat ik buiten dat hem dat wel zeggen kon en dat zij hem niet zou hebben. Zoo ik de horoscoop eerst getrokken had en hem dan voorspeld had, zou hij mij misschien geloofd hebben, doch nu niet en lachte mij braaf wat uit, vragende mij of ik zijne dame kende. Ik moest neen antwoorden, maar dat ik hem wel aanstonds kon voorzeggen wie hij hebben zou; toen lachte hij nog meer; maar ik vroeg hem of hij daar honderd ducaten veil op had. Ja Ludeman, was zijn antwoord. Ik schreef den naam van mevrouw G....op een stuk papier en verzegelde het zonder dat hij den naam zag; toen gaf ik hem den brief over onder beding van dien niet te zullen openen vóór hij getrouwd was. Hij stak dien wel bij zich, maar niet dan met veel spotten en geksteken. Zijn zoon vroeg mij toen of ik zijn horoscoop wilde trekken. Mijn antwoord was ja: doch zooals ik dat zei
werd er op de deur gebonsd, en hij, digst bij de deur zijnde, opende die. 't Was de dochter van mevrouw G....die naar hare moeder kwam vragen omdat die zoo lang uitbleef. De jonge juffer en de jonge heer ontstelden beiden grootelijks en ik begreep het geheim al weder. Zij vertrok en toen vroeg ik hem of het hem ook alleen te doen was om van zijne liefste iets te weten. Hij ontkende nog een liefste te hebben, maar wel te willen weten, als hij uit vrijen ging, of hij slagen zoude. Ik schreef den naam der dochter van mevrouw G....alweder op een stuk papier en verzegelde het insgelijks, zeggende, dat hij het, als zijn eerste proclamatie geschied was, mogt openen en dat ik wist dat hij al een liefste had, doch ook, dat hij haar nog niet kende. Zij gaven mij ieder een paar ducaten en gingen al lachende en gekscherende, ten huize uit.

Mevrouw G....weder bij mij komende, feliciteerde ik haar met het naderend einde van hare rampen, zeggende dat zij van haar twee voornaamste verdrieten in minder dan een jaar met vermaak zou zijn verlost. Ik zag wel dat zij mij bezwaarlijk geloofde, doch haar uitlachen was in verre na niet dat van dien heer en zijn zoon.
Het einde laat zich raden. De oude heer wordt de echtgenoot van Mevrouw G....en de jongeling vindt eene beminnelijke gade in hare dochter, terwijl Ludeman voor zijne moeite

{==270==} {>>pagina-aanduiding<<}
van ieder gelukkig paar honderd ducaten bekomt benevens zulke bovenmatige loftuitingen dat, zooals hij zelf betuigt, men op het punt stond hem te canoniseren.
Dergelijke staaltjes ontdekken ons het geheim van Ludeman's kunst. Als we achter de schermen zien, dan raden wij wat hij ons niet vermeldt: we kunnen het er veilig voor houden dat zijne Britta onder dat alles niet zal hebben stil gezeten, maar gekoppeld zal hebben wat zij vermocht.
Meent echter niet, dat steeds een vuig winstbejag hem dreef. Soms heeft hij nog zoo veel achting voor zich zelven om eene winst van de hand te slaan, die met de regelen der rechtschapenheid geheel in strijd is. Oordeelt slechts: Ludeman ontving den volgenden brief van eene voorname Mevrouw:
Mijnheer Ludeman!



Ik weet dat de geheimen zoo veilig aan u vertrouwd zijn, alsof men zijne biecht aan een priester deed, daarom maak ik u kenbaar hetgeen zich met mijn tegenwoordigen man toedraagt, want mij dunkt hij kan niet lang meer leven. Voorleden zaturdag zag ik zijn geest op 't comptoir zitten, terwijl hij meer dan tien uren ver was, want hij was dien dag naar den Haag gegaan; alle nachten hoor ik een kleppertje als een horologie in mijn bed, dat hij niet en hoort; sedert drie dagen eet hij met de grootste smaak van de waereld zoetemelksche kaas en hij heeft, zoo oud als hij is, ze nooit mogen ruiken; dat zijn immers veege teekens? Hij vindt dat mijn geele zak zoo fraai zit alsof ze aan mijn lijf geschilderd was en hij heeft ze nog geen drie weken geleden op 't vuur willen verbranden; sints gisteren heeft hij mij dol geplaagd, dat wij van den zomer op de buitenplaats zouden gaan en hij weet dat ik 't onmogelijk doen kan. 't Is de eerste maal in zijn leven dat hij mij iets in den weg heeft gelegd, zoodat ik uit dit alles, als door een vergrootglas, zijn dood voorzie. UEd. zal mij derhalve eene uitstekende vriendschap doen van op de ontvangst dezer zijn horoscoop eens te trekken en mij precies te zeggen hoe lang hij nog leven zal, alzoo ik eene schoone gelegenheid aan de hand heb, om binnen 't jaar weder een aanzienlijk huwelijk te kunnen doen en die pretendent zeer graag daarnaar zal wachten; zoo gij mij goede hoop geeft zijn er twintig pistolen voor u in gereedheid.

Ik ben enz.
Het antwoord verzoent ons eenigzins met Ludeman:

{==271==} {>>pagina-aanduiding<<}

Mevrouw!



Schoon ik tot nog toe de eer niet heb u te kennen (en al kende ik u) zoo moet gij mij toch niet kwalijk nemen, dat ik u openhartig, na de openlegging van uwe zaak belijde, dat alles wat gij tot voorteekenen van uws mans dood bijhaalt, de voorteekenen zijn, dat hij al te lang naar uw zin leeft, waarom ik het niet noodig oordeel om zijn horoscoop te trekken. Nogthans kunt gij betrouwen op mijne bescheidenheid, dat er nooit iets van deze zaak zal uitlekken.



UEd. Dw. Dienaar.
Ik meen reeds gezegd te hebben dat zijne werken opgevuld zijn van allerlei ontmoetingen en brieven, die ons een blik doen slaan in den maatschappelijken toestand dier dagen. Gemakkelijk zou het mij vallen daarvan nog meerdere voorbeelden bij te dragen: ik had slechts te copieren. Liever eindig ik met u een staaltje te geven van Ludeman's philosophie, ook nog behartigenswaardig in onze dagen.
Men praat alom van de eerlijkheid; men houdt die groote deugd niet ten onrechte voor het voornaamste sieraad van 't menschdom en men heeft geen ongelijk van zoodanig te willen schijnen. Ondertusschen dient men in de tegenwoordige bedorvene eeuw, de eerlijken bijna met lantaarnen te zoeken en het is, om zoo te zeggen, een witte raaf, wanneer men bijgeval eens een oprecht, eerlijk mensch aantreft. Het bedrog en de schijndeugd zijn in deze dagen tot die hoogte geklommen, dat men de hoedanigheden van de eerlijken en de oneerlijken bezwaarlijk uit malkanderen onderkennen kan. In de tijden onzer voorvaderen, toen het onderling vertrouwen en de waarde der verdiensten als natuurlijke eigenschappen boven dreven, gevoelde de zamenleving al het genot van de ware eerlijkheid. Wat is de waereld sedert veranderd! Ik vergis mij, het zijn de menschen, of liever hunne zeden die veranderd zijn. Een deugniet zal zeggen dat hij een eerlijk man is, dezelfde taal zal een eerloos vrouwmensch voeren; ik geloof dat ik aan den aard der liefde niet te kort zal doen, bijaldien ik vermetel genoeg ben van te beweren dat men misschien het tiende gedeelte der stervelingen niet onder het getal der eerlijken zoude bevinden te behooren.

Aanmerkende waarin eigenlijk de voornaamste plichten van een eerlijk man bestaan zeg ik vooraf, dat het karakter van zulk een moet zijn: een godvruchtig, menschlievend en waarlijk ter deugd genegen mensch in 't algemeen, die in 't bijzonder begrijpt de betooning van een onbepaalde vrees voor het Goddelijk Opperwezen

{==272==} {>>pagina-aanduiding<<}
en eene blinde onderwerping aan al Zijne geboden benevens een bepaalden eerbied voor 's lands Overigheid. Om kort te gaan: een man van beproefde trouw, die zijn eed, zijn eens gegeven woord, zijne beloften onschendbaar heilig en onverbrekelijk onderhoudt; die zich ten koste eener onwaardige daad geenzins zoekt te verrijken; een man, die niet openlijk, maar bedektelijk weldadigheden bewijst. die gehoorzaam aan zijne ouderen en om die in den ouden dag te schragen bereidwillig is, die inschikkelijk, minzaam en toegevende, zijne echtgenoot behulpzaam en zorgvuldig voor de opvoeding van zijne kinderen is, en over wiens kruipend gedrag zijne meerderen zich zoo weinig kunnen beklagen als zijne minderen over zijne trotschheid, - kan u de schilderij van zulk een eerlijk man bekoren, treedt dan in de voetstappen, die ik u hier voorschrijf.
Amsterdam, Augustus 1869.
H. de Gooijer.





{==273==} {>>pagina-aanduiding<<}

De ‘Tales of the hall’

van George Crabbe,

door Dr. K. Sijbrandi.

Gij kent, lezers! het referein van het oude Fransche liedje: Et l'on revient toujours à ses premiers amours. Gij zult het met recht op mij kunnen toepassen, wanneer gij verneemt, dat ik u in het volgende tweetal schetsen wensch bezig te houden met den Engelschen dichter George Crabbe. Daar zullen wel enkelen onder u zijn, die zich herinneren, dat ik een tiental jaren geleden een boekje in het licht heb gezonden, getiteld: de Kerkregisters, eene poëtische vertaling van een werk van den genoemden Engelschen dichter. En wanneer ik nu weder een zijner langere dichtstukken tot het onderwerp kies mijner bearbeiding, dan hebt gij recht te vragen, wat mij daartoe bewoog.
Crabbe behoort tot den kring van dichters, die over Engelands letterkunde van het eerste vierde dezer eeuw hunnen luister hebben verspreid; maar hij bekleedde onder zijne tijdgenooten eene geheel eigenaardige plaats. Zijne eerste verschijning dagteekende uit de vorige eeuw, en de geest van dien tijd, de vorming toen verkregen bleven hem ook bij zijne latere wederoptreding als dichter bij. Crabbe was van zeer onaanzienlijke afkomst, de zoon van eenen zoutmeester in een der kleinere Engelsche zeedorpen. Zijn vroegtijdige aanleg tot studie bezorgde hem eene gebrekkige opleiding tot dorpsheelmeester; maar als hij aan het einde daarvan zelf als heelmeester optreedt, drukt de verantwoordelijkheid dier betrekking hem zoo zeer

{==274==} {>>pagina-aanduiding<<}
neder, dat hij in wanhoop haar laat varen en naar Londen vertrekt, om in letterkundige werkzaamheden zich een sober bestaan te zoeken. Zijne stoute verwachting wordt zwakker en zwakker; de hoop gaat langzamerhand in moedeloosheid over; hij vervalt tot de bitterste armoede; om eene kleine schuld wordt hij met de gevangenis gedreigd, en in dezen uitersten nood neemt hij zijne toevlucht tot den beroemden staatsman Edmund Burke. Aan dezen zendt hij het handschrift van een aantal zijner gedichten, wordt door hem tot de uitgave in staat gesteld, kiest onder zijne leiding eene nieuwe loopbaan, en treedt weldra als geordend leeraar der Engelsche staatskerk op. Zijn verder leven brengt hij vreedzaam en rustig door als rector in verschillende kleinere en grootere vlekken van Engeland. Vreemd was het daarbij, dat er na zijne eerste optreden als dichter een groot aantal jaren verliep, zonder dat hij iets van zich liet hooren, totdat hij later op eens weder te voorschijn kwam met onderscheidene dichtwerken, die zijnen vroegeren roem meer dan handhaafden, en hem zijne bijzondere plaats onder de dichters van zijnen tijd aanwezen.
Crabbe is bij uitnemendheid een Engelsch dichter. Hij kon, dunkt mij, alleen onder het Engelsche volk en in eene Engelsche maatschappij optreden. In onze dagen bekleedt de roman in de literatuur van bijna alle volken eene zeer ruime plaats, in Engeland zeker niet het minst. Maar over het algemeen onderscheidt zich de Engelsche romanliteratuur door eene eigenaardige degelijkheid. Daar is het eigenlijke vaderland van de roman intime, die niet alleen het huiselijk leven tot zijn onderwerp kiest, maar zich vooral door fijne ontleding van het karakter in de verschillende maatschappelijke toestanden en betrekkingen onderscheidt. Menige Engelsche roman verdient als karakterstudie eene ernstiger waardeering, dan aan de gewone romanlektuur doorgaans ten deel valt, en heeft eene meer blijvende waarde, dan alleen het boeiende, het nieuwe en treffende van het verhaal daaraan geven kunnen. Hij is voor de kennis van het menschelijke hart en leven, van de werkingen van de menschelijke neigingen, hartstochten en driften van meer belang, dan dat men zich met eene oppervlakkige lezing zou mogen vergenoegen.
Tusschen dien roman intime en de poëzij van Crabbe bestaat eene zekere familiegelijkenis. De romantiek heeft zeker zeer

{==275==} {>>pagina-aanduiding<<}
weinig met zijne verzen te maken; want zij onderscheiden zich juist door de hoogstmogelijke realiteit. Maar dat fijne ontleden van het menschelijke karakter, die juiste en tot in de kleinste bijzonderheden afdalende teekening van de werking van drift en hartstocht, dat schilderen van de verschillende toestanden, meer dan van feiten en gebeurtenissen, dat hebben beiden gemeen; dat maakt de verhalen van Crabbe in de poëzij tot iets soortgelijks, als de roman intime in de romanliteratuur.
Gij verdenkt mij misschien van partijdige vooringenomenheid met eenen dichter, tot wiens studie ik in verschillende tijdperken mijns levens ben teruggekeerd. Ik sta dan in allen gevalle in mijne hoogschatting niet alleen en heb deelgenooten mijner bewondering, die ik durf noemen, en in wier schaduw ik niet zou kunnen staan. Acht gij Walter Scott een bevoegd beoordeelaar? Mij dunkt, het moest voor Crabbe eene streelende voldoening zijn, als hij, bij zijn hernieuwd optreden als dichter, van dezen hoorde: ‘Twintig jaren geleden, toen ik nog een jongen was, vond ik uittreksels van uwe gedichten, die ik zeer getrouw in mijn geheugen prentte, waar ze zich in zonderling gezelschap bevonden met spookgeschiedenissen, grensballaden, brokken van oude tooverspelen en al het mengelmoes, dat een sterke leeslust zonder kennis of oordeel in het hoofd van een knaap van achttien jaren had verzameld. Ik kon destijds te Edinburg moeielijk nieuwe boeken bekomen en moest mij wel met de gevonden uittreksels behelpen. Hoe verheugd was ik, toen ik nu diezelfde stukken terugvond, in de algemeene schatting zoo hoog aangeschreven!’ Of later: ‘Dank voor uwe nieuwe boekdeelen. Nu heb ik een dubbel stel, één voor Abbotsford en één voor de stad. En om u de waarheid te zeggen, het nieuwe stel kwam juist bij tijds; want het oorspronkelijke heeft van de algemeene populariteit onder mijn jong volkje zoo veel te lijden gehad, als een volkskandidaat van de omhelzingen en duwen van zijne democratische bewonderaars. De juistheid en nauwkeurigheid van uwe schilderingen, hetzij van natuur, hetzij van karakter, maken uwe werken algemeen geliefd ook bij hen, wier jeugd hen nog ongevoelig maakt voor de andere schoonheden, waarvan ze overvloeien. Daar zijn schilderingen, en zeker de voortreffelijkste, al ware het alleen om deze reden, die den oningewijde evenzeer treffen, als den

{==276==} {>>pagina-aanduiding<<}
kenner, ofschoon de laatste alleen rekenschap kan geven van zijne bewondering.’
En dat, wat de jeugd en den mannelijken leeftijd van Walter Scott had bekoord, dat bleef tot in den laatsten tijd zijne lievelingslektuur. Daar is eene aandoenlijke bladzijde in de levensbeschrijving van Walter Scott door zijnen schoonzoon Lockhart, als hij ons den grooten en edelen man voorstelt in zijne laatste treurige dagen, een wrak van hetgeen hij was geweest, slechts enkele oogenblikken van helderheid meer kennende, en zelfs in deze zich het verledene niet meer herinnerend.In die oogenblikken noodigt hij zijnen schoonzoon uit, om hem voor te lezen, en behalve het Nieuwe Testament is Crabbe de eenige schrijver of dichter, dien hij verlangt te hooren. De zwakheid van zijn geheugen doet hem het gehoorde als iets nieuws beschouwen, maar hij geniet het toch met levendige belangstelling, en als hij den volgenden dag weder eene heldere bui heeft, is het andermaal Crabbe, uit wien hij zich laat voorlezen. En zijn schoonzoon kiest nu uit de Kerkregisters de geschiedenis van Phoebe Dawson, een verhaal waarvan het bekend is, dat de beroemde Charles Fox er zich op zijn sterfbed mede verkwikt heeft.
Bij de bewondering, door zulke mannen aan den dag gelegd, klinkt het zeker zonderling, wanneer onder ons een recensent met eene zeer dubbelzinnige lofprijzing van mij verklaart, dat eenige mijner versregelen, door hem aangehaald, meer poëzij bevatten, dan de geheele Crabbe. Maar ik geloof niet, dat zijn oordeel in dezen zal kunnen opwegen tegen dat van Byron, die Crabbe ergens den eerste der levende dichters noemt, en die in zijne Engelsche dichters en Schotsche recensenten hem prijst als ‘den strengsten schilder der natuur, maar ook den besten.’
Ik zou de verdiensten van Crabbes poëzij niet beter weten te schetsen, dan zoo als dat gedaan is door Wilson, een der meest geachte beoordeelaars uit dien tijd van bloei der Engelsche dichtkunde. ‘In al de dichtwerken van dezen buitengewonen man,’ zegt hij, ‘zien wij eene gedurige openbaring van de hartstochten, zooals zij opgewekt en geprikkeld worden door de gewoonten en wetten en instellingen der samenleving. Liefde, gramschap, haat, droefgeestigheid, wanhoop en berouw, in al hunne eindelooze wijzigingen, zooals zij zich vertoonen in ver-
{==277==} {>>pagina-aanduiding<<}
schillende karakters en onder verscheidene omstandigheden, maken den inhoud uit zijner werken, en den gedurigen strijd ziet men er gevoerd tusschen al de gevoelens en beginsels onzer natuur, die ons leven gelukkig of rampzalig kunnen maken. Wij zien liefde, die in wanhoop, maar nooit ongestraft, de slagboomen der menschelijke wet doorbreekt, of die in hopeloosheid voor die slagboomen bezwijkt. In de poëzij van Crabbe vloeit de stroom des levens in eene oneffene en steil afdalende bedding, en zelden gebeurt het ons, dat wij als in zoeten droom dien stroom afzakken. Het genot, dat hij opwekt, is bijna altijd een onrustig genot en vergezeld van tranen en zuchten, of van de diepere spanning eener droefheid, ontstaan uit de overtuiging, die zich aan ons opdringt, van het onvolmaakte van des menschen natuur en daardoor van het onvolmaakte van zijn geluk. Geschiedde dat alles nu enkel in den trots van genie en macht, dan zouden wij Crabbe in elk ander licht beschouwen, dan als een weldoener van zijn geslacht. Maar te midden van al zijne bekwaamheid en al zijne kunst zien wij altijd de teederheid van zijn hart, en wij hooren hem met eene gebrokene en meewarige stem treuren over den jammer en de boosheid, die hij zoo getrouw afschildert. In geen enkel geval heeft hij de zonde zoeken te omsluieren of te vernissen, onze begrippen van goed en kwaad te verwarren, zedelijke waarde te
verkleinen, of de waarde van wereldsche gaven te overschatten, onze hoogste sympathie, aan overwonnen of overwinnende deugd verschuldigd, ons te ontnemen, of ons in verblinding en dwaasheid te bewegen, om die sympathie te schenken aan schitterende misdaad en schuld. Zijne taak is het, ons luide het boek van ons eigen hart, het boek des lots, voor te lezen, en hij sluit de bladen niet, omdat zij maar al te dikwijls zijn gevlekt door droevige tranen des berouws en der rouwe. Onze wereld is eene wereld van zonde en droefheid, en hij gelooft, en gelooft terecht, dat het hem, wien het gegeven is in het hart van die wereld te lezen, betaamt, om van de zegepraal dier zonde en de ellende dier droefheid te spreken tot wezens, die alleen geboren zijn, om onder dat dubbele juk door te gaan.’
Al wat ik tot dusverre geschreven heb, heeft geen ander doel, dan om de lezers gunstig te stemmen voor datgene, wat ik verder wensch mede te deelen, en om hen op de hoogte te brengen, om het met eenige juistheid en uit het rechte oog-
{==278==} {>>pagina-aanduiding<<}
punt te beoordeelen. Ik wensch hen n.l. met een gedeelte van Crabbes werk: Verhalen van 't Slot (Tales of the Hall) bekend te maken, een werk, waarvan het kopijrecht hem door den beroemden Londenschen boekverkooper Murray voor ƒ 36,000 werd afgekocht. Ik heb daarvan eene dichterlijke bewerking onder handen. Of die bij tijd en wijle voltooid zal worden, zal de toekomst leeren, maar mijn voorraad is meer dan voldoende, om nu reeds, zoo ik hoop, de lezers van dit tijdschrift niet onaangenaam bezig te houden.
Het plan van het dichtstuk is zeer eenvoudig. Het bevat eene reeks van dichterlijke verhalen, die door eenen zeer lossen draad aaneen geregen zijn. Twee broeders ontmoeten elkander.

Een tal van jaren 
Was siuts hun laatste ontmoeting heengevaren, 
Die de allerlaatste scheen. Geen bloedverwant 
Of wederzijdsche vriend, die d' ouden band 
Der liefde weêr kon knoopen. Eens gescheiden, 
Had niemand invloed op het hart van beiden. 

Zij zijn den middelbaren leeftijd voorbij, en komen te zamen in het slot van hun geboortedorp, dat het eigendom is geworden van den oudste der beide broeders. Daar verhalen zij elkander hunne eigene geschiedenis en ondervindingen, en de lotgevallen van hunne vrienden en naburen. Het bezoek duurt eenige weken in den herfst, totdat de jongere broeder en gast de afwezigheid van vrouw en kinderen niet langer kan dulden en zich gereed maakt, om te vertrekken. Hij voelt zich beleedigd door de schijnbare koelheid, waarmede de gastheer zijn besluit, om heen te gaan, verneemt. Maar die niet onnatuurlijke gekrenktheid maakt plaats voor vurige erkentelijkheid, wanneer zijn oudere broeder hem een eind weegs vergezelt, en onder den schijn van hem een pas gekocht landgoed te laten zien, hem eene hoeve binnenvoert, waar hij door de tegenwoordigheid zijner vrouw en kinderen wordt verrast, en die hem door zijnen broeder in vollen eigendom wordt afgestaan.
Ik wil u thans nog met beide broeders en met hunne ontmoeting bekend maken, en u bij mijn volgende schets de opvoeding, de geschiedenis en ondervindingen van den jongste mededeelen.

{==279==} {>>pagina-aanduiding<<}

Ik begin met den oudste, die door wrevel over het tweede huwelijk zijner moeder het ouderlijke huis is uitgedreven, en bij eenen oom zijne opvoeding heeft ontvangen. Nu telde George

meer dan zestig jaren, 
Die onder hoop en vrees vervlogen waren 
In 's levens woeling, druk door hem gedeeld, 
En waar hij zelf zijn rol in had gespeeld, 
Zijn kracht beproefd, door lief en leed bewogen. 
Hij bad bemind, maar in zijn hoop bedrogen, 
Bleef hij, ofschoon hij d' echt niet had geschuwd, 
Maar veeleer prees, toch eindlijk ongehuwd. 
Lang liet hij zich misleiden, tot de waarheid 
Zich opdrong aan zijn ziel in volle klaarheid; 
Begoochling week, zijn hartstocht werd gesust, 
En in de plaats van onrust zocht hij rust. 
Hij koos het dorp van zijn geboorte. 't Duin, 
Dat hem als knaap zag klautren op zijn kruin, 
Trok nog hem aan, de beek met haar geklater, 
Aan welker rand hij rustte en 't koele water 
In 't holle van zijn hand zich schepte - een dronk, 
Die frissche kracht den afgematte schonk, 
Als hij met dorren mond en moede leden, 
Op gras of mos of bloemen neergegleden, 
Zijn dorst mocht lesschen, en welhaast bekoeld, 
Zich zalig in zijn matheid had gevoeld. 

Het kasteel ‘bestond, als het eertijds had bestaan,’ en Crabbe geeft er deze beschrijving van:

Een oud, eerwaard gebouw, in vroeger tijden 
Van muur en gracht omringd aan alle zijden. 
Een smaakvol eigenaar had naast het oud' 
Een nieuwen vlengel prachtig bijgebouwd. 
Wel had hij rijker schat door d' oogst gewonnen, 
Zoo 't land, dat onbebouwd lag, ware ontgonnen; 
Maar kamers, ruim en vroolijk, goed verlicht, 
Verkoos hij met een uitgestrekt gezicht 
Op veld en akkers, slechtte de oude wallen, 
Liet hier en daar in 't park de hoomen vallen, 
De slotgracht dempen, en gaf aan 't geheel 
Het vroolijk aanzien van een rijk kasteel. 
Zelf werd hij arm. Geen uitkomst bleef hem open, 
Dan 't kostbaar huis, volbouwd pas, te verkoopen. 

{==280==} {>>pagina-aanduiding<<}

Juist sloot de koopman 't lang bewoond kantoor, 
En gaf er gaarne een ronde koopsom voor. 
Zijn hart verlangde 't oude slot Ter Britten, 
Het wonder van zijn jonkheid, te bezitten. 
Wat had verbeelding hem al pracht en schat 
Voor 't oog gespiegeld, in dat slot vervat! 
Wat maakte 't hem een vorstlijke vertooning, 
Als hij het vergeleek bij 's vaders woning, 
't Vervallen huis, nooddruftig opgericht, 
Bij 't prachtig slot, uit rijke beurs gesticht. 
Maar nimmer in zijn stoutste jongensdroomen 
Had hij gehoopt als eignaar daar te komen. 
 
Nu zocht hij hier na 't bezig leven rust. 
Maar och, er was geen lieve vrouw zijn lust, 
Geen kinderstem liet daar zich vleiend hooren; 
En kwam geen vriend zijne eenzaamheid verstoren, 
Hij, die door leeslust weinig werd bezield, 
Had luttel, wat hem boeide of bezig hield, 
En voelde soms verveling hem bekruipen, 
Soms somberheid zijn harte binnensluipen, 
Bij 't staren op der vroeg're heeren rij 
En 't denkbeeld: ‘Ik volg hen; maar wie volgt mij?’ 
 
Georg was een denker; eerst in later tijd 
Had hij aan hooger dingen zich gewijd, 
En had met ernst de waarheid of de logen 
Van 't geen hem godsdienst predikte, overwogen, 
En 't was, na lang en needrig overleg, 
Voor hem geworden: waarheid en de weg 
Ten leven. Daarmee hield hij zich te vrede 
En drong niet verder. Naar gebruik en zede 
Ging hij ter kerk. Schoon niet in alles eens, 
Hij en de rector hadden veel gemeens. 
Ze erkenden beiden, dat een ijdel twisten 
Niet tot de waarheid leidt en 't bloed doet gisten. 
Georg was in zijn begrippen vrij van zin, 
Maar lid der kerk, bleef hij getrouw daarin. 
't Was zwakheid, hoogmoed, beide of een van beiden, 
Die, dacht hij, drong, om uit de kerk te scheiden; 
't Was zwakheid, die om beuzelingen streed, 
Of hoogmoed, die alleen de waarheid weet, 
Of ook gewoonte, die met de eigen schreden 
Naar de oefening of naar de kroeg doet treden. 

{==281==} {>>pagina-aanduiding<<}

Hij was een vriend der vrijheid, maar geen vriend, 
Die haar met jongensdrift en woestheid dient, 
Die met geen vrijheid ergens is tevreden, 
Dan als er voor de vrijheid wordt gestreden, 
Die door geschreeuw, door woeste drift en daad 
Dwingt tot bedwang en eigen zaak verraadt. 
Een pand, zoo dierbaar, dacht hem, ging verloren, 
Indien niet elk der wetten stem wou hooren. 
Het algemeene best bereikt men dan, 
Als elk een deel van zijn recht offren kan. 
Voor allen vloeit de bron van ruimen zegen, 
Maar 't water moet geleid langs vele wegen. 
Wie 't driftig scheppen wil, krijgt troebel vocht, 
In plaats van 't zuiver water, dat hij zocht. 
Een wijze hand graaft hier en ginds kanalen, 
Opdat het nergens, niemand moge falen. 
Aan niemand hoort de volle bron geheel, 
Maar ieder krijgt van 't kostbaar vocht zijn deel. 
Waar vrijheid woont in volle, rijke werking, 
Daar troost zij zich de wet en haar beperking. 
De groote hoop, ontslagen van den band, 
Vernielt, wat hij bezit, met eigen hand. 
Wie vrijheid wenscht als 't kostlijkst goed van allen, 
Die laat zich band en opzicht welgevallen. 
Zoo dacht ook Georg; maar daarbij wenschte hij 
Dat opzicht van te strengen dwang toch vrij, 
Om veiligheid niet al te duur te koopen. 
Voor wet en vrijheid stond zijn hart steeds open. 
Dat was zijn leus, en in haar nauw verband 
Zag hij het heil van 't dierbaar vaderland. 
 
‘Die vrijheid, sprak hij,’ moog ten deel mij vallen, 
‘Die, als de dampkringslucht, zich voegt voor allen. 
Van haar is de atmosfeer alom vervuld, 
Omdat de long geen zuivrer luchtstroom duldt, 
Geen reiner gas, dat, aadmend opgenomen, 
Als vlammend vuur door bloed en brein zou stroomen. 
Wie meerder wenscht, weet niet, wat hij begeert, 
En hoe die vrijheid ten verderve keert.’ 
 
Hij koos een kring, waar deeglijkheid in woonde, 
Schoon luim en geest slechts nu en dan zich toonde. 
Lief was 't gezelschap van zijn vrienden hem, 
Maar liever klonk hem toch een vrouwenstem, 

{==282==} {>>pagina-aanduiding<<}

Als hij zijn moedertaal aan vrouwenlippen, 
En 't liefst aan frissche en jonge hoorde ontglippen. 
 
Gemak leidt als van zelf tot heblijkheen. 
Naar regels leeft, wie leeft voor zich alleen. 
Verandering baart onrust in het leven, 
En hij, wien 't lot zijn schatten heeft gegeven, 
Zorgt voor zijn rust in 't dagelijksch bedrijf, 
Gelijk hij zorgt voor 't welzijn van zijn lijf. 
Georg liet zich door gewoonte in alles sturen; 
Voor al zijn doen en laten had hij uren; 
Hij at, hij las op tijden vastgezet, 
Of wandelde in zijn park of ging naar bed. 
Voor elk seizoen, voor d' avond, voor den morgen, 
Placht hij door wissling van gewaad te zorgen, 
Vond in den mist en d' avonddauw gevaar, 
En de armstoel stond op 't vaste plekje klaar. 
 
Hij at en dronk, zooveel als hij 't behoort, 
Die 't recht genot wil smaken, ongestoord. 
Een sober man had minder licht genomen; 
Tot overdaad liet hij het nimmer komen, 
Al had hij 't gaarne ruim. Hij smaakte, 't geen 
Fortuin hem schonk, niet eenzaam en alleen, 
Maar deelde graag met andren, waar hij konde, 
Al daeht hem 't spillen van zijn rijkdom zonde. 
Zoo smaakte hij het loon van noeste vlijt. 
Wie tijdig spaart, kan mild zijn mettertijd. 
 
Tijd, ernst en kwelling gaven hem, scherpzinnig 
Van aard, den schijn, als was hij scherp en vinnig. 
Geacht; door wie hem kende, en vast vertrouwd, 
Werd op zijn woord als op een rots gebouwd. 
Welwillend was hij allen, maar zijn vrinden, 
Zij konden nergens trouwer vriendschap vinden. 
Hij bleef der schare vreemd; zij zag geen stof 
Tot kwaad bescheid, tot afkeer of tot lof. 
Vraag baar: Wie is op 't oud kasteel gekomen? 
't Eenvondig antwoord wordt al ras vernomen: 
‘Een lange heer, vlug, als g' hem tegenkomt, 
Oud, als hij vóórgaat, iet of wat gekromd, 
Maar toch niet zwak, nog kras en forsch van leden, 
Die zich naar stand en jaren weet te kleeden.’ 
Zoo was de man, die nu de stad verliet 

{==283==} {>>pagina-aanduiding<<}

En 't leven in de wereld. Hij versmaadde 't niet, 
Noch achtte 't hoog. Haar lach kon hem bekoren 
Noch 't fronsen van haar blik zijn rust verstoren. 
Hij kwam en zette zich in 't dorpje neer, 
En telde 's werelds gunst noch wangunst meer. 
Hij zag terug op hoop, gevaar en vreezen 
En zei; ‘Ik ben te vreên! 't Kon erger wezen!’ 

De teekening van den oudsten broeder zou niet volkomen zijn, indien de dichter hem u ook niet deed kennen, zooals hij zich in zijne afzondering voelt gestemd. Hij geeft ons ook daarvan eene menschkundige schildering, waarvan de realiteit inderdaad treffend is. Hoort maar: de beide broeders zitten bij den haard, en de aandacht van Richard wordt door de weelde van het vertrek getroffen. ‘Dit’ zoo spreekt George,

‘Dit zijn de kostbre vodden, opgezocht 
En door onze ijdelheen soms duur gekocht! 
Maar ja, 't is waar, wat gij hier moogt ontwaren, 
Vermaakt den geest bij 't klimmen onzer jaren. 
Die schilderijen, 't is mij vaak gezegd, 
En ik geloof het wel, zijn allen echt; 
Ze kosten gelds genoeg, en wis, 't waar zonde, 
Indien ik niet dat woord gelooven konde. 
Ginds ligt muzijk; ook dames komen vaak 
Mij zien en staren rond, en 't is mijn taak 
Te zorgen voor genot, of 'k heb te duchten, 
Dat zij mijn huis en mijn gezelschap vluchten; 
Want als de tijd ons 't bruine haar verbleekt, 
Dan moet ons geld aanvullen, wat ontbreekt. 
En de ijdeltuiten moeten toch niet gissen, 
Dat zij 't genoegen geven of doen missen. 
Doch gindsch vertrek! Daar vindt ge een boekenschat, 
Die spijs voor ieders smaak en keus bevat. 
Dat noemen lezers 't altijd nieuw genoegen; 
En 't is 't voor hem, die zich daarnaar kan voegen. 
Ik hongerde eenmaal naar die spijs, maar toen 
Kon ik slechts weinig aan dien lust voldoen: 
Nu loop ik rond in 't midden van mijn boeken, 
Zie d' inhoud in, om 't een of 't aêr te zoeken; 

{==284==} {>>pagina-aanduiding<<}

Lees half een bladzijde, en ik zet dan weer 
Het mooie boek op 't oude plekje neer, 
Begin een tweede langzaam door te blaren, 
En grijp de krant, om daaruit nieuws te garen, 
Dat nieuws verveelt mij zelfs in 't lang débat, 
En 'k zie maar, wat het resnltaat bevat, 
En menig fraaie en weldoordachte rede! 
Sleept harten, stug en wederstrevend, mede, 
Maar treft mij niet. Wie eenzaam is, blijft koud. 
Voor 't geen de scharen opgetogen houdt. 

De broeders gaan nu uit; en dat het Crabbe niet aan gevoel voor natuurschoon ontbreekt, mogen de volgende regelen u leeren:

De herfst was schoon en zacht, en allerwegen 
Kwam hun de rijke schat des oogstes tegen. 
De voetpaân door het veld wees 't vochtig gras, 
Dat neergetrapt niet weer verrezen was. 
Door d' avondregen was de beek gezwollen 
En deed het molenrad gezwinder rollen. 
Uit d' eikenboom, in de onbewolkte lucht, 
Vloog zeewaarts heen een dichte kanwenvlucht, 
Om 's avonds langs denzelfden weg te keeren. 
Hoog boven haar, op uitgespreide veeren, 
Daar hing een wouw, die dreigend naar haar keek, 
Maar ze ongemoeid liet, keerde en henenstreek. 
Het geele wilgenblad bedekte 't water 
Der kleine beek en dempte haar geklater. 
Het dorrend loof, dat de eiken had getooid, 
Lag op het pad voor hunnen voet gestrooid. 
Georg merkte 't op, meer dan gewoon bewogen; 
Daar kwam een blik van weemoed in zijne oogen; 
't Was, of hij aan zichzelven antwoord gaf 
En sprak: ‘Ja, als de blaadren vallen we af!’ 
‘Zoo is 't,’ zei Richard. Wie zou willen leven, 
‘Tot lust en kracht in kindsheid hem begeven? 
Maar wij genieten nog met waar gevoel; 
De dag is schoon, al is de morgen koel. 
Daar ligt een kalme rust op deez' tooneelen, 
Die door verscheidenheid van schoon ons streelen. 
Geluiden smelten saam tot één akkoord, 
Wanklanken, op zich zelf alléén gehoord. 
De koele wind, het ruischen van het water, 
Het kaaklen van de hen, het eendgesnater, 

{==285==} {>>pagina-aanduiding<<}

Het vellen van den boom, de bijl, die zakt 
En in den stam haar diepe groeven hakt, 
Dat schot zelfs, dat de kalme rust komt storen, 
Verhoogt den indruk, wijl 't zich kort laat hooren.’ 
 
‘Gewis,’ zei George; ‘'t land heeft ook zijn schoon. 
Zie ginds mijn boerderij! Die spant de kroon. 
Welk heerlijk land! Gij ziet geen onkruid groeien, 
Wij steken 't uit, voordat het nog kan bloeien. 
Hier komt geen botanist en zoekt en gaart 
De plant, als kostbren schat te huis bewaard, 
Als blad en bloem zorgvuldig wordt bekeken, 
Met vlakke hand omzichtig plat gestreken, 
En dan gedroogd wordt. Zoek ze op mijn grond vrij: 
Ze hebben niet haar habitat bij mij. 
Zie nu mijn kudden! 'k Mag ze veilig noemen, 
Haar fijn gebeent, haar wol, haar vetheid roemen, 
Ze zijn de pronk van 't dorp en van de stad. 
Wol van dien stapel! Vleesch zoo hoog geschat!’ 
 
‘Wel, broeder,’ zeide Richard, ‘'t buitenleven, 
Ik hoor 't met vrengd, schijnt u genot te geven.’ 
 
‘'t Behoorde zook, maar 't is mij niet bewaard,’ 
Sprak Georg mismoedig. ‘'t Ligt niet in mijn aard. 
Mijn geest heeft zich voorheen zijn schat vergaderd 
En bergt niet meer. Och, tot het eind genaderd, 
Beproefd door moeiten, zien wij vruchtloos rond 
Naar nieuw genot voor 's levens avondstond. 
Wij geven de armen werk, tuinieren, poten 
En tobben veel, schoon weinig wordt genoten. 
Of zoo men eerzucht heeft, men schrijft een werk, 
Ontgint een woestenij, of bouwt een kerk, 
En - zie dit eermetaal! Het moge u toonen, 
Hoe lof ook hem, die 't niet verdient, komt loonen, 
'k Beken, die lof wekt licht een ijdel man 
Uit traagheid op en toont nog, wat hij kan. 
Daar is ook znivrer vreugde in zulke zaken 
Voor 't kalme en ongeschokte hart te smaken; 
Maar ander voedsel voor de ziel behoeft, 
Wie in gevoel of liefde werd bedroefd. 
Medaille, vee noch veld kan 't middel wezen, 
Om 't diepgewonde hart te doen genezen. 
Schoon de onrust ophoudt, de ontevreden geest, 

{==286==} {>>pagina-aanduiding<<}

't Onwillig hart blijft, wat het is geweest. 
Men brengt het stramme lichaam wel naar buiten, 
Maar laat de ziel zich in zich zelf besluiten. 
Terwijl de voet op 't groene grasveld treedt, 
Is 't harte, waar men van geen grasperk weet. 
De geest zwerft ver van bergen en van dalen, 
Van bosch en veld, totdat de krachten falen, 
Vermoeinis smart geeft en den droomer wekt, 
Die al te laat, hoever hij dwaalde, ontdekt. 
Dan roept hij zijn gedachten van 't verleden 
Terug en vestigt ze op 't vervelend heden... 
Genoeg van 't land.....’ 

Wat dunkt u van deze schildering van den oudsten der beide broeders? Hij staat ons in zijn geheele persoon als levend voor oogen, de deftige, rijke man van jaren, wat teruggetrokken in voorkomen en manieren, in zijne denkbeelden overhellende tot de partij van het behoud, maar door natuurlijke schranderheid bewaard voor dwaze overdrijving, welwillend en gul, maar een man van de klok, en gezet op zijne gewoonten. Het beeld van den jongeren broeder, Richard, verdient er tegenover geplaatst te worden.

Langs ruwer paân ging Richard tot dit pas. 
De wereld was het boek, waarin hij las. 
Begrippen, vreemd en strijdig, bleven hangen 
In zijnen geest, door andren straks vervangen. 
Van aard grootmoedig, open, fier en vrij, 
Was hem de grootste zonde huichlarij. 
Zijn moeder had, door vromen ernst gedreven, 
Haar godsdienst hem in 't leven meêgegeven. 
Hij voegde er bij, wat hij toevallig las, 
Of wat hem hier of daar gepredikt was. 
Hij nam van ieder iets als 't zijne mede, 
Uit de oefening of uit des rectors rede, 
Of 't zendlingswoord, op de open straat genit. 
Daar koos zijn brein, wat hem bekoord had, uit, 
En mengde 't saam tot iets, niet uit te leggen, 
Waarvan hij zelf den inhoud niet kon zeggen, 
Maar dat bij hem, door goeden geest bezield, 
Tooh neiging, hartstocht, drift in teugel hield 
Door 't vast geloof, den mensch tot troost gegeven 
En sterken steun: ‘Ik sterf, maar blijf toch leven.’ 

{==287==} {>>pagina-aanduiding<<}

In menig punt was zijn geloof onwis, 
Onsamenhangend zijn belijdenis. 
De tijd alleen kon op die losse stukken, 
Tot één geheel vervormd, het zegel drukken. 
Dat werk volbracht de liefde. Een schrandre maagd 
Met helder hoofd had Richards hart behaagd; 
Bij haar vond hij geloof en hoop en klaarheid, 
En liefde bracht tot kennis hem der waarheid. 
 
Op volkren vrijheid had hij 't hart gezet, 
En toch, als George, ook eerbied voor de wet, 
Maar had meer jeugdig vuur, om vrij te wezen, 
Voor onderdrukking sneller, sterker vreezen. 
De dienaar van den vorst, der wetten tolk 
Was in zijn oog de vijand van het volk. 
Hij vocht wel met den moed van Englands zonen, 
Maar bleef toch sympathie met Frankrijk toonen, 
En prees er veel, wat dààr de omwentling wrocht, 
Een vrijheid, die hij vruchtloos elders zocht. 
Toch wou hij niet, waar weinig was te winnen 
En veel te missen, 't zelfde werk beginnen, 
En duchtte in 't vaderland verandering 
Als hachlijk proefstuk en gevaarlijk ding. 
 
Hij koos niet, na bedachtzaam overleggen, 
Zich vrienden. Lang beraad, placht hij te zeggen, 
Deed hen verliezen. Met een open ziel 
Sloot hij aan hem zich, die hem 't best geviel, 
En liet door trots noch argwaan zich verleiden 
Tot twijflen, of om zich van hen te scheiden, 
Met wie hem 't lot verbond. En zulke liên 
Zijn fluks gereed elkander hulp te biên. 
Wie zelf oprecht is, zeggen zij, en open, 
Kan ook bij anderen oprechtheid hopen. 
Wie eerlijk is, behoeft den argwaan niet. 
Angst voor verlies baart d' arme geen verdriet. 
Des rijken ziel sluipe angstig toezien binnen, 
Des armen wijsheid zij vertrouwen en heminnen! 
 
Zoo kwam 't genot, niet eerst beraamd, gekocht, 
Maar 's armen deel, toevallig, ongezocht. 
't Kwam zelden, 't duurde weinig oogenblikken 
En liet geen tijd, om 't goed of kwaad te wikken. 
Hij smaakte 't, en hij liet voor later dag 

{==288==} {>>pagina-aanduiding<<}

De vraag, of zonde of dwaasheid daarin lag. 
Had hij reeds vroeg een vaster geest bezeten, 
Die schuld misschien woog niet op zijn geweten; 
Maar Richard was loszinnig, doch was vrij, 
Van wat naar laagheid zweemde of schurkerij. 
 
Zijn manlijk, knap gezicht beviel aan vronwen. 
Hij placht de schoone kunne in elk te aanschouwen. 
Voor de oudjes had hij kinderlijk gevoel, 
En schoonheid liet zijn harte nimmer koel. 
Op zee, op 't land, waar ook zijn weg mocht loopen, 
Voor warm gevoel stond Richards hart steeds open, 
En vergenoegdheid zetelde in zijn ziel. 
Wat storm van 't lot ook op hem nederviel, 
De hoop liet in zijn geest zich nimmer dooven, 
En hield in ieder ongeval hem boven. 
 
Op Richards geest, door storm op storm bewogen, 
Bezat gewoonte of sleur nog geen vermogen. 
Noch 't een noch 't ander groeide bij hem vast. 
Daartoe was vreugd bij hem te schaars een gast. 
Hij kon zich zelf de zekerheid niet geven: 
‘Wij zullen morgen, zooals heden, leven!’ 
Hij en de zijnen leefden bij den dag, 
Die in hun nooddruft, 't ging zoo 't ging, voorzag. 

Zietdaar u het beeld der beide broeders als naar het leven geteekend. Ze zijn elkander van hunne jeugd af geheel vreemd gebleven.

Georg moest zijn vader in zijn jeugd verliezen, 
Maar matig rijk, kon hij zijn weg verkiezen 
Naar eigen wil. Zijn moeder, vroeg beroofd 
Van d' echtgenoot, haars levens steun en hoofd, 
Beproefde als weduw zuchtend 't eenzaam leven, 
En 't smaakte niet. Ras werd haar hand gegeven 
Ten tweeden maal. Een jonkman bood zijn naam 
En hart, en zij ontving ze gretig saam. 
Zij was nog jong, en met verliefde zinnen 
Gevoelde zij, dat zij nog kon beminnen. 
Maar toch haar zoon was bijna dertien jaar, 
Toen ze onverwachts hem zeide: ‘Georg, ziedaar 
Uw vader!’ En de knaap, door drift bewogen, 
Beschouwde 't nieuwe hoofd met nijdige oogen. 

{==289==} {>>pagina-aanduiding<<}

Hij weigerde aan den tweeden echtgenoot 
En vader zijn gehoorzaamheid en vlood, 
Verbrak den band, ook vroeger niet zeer teeder, 
En keerde nooit in de ouderwoning weder. 

De broeders zijn dus geheel, zonder elkander te kennen, opgegroeid, en den jongsten is nooit een gunstige indruk van den oudsten gegeven. Ze hebben slechts eenmaal elkander ontmoet; en die ontmoeting heeft bij beiden onaangename herinneringen achtergelaten. Zij had plaats na den dood van beider moeder:

Een rechtsvraag eischte, dat het broederpaar 
Een samenkomst moest houden met elkaar, 
Door beiden niet begeerd. George, in zijn droomen 
Verzonken, had geen lust, om daar te komen. 
Hij deed geen zaken, raadsman had hij geen, 
En in zich zelf gekeerd, stond hij alleen. 
En Richard, jong, vol vuur en licht ontsteken, 
Hoorde andren van zijn halven broeder spreken 
Als trotsch en koud, onvriendelijk en stug, 
En jongenskunr of trots hield hem terug, 
Om de eerste zelf in vriendlijkheid te wezen. 
Hij wou in trots niet onderdoen voor dezen; 
Niets anders kwam uit hun bijeenkomst voort, 
Dan koele groet en 't onontwijkbaar woord. 
Bij volmacht ging het ovrige, en zij scheidden, 
Den broeder vloekend en de zaken beiden. 

Maar sedert die eenige ontmoeting zijn er jaren verloopen, en de omstandigheden hebben beiden zachter gestemd.

Georg had noch vrouw noch kind. Zijn hart stond open 
Voor hem, door wien hij liefde nog mocht hopen. 
En vrouw en kind woog Riehard op het hart. 

Want:

toen des huwlijks wijnstok loot bij loot 
In milde vruchtbaarheid en welig schoot, 
Toen 't moederhart soms zucht op zucht deed hooren, 
Kwam de angst der toekomst ook zijn rust verstoren. 

{==290==} {>>pagina-aanduiding<<}

Toen dacht hij aan zijn vaderlijken plicht, 
En huiszorg drukte hem met looden wicht. 
‘Wie,’ dacht hij, ‘zal eens bijstand biên aan dezen, 
Der kindren gids, de vriend der moeder wezen? 
Wie neemt den plicht eens op zich der voogdij? 
Wel, 'k heb een broeder - en dat heeft ook hij.’ 

Het was dus eene welkome gebeurtenis, toen

Omstreeks dien tijd - 't geschiedde nooit te voren - 
Liet onverwachts die broeder van zich hooren. 
Maar 't aanzoek, vriendlijk wel, dat George zond, 
Was niet in schrift, maar kwam van mond tot mond. 

En nu is Richard op weg, om aan die uitnoodiging te voldoen. Maar hij is nog niet volkomen gerust op den uitslag. Hij wantrouwt zijns broeders bedoelingen en zijne eigene inschikkelijkheid. Hoort hem bij zichzelven de zaken overleggen, en erkent ook hierin de natuurlijkheid en juistheid van Crabbes teekening.

‘Hoe,’ dacht hij, ‘richt ik mij het beste hier? 
Hij trotsch en rijk - ik arm en dubbel fier. 
Licht heeft mijn vriend een dubbelzinnig zeggen 
Ten onrecht gunstig weten uit te leggen, 
En George geeft mij op mijn broedergroet 
Licht woord en blik, zooals men 't vreemden doet. 
En hoe dan later t' huis mijn wedervaren 
Verhaald, en hoe mijn wenschen vruchtloos waren, 
Hoe 't opgewekt gevoel van 't broederhart 
Beleedigd, en de hoop verijdeld werd? 
 
Hoe zit de zaak in waarheid in elkander? 
Ik heb een vriend, mijn broeder heeft een ander, 
En dezen zitten samen aan den disch. 
Toen beider lief en leed verhandeld is, 
En vrede en krijg en allerhande zaken, 
Die geen van beiden in het minste raken, 
Juist, toen mijn vriend gereed is, om te gaan, 
Spreekt de ander als ter loops hem nogmaals aan. 
Een woord nog,’ zei hij; ‘gij zult in uw streken 
Den broeder onzes landheers wel eens spreken. 
Och, fluister hem in 't oor, als goede vrind: 

{==291==} {>>pagina-aanduiding<<}

Uw broeder is u waarlijk welgezind, 
En hebt gij eens niets beters te verrichten, 
Gij zult hem wis met uw bezoek verplichten.’ 
‘Hier ben ik nu. Maar broederlief, onthoud, 
Ik vlei u niet ter wille van uw goud. 
Gij zult in mij geen slaaf, geen jabroer vinden, 
Dien gij naar lust om uweu duim kunt winden. 
'k Heb geen geduld voor 't ellenlang verhaal, 
Noch zeg steeds ja en amen op uw taal. 
Uw liefde of haat zal niet de mijne wezen, 
En 'k heb geen plan uw norschen blik te vreezen. 
Als 'k bij u eet, 'k betaal mijn maaltijd niet 
Met vleierij, die laag u hulde biedt, 
Die angstig let op d' uitdruk van uw blikken 
En zwijgt of spreekt, naardat het u zal schikken. 
'k Ben ongeschikt voor 't leven in den trant 
Van arm, afhanklijk, needrig bloedverwant. 
Toch - hij is zoon van mijne lieve moeder, 
En wil hij 't zijn, mijn eigen, eenge broeder! 
Wij willen zien!’ 

In deze stemming nadert hij het kasteel en treedt bij zijnen broeder binnen. Maar die samenkomst is veel hartelijker, dan hij zich had durven voorstellen.

Doch toen ze elkaar ontmoetten, diep bewogen, 
Had de een noch de aêr tot koel bespieden oogen; 
Georg kon slechts zeggen: ‘Broeder, ik ben blij!’ 
En bood zijn hand en keerde 't hoofd ter zij. 
Hij was geen vriend van tranen, en verachtte 
Het teer gevoel, waarom hij spottend lachte, 
Maar nu - en 't was hem goed om 't hart - zijn oog 
Bleef bij den groet en handendruk niet droog. 
En Richard, sterk bij 't nemen van besluiten, 
Maar zwak bij 't handlen, poogde een volzin te uiten, 
Doch 't lukte niet. Geen dwang smoort ons gevoel, 
Of maakt ons hart naar keuze warm of koel. 
Maar de ebbe volgt den vloed, en zoo bedaren 
In 's menschen hart ook de opgestoken baren 
Van drift en hartstocht, en het broederpaar, 
Tot kalmte en rust gekeerd, begroette elkaar. 

En op dat oogenblik der vriendschappelijke ontmoeting willen wij de broeders voor ditmaal verlaten. Ik zou mij zeer

{==292==} {>>pagina-aanduiding<<}
teleurgesteld gevoelen, indien de schildering der beide mannen hun beeld u niet levendig voor de ziel had gesteld. De teekening van beider karakter boezemt voor beiden de gewenschte belangstelling in, en doet ons met welgevallen hooren naar het verhaal van hunne ondervindingen gedurende de jaren, die zij van elkander gescheiden hebben door gebracht.
In eene volgende schets zullen de opvoeding en de ondervindingen van den jongsten broeder Richard ons bezig houden.


{==293==} {>>pagina-aanduiding<<}

Eens dichters nalatenschap.

(Letzte Gedichte und Gedanken von Heinr. Heine aus dem Nachtlasse des Dichters zum ersten Male veröffentlicht. 3e Auflage. Hamburg 1869.)

Da und da hatte ich einen grossen Gedanken, hab' ihn aber vergessen. Was mag es wohl sein? Ich plage mich mit errathen.

Heine's Nachl. p. 262.
Er zijn in onze taal enkele spreekwoorden wier diepe waarheid ons telkens weder bij de meest verschillende gelegenheden openbaar wordt. Zoo konden wij, eerst bij het doorbladeren van bovenaangehaald werk, later bij de meer gezette studie daaraan gewijd, het telkens wederkeerende denkbeeld niet onderdrukken, dat in het: de vlag dekt de lading, zijne meest hernachtige vertolking vindt. Wij zullen in den loop van dit kritisch overzicht van Heine's laatsten bundel trachten aan te toonen en met bewijzen pogen te stavwen, dat hij ook daarin veel heeft nedergeschreven, wat den toets van het onderzoek uit het oogpunt van goeden smaak, zeggingskracht, dichterlijke waarde en rein, echt menschelijk gevoel met kan doorstaan, en dat door velen, zoo niet de meesten, toch als paarlen wordt geschat en gewaardeerd, omdat - de hand van hem, wiens scherpe geest en fijn vernuft uit zoo menigen steen schitterende vonken wist te slaan, ze had gestrooid. Werd Heine door eenzijdig oordeel vaak miskend, door gekrenkte eigenliefde en ontmaskerde baatzucht meermalen wreed vervolgd; door grievende teleurstellingen gekweld, door lichaamspijnen gefolterd, in hetgeen hem het dierbaarst was als ten doode toe gewond, en was zijn levensloop langs paden heengeleid, waar de distelen vaak weliger tierden dan de rozen, - de laatste jaren hebben het bewijs geleverd van eene zoo volslagen ommekeer in zijne

{==294==} {>>pagina-aanduiding<<}
waardeering, van eene zoo blinde verheerlijking van zijn genie, van eene zoo zeer aan afgoderij grenzende vereering van alles wat hij dacht en schreef, dat wij gedrongen worden ons de vraag ter beantwoording voor te leggen: welke wijze van beschouwing zal hier de ware zijn? Heine, bij uitnemendheid het ‘kind van zijnen tijd’ genoemd, maar zeker niet in den besten edelsten zin van het woord, - moet zelf het antwoord op die vraag ons geven; doch wij willen, om tot recht verstand te komen van hetgeen zijn laatste bundel ons biedt, vooraf vernemen wat door zijnen vriend, en uitgever van zijn testament, Adolphe Strodtmann, in een voorbericht wordt medegedeeld omtrent het samenbrengen der gedichten en gedachten, die den inhoud vormen van dit laatste deel.
Heine's vrienden waren niet velen in getal tijdens zijn leven, en weinigen slechts volgden den lijkstoet, die den vermoeiden strijder grafwaarts droeg; ja zelfs verschillende invloedrijke tijdschriften en dagbladen achtten zich niet geroepen, om in meerdere mate van het leedwezen, over den dood van een van Duitschland's meest belang wekkende zonen te doen blijken, dan door het opnemen eener dorre necrologie onder de rubriek: Binnenlandsch nieuws. En niet vóórdat een dieper doordringende Kritiek den onmiskenbaren samenhang had aangetoond tusschen den gang vande vorming en ontwikkeling van's dichters gedachtenloop met de heerschende denkbeelden van den tijd waarin hij leefde, en eene welgeordende uitgave van al zijne werken het publiek in staat had gesteld, om een overzicht te nemen van al 't geen hij geschreven had, heeft Heine's populariteit zich gevestigd, en breidt zij zich voortdurend verder uit. Het is dan ook daarom, dat thans de uitgave zijner nalatenschap een beter onthaal vond, dan daaraan kort na 's Dichters dood zou zijn te beurt gevallen. De lang verwachte ‘Memoires’ evenwel zijn er niet in opgenomen. Tot voor korten tijd bevonden zij zich in handen van den heer Gustaf Heine te Weenen; en bijaldien de nog niet tegengesproken mededeelingen der dagbladen waarheid behelzen, namelijk dat het kostbare Manuscript in 1868 door bemiddeling van Prins Richard von Metternich aan de Oostenrijksche Regeering werd verkocht, en in de K.K. Hofbiblioteek werd begraven, dan zal het voorzeker nog langen tijd, of wel voor altoos der openbaarmaking onthouden, of eens misschien, in zeer verminkte gedaante, der

{==295==} {>>pagina-aanduiding<<}
wereld worden meêgedeeld. Te meer verblijdend is het daarom, dat Heine's weduwe er toe overging, om de gezamenlijke overige letterkundige nalatenschap van haren echtgenoot in de oorspronkelijke handschriften den uitgevers toe te vertrouwen, die het zich tot plicht en eere rekenden, zoo spoedig mogelijk den inhoud er van, als den laatsten wil van een der grootste geesten onzer dagen, het licht te doen zien.
Werkelijk dragen de door Heinr. Heine nagelaten regelen, zoo in proza als in poëzie, meer nog dan de ‘Romancero’, en de ‘Vermischte Schriften’, den stempel van een literarische testament. De dichter, steeds naijverig wakende over zijnen roem, heeft dan ook herhaalde malen op zijn langdurig ziekbed, dat zijn stervenssponde worden zou, nauwkeurig zijne onuitgegeven handschriften herzien, en als offer van dat eigen onderzoek is menig dichtlovertje gevallen, dat hij na zijnen dood niet wenschte te zien uitgestrooid, en dus nog zelf vernietigd heeft. Men kan derhalve gerust aannemen, dat hij, indien niet alle, toch verre de meeste papieren, die men na zijn afsterven vond, zelf voor zijne dichterlijke nalatenschap bestemde, waarvan hij in zijne brieven aan Campe meermalen gewaagt, en waarvoor hij reeds vooruit het honorarium had willen vaststellen, bijaldien de rangschikking en redactie hem mogelijk waren geweest. De dood verraste hem, nog vóór hij dezen arbeid had aangevangen, en zoo moest eene vreemde hand ingrijpen in die bonte rij van handschriften, aanteekeningen en gedichten, ten einde door stelselmatige regeling daarin dien samenhang te brengen, die wel is waar, het fragmentarisch karakter der stukken op zich zelf niet wegneemt of miskent, maar toch het genot van het geheel voor den lezer moet verhoogen, en tot goed verstand van menige toespeling op tijdelijke of plaatselijke belangen en omstandigheden veel bijdragen kan.
Wat den uiterlijken vorm van Heine's manuscripten aangaat, wier uitgave Strodtmann was toevertrouwd, zij in de eerste plaats aangemerkt, dat daartoe vele gedichten en prozastukken behoorden, die vroeger reeds bij de uitgave zijner overige werken het licht hadden gezien, terwijl hier en daar enkele nog niet gedukte liederen, versregelen, en vernuftige invallen daaronder als verstrooid lagen. De eerste meende hij terecht voor zijn tegenwoordig doel achterwege te kunnen laten, terwijl hij daarentegen den laatstgenoemden zorgvuldig hunne juiste plaats

{==296==} {>>pagina-aanduiding<<}
aanwees. En als gids in dezen doolhof van verspreide fragmenten, waarin geen datum den weg aangaf, kon slechts zijne nauwkeurige kennis van Heine's schrift hem dienen, dat in onderscheidene perioden zóó verschillend was, dat hieruit alléén, in de meeste gevallen nagenoeg met zekerheid, de tijd der vervaardiging kon worden afgeleid. In Heine's jeugd was zijn schrift regelmatig, vrij groot en fraai; eene duidelijke, welgevormde koopmanshand; op dertigjarigen leeftijd ongeveer gebruikte hij meest geelachtig papier, dat hij met zijne kleine krabbelige letters volschreef; sedert het begin zijner ziekte, in zijne veertig jaren, bediende hij zich bij voorkeur van blauw getint papier, en zijne vroeger zoo sierlijke en vaste hand kon, bij toenemende gezichtsverzwakking, en in weêrwil van een grooter letterschrift, toch niet meer netjes en duidelijk schrijven; in de vijftig jaren oud, schreef hij nog slechts, in het bed opzittend, met potlood op groote witte vellen, terwijl hij met moeite met de linkerhand het halfgesloten ooglid moest openhouden, om het onregelmatig, steeds onduidelijker wordend schrift te lezen. Vele der aanteekeningen uit dien tijd zijn nu reeds half uitgewischt, doch eindelijk mocht het Strodtmann, tengevolge zijner nauwkeurige bekendheid met Heine's handschrift, door jarenlange studie zich eigen gemaakt, gelukken, om - schoon vaak eerst na langdurige vruchtelooze inspanning, en het oog met een vergrootglas gewapend - toch ieder woord van die bevende zieke hand te ontcijferen. Hetgeen die ontraadseling noch moeilijker maakte, was Heine's zonderlinge gewoonte om in vluchtige trekken niet slechts, maar ook met gansch ongebruikelijke afkortingen, in vroeger jaren zijne geestige zetten en vernuftige invallen, zooals de gelegenheid hem die aanbood, ter latere plaatsing op te teekenen, nu eens op een' gebruikten papierzak, dan weder op de keerzijde van een visitekaartje of uitnoodiging, of wel aan den voet van
eenen brief en op de opengebleven ruimte zijner dichtkladden.
Tot zoover Strodtman, wat de samenstelling van den voor ons liggenden bundel betreft. Bij de afzonderlijke beschouwing der drie hoofdelementen van Heine's nalatenschap, gedichten, proza en brieven zullen wij als van zelf gelegenheid en aanleiding vinden, ons door dezelfde bevoegde hand den weg te doen aanwijzen, waar het de meer historische en tijdrekenkundige mededeelingen omtrent des dichters nagelaten werken betreft.


{==297==} {>>pagina-aanduiding<<}

I. Gedichten.

De gedichten, die in dezen bundel bijna de helft der gansche plaatsruimte beslaan, zijn nagenoeg in chronologische orde gerangschikt. Slechts kleine uitzonderingen heeft de uitgever zich daarop veroorloofd, doch men kan aannemen, dat de eerste der vier afdeelingen uit den jongelingstijd dagteekent van vóór 1830; de tweede uit de dertig; de derde - meest politieke spotternijen - uit de veertig jaren, terwijl de vierde nagenoeg geheel grieksche en epische voortbrengselen bevat, die nà het verschijnen van den ‘Romancero’ zijn ontstaan. Het laatste tijdvak legt getuigenis af van de heldhaftige kalmte, waarmede de geest het vaak folterend lichaamslijden beheerschte, gelijk vroeger Prometheus, om den gier zich niet bekommerend die hem de borst verscheurde, de goden toch trotseeren bleef.
Doorbladeren wij vluchtig den voor ons liggenden dichtbundel, om naar aanleiding der meest belangrijke stukken de trekken te verzamelen, benoodigd tot vorming van een beeld dat ons den evenzeer miskenden als gevierden dichter te aanschouwen geeft, een beeld, waarin wij Heinr. Heine kunnen herkennen.
Daar spreekt zich in die eerste verzen een diepe weemoed uit, nog niet tot wilden menschenhaat en wereldverachting steigerend, als later het geval zou zijn; maar toch ruischt ons de ervaring van geleden smart en ondervonden teleurstelling tegen uit die kleine melodieuse zangen, waarmede de rij geopend wordt; daar klinkt de echo van 't bewustzijn van vervlogen geluk en droef gemis in dat..........

Hörst du mich nicht leise klagen? 
 
Hörst du nicht die Klagetöne 
Selbst im Ton der eignen Kehle? 
In der Nacht seufz' ich und stöhne 
Aus der Tiefe deiner Seele. - 

en in dien droom waar zij hem vraagt:

Was weinest du so bitterlich, 
Heinrich, sag mir's, Wer thut dir weh? 

en hij antwoordt:

Wer weh mir thut, mein Lieb, bistdu, 
Und in der Brust, da sitzt das Weh. - 


{==298==} {>>pagina-aanduiding<<}

En wordt de droefheid voor een wijle weggeschertst, als in:

Hat uns die Eine fortgeschickt, 
Die Andre hat uns zugenickt, 
Und wird uns hier das Weinglas leer, 
Ei nun, es wächst am Rheine Mehr! 

of ook als onverschillig beschouwd, als raakte het hem niet, toch heeft er vast een traan gebeefd in 's dichters treurend harte, toen hij dat gevoelvol lied ‘Erinnerung’ schreef.

Was willst du traurig liebes Traumgebilde, 
Ich sehe dich, ich fühle deinen Hauch! 
Du schaust mich an mit wehmuthvoller Milde; 
Ich kenne dich, und ach! du kennst mich auch. 

Hij legde daarin de roerende beschrijving neder, van een in Frankfort beleefd liefdesavontuur dat hem nog als tot wanhoop en knagend zelfverwijt brengen kon:

Fort ist der alte Wahn, jedoch das Bildnis 
Des armen Kinds umsehwebt mich, wo ich bin. 
Wo irrst du jetzt, in welcher kalten Wildnis? 
Dem Elend und dem Gram gab ich dich hin! 

En daarop volgt, als om te toonen, dat van nu aan zijn hart als met een ijskorst is bedekt, het spotten zoo met eigen liefde als met die van anderen, waarvan de ‘Polterabend’ de blijken draagt. - In de eerste liederen der tweede afdeeling is het alsof die ijskorst weder smelt, en tokkelt de verliefde zanger op nieuw de minne-luit, doch het is niet het ware vuur, dat zijne ziel doet gloeien, en telkens weder, als het hart van den lezer zich onwillekeurig opent voor zijn zoeten zang, werpt hij een spottend woord als gloeiend lood daartusschen. Alléén Kitty maakt op die verschillende trouwelooze geliefden of verlaten minnende harten eene uitzondering. Haar, de blonde Engelsche, heeft hij liefgehad voor langer dan den korten stond van dartel minnekozen:

Du bist so hold, du bist so schön, 
So tröstlich ist dein Kosen! 
Die Worte klingen wie Musik, 
Und duften wie die Rosen. 

En het was wezenlijke smart, toen 's levens loop die beide zielen scheidde, gelijk hij het uitdrukt:

{==299==} {>>pagina-aanduiding<<}


Die Eine lachte, eh' sie ging, 
Die andre thät erblassen; 
Nur Kitty weinte bitterlich, 
Bevor sie mich verlassen. 

O, het zal wel onder dien, schoon droevigen, toch weldadigen indruk zijn geweest van scheidenssmart en eenzaam achterblijven, dat hij dat Wo? terneder schreef, dat wij niet kunnen nalaten, hier in zijn geheel terug te geven, daar dat alleen door fijnheid van gevoel en uitgezochten vorm hem reeds tot dichter ad'len zou.

Wo wird einst des Wandermüden 
Letzte Ruhestätte sein? 
Unter Palmen in dem Süden? 
Unter Linden an dem Rhein? 
 
Werd' ich wo in einer Wüste 
Eingescharrt von fremder Hand? 
Oder ruh' ich an der Küste 
Eines Meeres in dem Sand? 
 
Immerhin! Mich wird umgeben 
Gotteshimmel, dort wie hier, 
Und als Todtenlampen schweben 
Nachts die Sterne über mir. 

Doch Heine is er de man niet naar, om ons lang onder de betoovering te laten van zijn welluidend gezang; het is, alsof hij het zachte wegsterven der nog trillende toonen aanstonds overstemmen moet door een schrillen wanklank, en zulk een dissonant is dan ook zijn ‘Stoszseufzer.’
Dat is geen fijne scherts om anderer gebreken, maar lage spotternij met al wat heilig is, en zelfs de vorm is hier geen verontschuldiging of verguldsel voor den ergerlijken inhoud. In zijn ‘Testament’ zwaait hij den geesel over de voornaamste oorzaken van het verdriet en de vervolging, waaraan hij heeft bloot gestaan, en in de enkele Sonetten, die hij zelf schreef, - hoezeer hij ook van het genre afschuw had - laat hij aan zijne spotwoede den vrijen loop. In haar dansen vliegen en vlooien te zamen, onder wolken van snuiftabak in het rond, en wordt de dichter, in plaats van plastisch te zijn en scherp, bepaald zeer ondichterlijk en gemeen. Dat is geene poezie meer; dat zijn walgelijke straatliederen. - Doch ook aan

{==300==} {>>pagina-aanduiding<<}
die verontwaardiging is een einde, als straks aan het genot; wij bladeren verder, en daar valt ons oog, schoon geen Don Juan Ponce de Leon, op ‘Biminie’,

- - die Wunderinsel 
Seiner sehnsucht. - - - 

En de reis wordt aanvaard:

Phantasie sitzt an dem Steuer, 
Gute Laune bläht die Segel 
Schiffsjung' ist der Witz, der flinke; 
Ob Verstand an Bord? Ich weisz nicht! 

Daar staat Don Juan Ponce de Leon op het eiland Cuba aan het strand der zee. De zacht kabbelende golfjes, waarin hij peinzend, droomend staart, kaatsen zijn verouderd aangezicht, met rimpels doorploegd en van grauwe hairen omgeven, terug. Die droeve aanblik herinnert hem, wat hij eenmaal was; schildknaap van Don Gomez' hof, lieveling der schoonen van Sevilla, door Don Gonzalvo na menig heldenfeit in den strijd tegen de Mooren voor Granada tot ridder geslagen, medgezel van Columbus op diens tweede ontdekkingsreis, en deelgenoot van zijn lijden; adjudant van den onversaagden Ojeda, Spanje's grootsten avonturier in dien tijd van avonturen; wapenbroeder van den dapperen Bilbao, die Spanje's kroon met een gebied verrijkte dat grooter dan Europa was, en toen tot loon den strop ontving, - vervolgens krijgsmakker van Don Fernando Cortez, die Mexico veroverde, - en eindelijk zelf ontdekker van Cuba, waarvan hij door Joanna van Castilië en Ferdinand van Arragon tot Gouverneur werd aangesteld, rijk aan vorstengunst en roem en schatten, met de Calatrava-orde zelfs gesierd - - -; en zoo zich zelf beschouwend aan het strand der groote zee, bidt hij tot de Heilige Maagd, aan wie hij al zijne rijkdommen in ruil aanbiedt,

Ihre Rosen, gieb sie wieder 
Meinen Wangen, gieb das Goldhaar 
Wieder meinem Haupt! o Jungfrau - 
Gieb mir meine Jugend wieder! 

Daar valt hij in slaap. Eene oude Italiaansche vrouw, met de pauwenveder de muskieten afwerende van het aangezicht haars meesters, zingt op eenvoudige wijze haar volkslied van het eeuwig jonge, groene, rijk gezegend Bimini. Een volkslied,

{==301==} {>>pagina-aanduiding<<}
te uitvoerig door Heine in rijmlooze verzen terug gegeven, om hier in zijn geheel te worden opgenomen, doch waarvan de volgende dichtregelen als résumé beschouwd kunnen worden.

Dáár zijn schatten, nooit verloren, 
Die natuur met milde hand 
Uit haar rijke bloemtresoren 
Uitstort over 't gansche land. 
Dáár de bloemen eeuwig bloeien; 
Dáár, een jeugd, die nooit veroudt; 
Dáár, geen zorgen, geen vermoeien; 
Dáár, een altijd groenend woud; 
Dáár, geen stormen, felbewogen, 
Slechts een zoele lentewind; 
Al, waar 't hart genot in vindt; 
Stoeiend met de schoone rozen, 
Dartelt daar de Colibri, 
Honig nippend onder 't kozen; 
Gij zijt schoon, o Bimini! 

En sluimerend ontglipt een zucht aan de halfgesloten lippen. Hij lispt, als in een droom, ‘Bimini!’
Den volgenden dag woelt het door een op het zonnige strand. En allen zonder onderscheid, - de bedelaarster, die met vroom schijnvertoon de bruine vermagerde vingers langs den rozenkrans doet glijden, en haastig hare Paternoster's murmelt; de trotsche Signora achteloos neêrgevleid in haar vergulden palantijn, en, een bloem in den mond, met den fieren schoonen jongeling koketteerend, die naast haar wandelt; de magere monnik en de vriendelijke Bisschop, met een glans van vergenoegen op het gelaat; de koorknapen in plechtgewaad, en de oude Indiaansche vrouw, meer prachtig en bont dan smaakvol uitgedost, - allen spoeden zich naar het altaar, dat op de kust was opgericht, om van daar den zegen uit te deelen over de flotille, die, vijf schepen sterk, zou uitstevenen tot ontdekking van het wondervolle toovereiland Bimini. En don Juan Ponce de Leon, de Admiraal der uitgeruste vloot, beklimt het vlaggeschip, de Vrouw Speranza, met alle denkbare versierselen opgesmukt, en na de bevelen te hebben uitgevaardigd, voor den aanvang der reize benoodigd, neemt hij de nieuwbesnaarde luit ter hand, en galmt met trillende accoorden:

Gij zijt schoon, o Bimini! 


{==302==} {>>pagina-aanduiding<<}

Eindelijk, na langen zwerftocht door onbekende streken landen zij in Bimini. Toch waren de groeven op Don Juan's gelaat nog dieper geworden, verbleekt zijne haren, en zwakker zijn oog, en ook de zeelieden hadden hun deel gehad aan de rampspoeden en ontberingen en gevaren der reis; maar in Bimini werd alles vergeten: want het riviertje, dat daar vloeide, was de Lethe; en de rust die daar heerschte, was de dood; daar was geen ouderdom en geen smart, en aan terugkeeren viel niet te denken, - het ware Bimini vindt men slechts aan gene zijde des grafs.
Ziedaar den inhoud van dat gedicht, overvloeiende van schilderachtige beschrijvingen, tot in de kleinste bizonderheden afdalende, zinrijk uitgedacht, met gloeiende kleuren getint, en met meesterhand geteekend, in zijne soort kunstenaarsgewrocht van den eersten rang, door Heine's scheppend vernuft in het leven geroepen.
Dit dichtstuk en het vroeger aangehaalde ‘Wo?’ adelen in ons oog den bundel in de eerste en hoogste plaats als geniaal; en het is niet dan met weêrzin, dat ons oog zich hiervan afwendt, om zich na dat genot op nieuw te moeten vestigen, hetzij op verzen, bij wier beoordeeling men alle schoonheidsgevoel zou moeten missen, om er slechts in de verte een' goedkeurenden blik aan te schenken, - hetzij op voortbrengselen, die, tegen alle eischen van welvoegelijkheid in, als waden in walgelijk slijk, - hetzij op dichtstukken, wier doel het schijnt, om met de pijlen van spotternij, van valsch vernuft en heiligschennis het hart te verwonden, dat nog niet gesloten werd voor reine menschelijke gewaarwordingen, verhevene gevoelens, christelijk geloof en hoogeren zin. Is het wonder, dat - waar menschenhaat dat onstuimige hart als met een floers overtoog, en wereldverachting hem de handelingen van anderen steeds aan booze beweeggronden deed toeschrijven - hij, des levens moede, in zijn laatste gedicht, het slot van den bundel, ‘Der Scheidende’, uitroepen kan:

Erstorben ist in meiner Brust 
Jedwede weltlich eitle Lust, 
Schier ist mir auch erstorben drin 
Der Hasz des Schlechten, sogar der Sinn 
Für eigne wie für fremde Noth - 
Und in mir lebt nur noch der Tod! 

Dat was des dichters zwanezang.


{==303==} {>>pagina-aanduiding<<}

II. Gedachten en Invallen. (proza.)

Deze afdeeling is in zeven rubrieken gesplitst.
De eerste, hem zelven betreffende (‘Persönliches’) schetst in korte aanteekeningen zijn eigen wegen. Een wonderlijk mengsel van hartroerende innigheid en onmiskenbare wraakzucht, van eenvoudigheid van aard, als Duitsche karaktertrek, en voorliefde voor Frankrijk, van zin voor de schoone natuur en bitterheid tegen al wat hem in den weg stond, zoo spreekt hij in deze weinige bladzijden zichzelven uit, zoo geeft hij zich weder. - De tweede, Godsdienst en Philosofie, is voornamelijk gericht tegen het Christendom. Waar hij zelf mank ging aan het euvel, om de zwakheden der dienaren te wijten aan de Kerk, de feilen der belijders terug te werpen op den Meester, en daardoor vaak even onjuist was in zijne beschouwingen als onbillijk in zijne oordeelen, ontzag hij zich evenmin om de hoop op onsterfelijkheid in het menschelijk hart, voor zoo velen een troost in droefenis, een reddende engel uit moedeloosheid en wanhoop en gevaar, te kiezen tot het mikpunt zijner pijlen; met eene bepaalde voorliefde voor de oude Joden, en eene even zekere afkeerigheid vooral van de Roomsche Kerk, was hij even overdreven als onwaar in zijne voorstelling, als zou het Christendom het éénig werkelijke bezwaar, het eenig machtige bolwerk zijn tegen kennis, ontwikkeling en beschaving, en verwacht hij blijkbaar alleen van diens onmacht, indien al niet van diens val, de verspreiding van het morgenrood der toekomst, den gulden dageraad van een hooger leven.
‘Ich sehe die Wunder der Vergangenheit klar. Ein Schleier liegt auf der Zukunft, aber ein rosenfarbiger, und hindurch schimmern goldene Säulen und Geschmeide, und klingt es süsz.’ (p. 202.)
Liever nemen wij afscheid van deze rubriek met de aanhaling der diep wijsgeerige gedachte:
‘Der Gedanke is die unsichtbare Natur, die Natur der sichtbare Gedanke.’ (p. 189).
De derde rubriek, Kunst en Literatuur, is als het ware gewijd aan het in oogenschouw nemen der voornaamste Duitsche en enkele buitenlandsche schrijvers. Goethe, Schiller, Jacobi, Clauren,

{==304==} {>>pagina-aanduiding<<}
Gervinus, Benedey, Gutzkow, Grabbe, Freiligrath passeeren de revue, neen - loopen door de spitsroeden heên, door den onmeêdoogenden arm van den kritikus gezwaaid, die zelf maar niet begrijpen kon, dat zijne eigene werken zoo weinig bijval en zoo veel tegenstand vonden. Voltaire en Rousseau daarentegen, de eerste: ‘ein vornehmer Adler, der in die Sonne schaut’; de tweede: ‘ein edler Stern, der aus der Höhe niederblickt’, vinden beter onthaal.
Ook de nieuwe fransche school ontgaat zijner beoordeeling niet. Chateaubriand, Charles Nodier, Villemain, Blaze de Bury, Amaury, Leon Gozlan deelen beurtelings in het voorrecht, om den grooten meester tot schietschijf te dienen. Den laatsten o.a. werd de opmerking toegediend: ‘Bij Léon Gozlan tödtet nicht der Buchstabe, sondern der Geist!’ En van de letterkunde komt hij tot de muziek, en kan hij de gelegenheid niet ongebruikt laten voorbijgaan, om den ook in zijne gedichten reeds gegeeselden Maëstro Meijerbeer nog eens den druk zijner verachting en spotternij te doen gevoelen.
De vierde, Staat en Maatschappij, bespreekt voor een goed deel den franschen regeeringsvorm, bezingt in hooge toonen Napoleon's lof, ontzegt aan mevrouw de Staël het recht zichzelve onder de geestige vrouwen te rangschikken, vloeit over van uitdrukkingen, die op alle mogelijke wijze moeten dienen om Heine's afkeer en verachting te kennen te geven van het Duitsche volk in het algemeen, en van de Duitschers, die te Parijs wonen, in het bizonder, en eindigt met eene verheerlijking van het Russisch regeeringsstelsel, in vorm verschillend van, maar in wezen gelijk aan de grondgedachte der Fransche revolutie: een breken met een geminacht verleden: - in Rusland een streven naar beschaving, maar de Czar als alleen-heerscher; - in Frankrijk een haken naar de vrijheid, die zoekende in de republiek; ginds de knoet, hier het Comité de Salut Public; ginds een gehoorzaam volgen van de ijzeren noodzakelijkheid, hier het najagen van idealistische grondbeginselen.
De vijfde afdeeling (Vrouwen, Liefde en Echt) is wel zeer kort, maar toch zeer rijk. En het kan voor de schoone lezeressen niet anders dan aangenaam zijn, aldus haar lof uit Heine's mond te hooren:
Wo das Weib aufhört fangt der schlechte Mann an. (p. 252).

{==305==} {>>pagina-aanduiding<<}

Ja, Heine wist wat liefde was, al spot hij vaak met eigen smart en anderer gevoelens, en de wijze waarop hij den band tusschen twee zielen op rijper leeftijd schildert, wanneer de hartstocht is voorbij gegaan met het jeugdig vuur, maar de innige toewijding, de eenheid en geestverwantschap der wezens blijven bestaan, is schoon en verheven. (p. 253).
De zesde rubriek, Losse Invallen, biedt ons een mengelmoes van fijne scherts en ruwe spotternij. Zij maakt op ons den indruk, die vragen doet: hoe is het mogelijk, dat een zoo scherp vernuft, dat toch zoo ruime keus had onder de dingen van het dagelijksch leven, om er zijne pijlen op te richten, niet tevens doorzicht genoeg bezat, om het zeer wezenlijke onderscheid op te merken tusschen attisch zout en geesteloozen spot? Daar komt nog bij, dat, afgezien van het onaangename gevoel, dat spot in den werkelijken zin des woords te weeg brengt in ieder niet ontaard gemoed, Heine nooit minder geestig is, dan waar hij heilige onderwerpen kiest, om die als mikpunt te gebruiken; en dat de meeste diepte en rijkdom van gedachten, de ware Spirit en Humor, gevonden worden in aanteekeningen als:
Wir begreiffen die Ruinen nicht eher, als bis wir selbst Ruinen sind. (p. 256) of:

E. ist mehr ein Freund der Gedanken als der Menschen.

Er hat Etwas von Abelard - hat er seine Héloise gefunden? (p. 260) en:

Der Diamant könnte sich Etwas drauf einbilden, wenn ihn ein Dichter mit einen Menschenherzen verglichte. (p. 262).
En eindelijk de zevende: Beelden en Potloodkratsen, bevat eene kleine keurbende van gansch oorspronkelijke, vaak bloemrijke, bijna altijd zeer dichterlijke uitdrukkingen, bijna altijd zeer dichterlijke uitdrukkingen, als stofgoud rondgestrooid, en door den levensadem meegedragen van een hart, dat eindigde met den klagenden uitroep:
Die Felsen, minder hart als Menschenherzen, die ich vergebens anflehte, öffnen sich, und der schmerzlindernde Quell rieselt hervor. (p. 268).
Het mag hier de beste plaats geacht worden, om een woord van hulde en dank aan den ijverigen Strodtmann te wijden, die dezen schat van kleine fragmenten en aphoristische aanteekeningen te ordenen en te voegen wist op eene wijze die ons in staat stelt als in kaleidoskoop Heine's beoordeelingen van andere personen,

{==306==} {>>pagina-aanduiding<<}
zijne indrukken, gewaarwordingen en gevoelens te beschouwen. Het is hem gelukt ons een overzicht te geven van dien rusteloozen geest, die de omnibus rebus et quibusdam aliis sprak en schreef, en wiens eigenaardigheid het was, om onwillekeurig in geestige inpromptu's zijne gedachten uit te drukken. De meeste dezer aanteekeningen dagteekenen van tusschen zijne dertig en veertig jaren, zeer weinige slechts uit lateren tijd. Herinnert men zich hierbij hetgeen wij hierboven mededeelden omtrent de zonderlinge wijze, waarop Heine gewoon was, die losse invallen der vergetelheid te ontrukken, dan kan men eerst recht oordeelen over den reuzenarbeid, om al dat verstrooide te ziften en bijeen te zamelen, en mogen wij getuigen, dat de bekwame uitgever en getrouwe vriend zich met eere van zijne moeilijke taak heeft gekweten.

III. Brieven.

Aan de brieven in deze hoofdafdeeling van Heine's nalatenschap gaan eenige stukken vooraf over verschillende onderwerpen, aan wier vermelding wij hier kortelijk eene plaats willen inruimen.
Een woord van hulde aan Albert Methfessel, den volkszanger te Hamburg, in de eerste 20 jaren dezer eeuw; een toevoegsel tot de ‘Reisebilder’, even fijn gestileerd, even geestig gedacht, even keurig geschreven als de beroemde bundel zelf, en waarvan de fragmenten hier en daar als tusschen de origineele schetsen in zouden kunnen worden geschoven; een wijsgeerig betoog over de verschillende geschiedenisbeschouwing: - de eene, een loop der zaken in troosteloozen kring; de andere, meer door het geloof aan eene Voorzienigheid bezielt, en aannemende dat alles op aarde eene hoogere volmaking tegemoet streeft, - beide denkbeelden niet overeenstemmende met 's schrijvers meening, die noch kan toegeven, dat alles wat ons bezield heeft en verrukt, het hoogste, schoonste en grootste, wat wij kennen, onnut en ijdel wezen zou, - noch kon aannemen, dat aan het tegenwoordige geene hoogere waarde mag worden toegekend, dan daaraan als middel tot bereiking eener betere toekomst valt te hechten. Het leven is geen Middel, en ook geen Doel, het is een Recht, en de handhaving van dit recht tegen dood en vergankelijkheid, dat is de Revolutie.

{==307==} {>>pagina-aanduiding<<}

Eene kleine schets behoorende tot de ‘Göttern im Exil,’ - de eerste eener serie brieven over Duitschland, die veel bevat wat tot aanvulling en opheldering strekken kan van zijn boek de l'Allemagne, dat als tegenhanger dienen moest van het welbekende werk van mevrouw de Stael, onder gelijken naam verschenen; - een kort woord over de Februari-omwenteling, die hij te Parijs bijwoonde; - zijne verhandeling over Waterloo, eerst tot opname in de ‘Geständnisse’ bestemd, maar later daaruit teruggehouden, (of geweerd (?), een niet onnatuurlijk verschijnsel in de dagen, toen de versch geslagen wonden nog bloedden, en de Napoleonphobie haar hoogste toppunt had bereikt: want de groote Napoleonvergoding, overdreven op zich zelve, moest onverdragelijk zijn voor allen, wier herinneringsvermogen, door eigen smart en lijden gescherpt, als 't ware met een bloedig stift, hun al den doorgestanen jammer en ellende voor den geest bracht, waarvan hij, indien al niet de schuld droeg, dan toch de aanleidende oorzaak was); - voorts eene korte nekrologie van zijnen vriend, Baron Loeve-Veimars, gedurende tien jaren fransch Consul te Bagdad, waarmede hij na diens terugkeer te Parijs (1848) kennis maakte, die hem menigmaal bij het vertalen van Fransch in Duitsch behulpzaam was, en dien hij tegen de uitvallen verdedigde, die den beminnelijken ‘Gentilhomme’ na diens afsterven, ook van de zijde zijner vrienden niet werden gespaard; - zijne voorrede voor de laatste fransche uitgave zijner ‘Reisebilder’, en het Inleidingswoord voor de fransche vertaling van een Laplandsch gedicht, waarvan noch inhoud noch vervaardiger bekend zijn geworden tot nu toe, - sluiten den cyclus der verschillende beschouwingen, die voorafgaan aan zijne Brieven, aan zijne vrouw Mathilde Heine gericht. Deze bevond zich toenmaals in het Pension van Madame Darte, Chaillôt 101, te Parijs, - eerst (1843) met hare
vriendin Aurecia, later (1844) met deze en hare trouwe gezellin Madlle Pauline, door Heine Melone gedoopt.
Deze brieven zijn woordelijk uit het Fransch in het Duitsch vertaald, en zullen te meer belangstelling wekken, daar zij ons voor het eerst, als officieel den toegang vergunnen tot dat heiligdom van Heine's idyllische liefde, tot die zoete geheimen zijns huwelijkslevens, waarover door gewetenlooze en onkundige dagbladschrijvers zoo menige schimp en smaad werd uitgestort. Iedere regel van dit aanminnig, dartel kagende gekeuvel doet

{==308==} {>>pagina-aanduiding<<}
ons zien, dat Heine zich in zijne hartstochtelijke liefde, die vaak tot dolle jalouzie steeg, voor het eenvoudige, onervaren, liefelijkgoedige natuurkind Mathilde innig gelukkig gevoelde. Wij zien, hoe hij met bijna overdreven angstvalligheid ieder onzuiver element uit dien tooverkring van stillen huiselijken vrede zoekt te bannen; hoe hij zijne vrouw niet minder bij zijne Hamburger verwanten dan bij zijne Parijsche vrienden de haar verschuldigde achting weet te verschaffen, en hoe hij, na bijna tienjarigen echt, tijdens eene korte afwezigheid van Parijs, zijner ‘Nonotte’ nagenoeg om den anderen dag, als een teedere bruidegom, de hartelijkste liefdesverklaringen en betuigingen schrijft. Met roerende opmerkzaamheid spant hij zich in, om het jonge onbestorven weêuwtje op te vrolijken, en haar van alles wat haar belang kan inboezemen, te vertellen, haar van alle zorgen te ontheffen, haar alle vrees te benemen, dat ook slechts eene enkele regel van haar ontaalkundig gekrabbel in andere handen dan de zijne komen zal, en zelfs de vluchtigste groet van hare zijde vervult zijn hart met namelooze vreugd. De vurigste wensch van Heine, om de toekomst zijner vrouw ook na zijnen dood geldelijk te verzekeren, en haar een vast jaarlijks inkomen te verschaffen, spreekt even duidelijk uit deze brieven, als uit de treffende woorden van zijn testament kort te voren bekend geworden door den druk (H. Heine's Leben und Werke, von A. Strodtmann, Deel II, p. 704 e. vv.), waaraan hij later nog ten gunste van Mathilde eene meer bepaalde strekking wilde geven; - een voornemen, dat hem nog in de laatste levensuren bezig hield, en waarvan de volledige uitvoering alleen door den dood werd belet.
Uit die verzameling van zeventien brieven zullen wij er een paar kiezen, waarvan de een woordelijk vertaald, de ander in originali hier zijne plaats moge vinden. Zij zijn van groote waarde, om den dichter en wijsgeer, die de menschen haatte en de wereld verachtte, nader te leeren kennen in zijnen omgang met zijn ‘lief klein vrouwtje,’ dat hij zoo innig lief had, - en zullen slechts kunnen strekken, om den lust aan te wakkeren tot nadere kennisname van den overigen inhoud dier vriendelijke brief en gedachtenwisseling.


{==309==} {>>pagina-aanduiding<<}

No. 4. (p. 371.)

Hamburg, 5 November 1843.

Geliefde Nonotte!
Nog heb ik geen brief van U ontvangen, en ik begin mij daarover reeds zeer ongerust te maken. Ik verzoek U dringend mij zoo spoedig mogelijk te schrijven, onder het adres der Heeren Hoffmann en Campe te Hamburg, dat ik U reeds heb opgegeven. Ik zal hier waarschijnlijk nog veertien dagen blijven, en bij mijn vertrek zal ik er voor zorg dragen, dat uwe brieven naar Parijs teruggezonden worden, voor het geval dat zij te laat mochten aankomen. Ik word hier door iedereen vertroeteld. Mijne moeder is gelukkig; mijne zuster is buiten zich zelve van verrukking, en mijn oom vindt in mij alle denkbare goede hoedanigheden. Ik ben dan ook zeer beminnelijk. Wat een zure taak! ik moet dezen niets beduidende personen bevallen. Bij mijne terugkeer zal ik zoo knorrig mogelijk zijn, om mij van al de inspanning mijner beminnelijkheid te verpoozen.

Ik denk voortdurend aan U, en ik ben niet in staat rustig te zijn. Onbestemde en droevige zorgen kwellen mij dag en nacht. Gij zijt de eenige vreugde mijns levens - maak mij niet ongelukkig!

Al mijne betrekkingen maken het mij tot verwijt, dat ik u niet naar Hamburg heb medegebracht. Toch heb ik wèl gedaan, met het terrein een weinig te verkennen, vóór ik in uw gezelschap kwam. Waarschijnlijk zullen wij het voorjaar en den zomer hier doorbrengen. Ik hoop, dat Gij voor uwe tegenwoordige verveling voldoende zult beloond worden. Ik zal al het mogelijke doen, om U daarvoor schadeloos te stellen. - Adieu, mijne Engel, mijne liefste, mijn arm kind, mijn goed vrouwtje!

Vergeet niet, om uit mijnen naam aan Madame Darte de vriendelijkste groeten te doen. Ik hoop, dat Gij met de goede Aurecia' op den besten voet staat. - Ik bezweer U geene menschen te bezoeken, met wie ik in slechte verstandhouding ben, en die U op een goeden dag zouden verraden, wanneer Gij het met hen oneens geworden waart. - Morgen of overmorgen zal ik U de noodige papieren zenden, om mijn pensioen te ontvangen.

Mijn God, mijn God! - sedert veertien dagen heb ik U niet hooren kwinkeleeren. En ik ben zoo ver van U af! Het is eene ware ballingschap. - Ik kus U op het kleine kuiltje in uwe rechterwang.
Henri Heine.


{==310==} {>>pagina-aanduiding<<}

No. 8. (p. 379.)

Bückeburg, den 10 December 1843.

Geliebter Engel!
Ich bin überzeugt dasz du nicht weiszt, wo Bückeburg, eine sehr berühmte Stadt in den Annalen unsrer Familie, liegt. Aber dus thut Nichts; die Hauptsache ist, dasz ieh unterwegs bin, dasz ich mich wohlbefinde, dasz ich dich herzlich liebe, und dasz ich dich wahrscheinlich Sonnabend umarmen werde. Ich gedenke fast einen Tag in Köln zu bleiben, und ich weisz noch nicht, wie ich von Brüssel nach Paris rcise. Ich werde dir schreiben, sobald ich in Brüssel eintreffe, damit du genan die stunde meiner Ankunft wissest. Ich werde von sorgen deinenthalb gequält. Solange zeit ohne Nachrichten von dir zu sein, o Gott, schrecklich! Auch bin ich dir deszhalb böse, und werde dir bei meiner Ankunft nur fünfhuudert Küsse statt tansend geben.

Ich hoffe, dasz du noch auf bestem Fusze mit Madame Darte und Aurecia stehst, und ich binte dich, ihnen die schönsten Grüsze zu sagen von deinen armen Manue.
Henri Heine.

‘Zoo de enk'len, zoo de allen’! - Wat dunkt U, lezer? -

En zoo hebben wij de Nalatenschap eens dichters, Heinr. Heine's laatsten bundel, doorbladerd, en behoeven slechts het hier en daar aangestipte te resumeeren, om te komen tot de beantwoording der in den aanvang ons gestelde vraag. Minder dienstig toch komt het ons voor hem te dien einde te vergelijken met een anderen dichter, want hij staat op zich zelf. En zou men, als uit den aard der zaak, hier en daar bij anderen analoge trekken kunnen opsporen, toch zijn Heine's levensomstandigheden te veel bewogen, zijne beschouwingen te oorspronkelijk, zijne gedachten vaak te vreemdsoortig geweest, dan dat hij met een' ander vergeleken zou kunnen worden, dan met zich zelf. En dat kan hij, juist omdat hij als het ware twee naturen in zich omdroeg: de atmospheer van Spitsbergen en Groenland, waar het de buitenwereld betrof, en waarvan de doodsche koude slechts nu en dan werd afgewisseld door uitbarstingen, een vuurspuwenden berg waardig, - en waar het zijn' Nonotte goldt, de temperatuur der Canarische eilanden,

{==311==} {>>pagina-aanduiding<<}
waar de geelgewiekte zangers hun vrolijke liedjes tjirpen tusschen de wijngaardranken, een temperatuur, zonnig als het eiland Bimini.
En die tegenstrijdigheid, wij hadden reeds gelegenheid het op te merken, verloochent zich ook in dezen bundel niet. Zoo ook in den uiterlijken vorm zijner gedichten. Strodtmann deelt in zijn voorbericht ons mede, dat Heine zorgvuldig zijne manuscripten herzag, en reeds hier veel vernietigde, dáár veel verbeterde aan vorm en versmaat; en voegt er bij, dat hij, indien hem daartoe de gelegenheid ware gelaten, voorzeker nog meer dan een der opgenomen stukjes zou hebben herzien. Wij voor ons kunnen niet aangeven, welke, als 's Dichters verworpenen, zouden zijn uitgestooten bij latere revisie; en moeten ons bepalen tot de aanwijzing, welke o.i. hadden moeten worden achtergehouden. Ook is het zeer mogelijk, dat het eerste van de nadere herziening niet het gevolg zou zijn geweest zoo als onze overtuiging als eisch stelde; en wij kunnen dan ook niet anders dan den bundel nemen, lezen en beoordeelen, gelijk hij ons werd aangeboden en daar vóór ons ligt. En dan meenen wij, dat daarin veel voorkomt, wat Heine's naam als mensch, als dichter als wijsgeer, niet met nieuwen krans omlauwert. Over het algemeen zijn er slechts weinige gedichten in te vinden, die wezenlijk, wat vorm en inhoud beide betreft, aan den eisch voldoen. En zulke eischen mag men toch stellen. Waar het een van Duitschland's klassieken geldt, een der zeven grootste duitsche dichters, niet minder beroemd dan Griekenland's zeven wijzen, daar mag men toch verlangen, dat de meesters het voorbeeld geven tot handhaving dier regelen van smaakgevoel en schoonheidszin, den pasbeginnenden leerlingen ter navolging ingescherpt; daar helpt een groote, wijdvermaarde naam niet meer tot dekking van stroo en stoppelen; daar kan de aureool van held op letterkundig gebied de oogen niet verblinden, gewapend tot zelfstandig nauwkeurig onderzoek.
Wij wezen op de zwakke plaatsen, zoowel als op de lichtpunten. Onze aanbeveling heeft Heine's Nachlass niet noodig, om verder de wereld door te gaan; onze afkeuring zal dien gang niet tegenhouden; wij hebben zulks ook niet verlangd; slechts één doel zouden wij met onzen arbeid bereikt willen zien; het is: dat wij in zoover iets hebben bijgedragen tot ken-
{==312==} {>>pagina-aanduiding<<}
schetsing en waardeering van den inhoud van Heine's bundel, dat men niet willens blind zij voor de gebreken, die wellicht het meest in den smaak van sommigen zouden vallen, voor zoover zij de kenmerken dragen van spot met het heilige en minachting van den godsdienst.


{==313==} {>>pagina-aanduiding<<}

Gevangenisleven onder het schrikbewind.

(Historische Schets.)

Door Mischmasch.

I.

Het is nutteloos haar te prijzen, - het mag kinderachtig genoemd worden, op haar te schimpen, de groote Fransche revolutie. Zij was, zooals zij moest zijn; hare uitwerking stond in het nauwste verband met hare oorzaken, evenals donder en bliksem de noodzakelijke uitvloeiselen zijn der krachten, die ze voortbrengen. Men kan haar ook niet meer eene Sphinx noemen: want de geschiedvorscher, met zijn ontleedmes gewapend, heeft al hare motieven, zoowel het grootste als het kleinste, blootgelegd en aanschouwelijk gemaakt. Wij weten, wat zij wilde, wat zij tot stand bracht, hoe zij dwaalde, waarin zij te kort schoot. Wij kennen hare strekking, als die der Titanen, die den hemel bestormden, koen, vermetel; wij bewonderen hare reuzenkracht, wij zegenen hare blijvende, onvergankelijke gevolgen, wij vervloeken hare misdaden. En daarenboven is er iets geheimzinnigs in dit meest verheven treurspel der wereldgeschiedenis; iets, dat met de onwederstaanbare macht van een grootsch en verheven natuurverschijnsel werkt, waarvan de oorzaak nog niet gevonden, het bestaan dus een onopgelost raadsel is. Zou het misschien de reuzenadem van den hartstocht zijn, die in dit drama leefde en werkte; zou dat het zijn, waaraan die periode hare tooverachtige aantrekkelijkheid, hare onwederstaanbaar-belangwekkende natuur heeft te danken?
Of worden wij, hoe meer wij de revolutie in hare oorzaken, werking en gevolgen, in hare zegepralen en afdwalingen meenen te hebben verstaan, ook des te meer van het bewustzijn der onbegrijpelijkheid dezer verschijning doordrongen? Wat mij betreft, - en ik heb er mij veel mede bezig gehouden - mij komt het voor, zoo vaak ik mij in de studie en geschiedenis der

{==314==} {>>pagina-aanduiding<<}
revolutie verdiep, als stond ik weder voor de bekende Medusa Rondanini te Munchen, wier doodelijke schoonheid elken toeschouwer, voor dergelijke indrukken vatbaar, met verrukking vervult en tegelijk van afgrijzen doet rillen. Of ook ondervind ik, wanneer ik het groote treurspel der revolutie in zijn geheel overzie, den geweldigen indruk, dien de dichter van ‘de Macht van het Lied’ doet uitgaan, als hij daar zegt:

‘Gelijk op eens in alle kringen 
De vreugde, door het machtig woord 
Van 't wreede noodlot, wordt verstoord, 
Dat door de menschen wordt gehoord, 
Maar heim'lijk, alsof spoken zingen, 
Zoo buigt zich ieder hier beneden, 
't Zij groot of klein in eigen oog, 
Voor hem, die, vreemde van omhoog, 
Den schijn ontmask'rend, die bedroog, 
Voor ernst en waarheid op zou treden’. 

Dat is het! Alle maskers vielen af, en de personen van dit wereldberuchte drama spraken en handelden, zooals zij waren, levensgroot en zonder schijnbedekselen. Alles, zoowel wat menschelijk als dierlijk was in den mensch, kwam zonder masker, zonder blanketsel, zonder valschen tooi of opschik aan het licht. Helden en heldinnen, dolkmannen en verdwaasde vrouwen, schurken en eerloozen, dweepzucht en berekening; enthusiasme en zelfzucht, wijsheid en dwaasheid, deugd en ondeugd, zij speelden naar de natuur, geheel en al naar de natuur; helden van Aeschylus en heldinnen van Sophocles gingen zij aan zij met de clowns van Shakespeare, terwijl de Panurgen van Rabelais ter begeleiding hunne zotskappen deden rinkelen.
Zij is nog immer niet beschreven, de Geschiedenis dezer Revolutie, zooals zij geschreven worden kon en moest. Maar ja, die haar zoo schrijven wilde moest aan de nauwkeurigheid van Tacitus de fantazie van Dante, aan het genie van Shakespeare de koenheid van Aristophanes paren. Totdat zich eens een ‘monster van zoo uitnemende kwaliteiten’ voordoet voor ons oog, kan het zijn nut hebben, eenige zijden van dit groote, onuitputtelijk rijke onderwerp onbevangen te beschouwen, en met een penseel, der waarheid getrouw, af te malen; het valsch voorgestelde in beter daglicht te plaatsen;

{==315==} {>>pagina-aanduiding<<}
onmiskenbare dwalingen ook als zoodanig aan te wijzen; en ook in wijder kring baan te breken voor de juiste beoordeeling en waardeering van een tijdvak, dat den menschen zooveel zou kunnen leeren, als zij maar niet doof waren voor beter onderricht.
Zoo heeft men b.v. uit de kleinere bizonderheden van het Parijsche Gevangenisleven tijdens het Schrikbewind (1792-1794) een zóó gruwelijken roman te zamen gelijmd, dat hij uitstekend geschikt is, om onwetenden de haren te berge te doen rijzen. Laat ons nu eens van naderbij bezien, hoe het daarmede in de werkelijkheid is gesteld. Zelfs wanneer wij aan de omstandigheid, dat onze bronnen zich bijna uitsluitend bepalen tot de verhalen van gevangenen, die zoo te zamen als afzonderlijk in meerdere of mindere mate vijanden der Revolutie zijn geweest, niet die waarde hechten die wij van rechtswege daaraan zouden kunnen toekennen, zelfs dan zou men het als geschiedkundig bewezen waarheid kunnen aannemen, dat de ‘Duivelin Revolutie’ ook in dit opzicht veel zwarter afgeschilderd is, dan zij werkelijk was. Zoo is het haar ook van andere zijden gegaan. Zoo schijnt het nooit geschiedschrijvers van alledaagsch allooi te zijn ingevallen, over het feit na te denken of er ten minste melding van te maken, dat vele der veldslagen van Napoleon, b.v. die aan de Moskowa, meer menschen hebben weggerukt dan het geheele schrikbewind der revolutie. Maar het is waar, Napoleon was een keizer, een gekroond hoofd en - het overige mag de lezer zich denken, of niet denken, net zoo als hij wil.
Het is waar, onder het schrikbewind waren de gevangenissen van Parijs opgepropt vol van slachtoffers. Het aantal van acht duizend kan doorloopend als het gemiddelde worden aangegeven. Het is waar, dat al die duizenden het doodvonnis voortdurend te verwachten hadden. Het is waar, dat het tot eeuwige schande en onuitwischbaren smet van het schrikbewind geboekt moest worden, dat het ook dikwijls vrouwen en meisjes, om hare staatkundige meeningen alléén, tot kerker en schavot veroordeeld heeft. Het is eindelijk waar, dat in sommige der gevangenissen de gekerkerden met strengheid, in enkele gevallen ook met noodelooze wreedheid werden behandeld. Maar evenzoo waar is het, dat van eene duivelsche, uitgezochte mishandeling en kwelling der ongelukkigen over het algemeen geen sprake is geweest. Van een systeem, om de gevangenen te martelen is geen spoor te vinden. Het was aan onze humane eeuw voorbe-
{==316==} {>>pagina-aanduiding<<}
houden, de folteringen der staatkundige gevangenen onder een vast stelsel te brengen. Wij roepen u als getuigen op, gij kazematten van den Spielberg, gij kerkercellen in Waldheim en Bruchsal, gij kooien van Mont St. Michel, gij bagno's van Ischia en Lambessa, en gij, last not least, onbloedige guillotine van Cayenne! De Titanen der omwenteling, - en Titanen blijven zij, al doet eene zekere geschiedschrijverij ook nog zoo haar best, om haar te verkleinen, en als met minachting te behandelen - zij hadden geen' tijd, om zich met zulke kinderachtige boosaardigheden en verfijnde wreedheid op te houden. Zij konden dat rustig aan de na hen komende ‘redders der menschheid’ overlaten.
Zooals wij hierboven reeds ter loops aanstipten, mengden zich, gelijk in de meeste menschelijke zaken, ook in het gevangenisleven onder het schrikbewind licht en schaduw ondereen. Wij zullen het eerste aantoonen, zonder de laatste te willen wegcijferen. Integendeel, wij zullen ook aan de donkere zijden volle recht laten weêrvaren.

II.

In de eerste plaats worde hier de dwaling aangetoond, dat de inrichting en het toezicht der gevangenissen aan het ‘Comité de Salut Public’ zouden zijn toevertrouwd geworden. Dat had gewichtiger dingen te doen. De stadspolitie van Parijs nam deze zaken waar, en diende daarbij tevens als kontrôle van het Comité. De stadspolitie echter had zooveel te verrichten, dat zij de gevangemsbeambten slechts oppervlakkig kon nagaan, en dientengevolge hing het in de afzonderlijke kerkers heerschende régime van de personen der politiecommissarissen, cipiers, wachters en hunne trawanten en bedienden af. Alléén van de gevangenis Du Plessis wordt ons authentiek medegedeeld, dat het personeel van toezicht en bewaring streng, hard en ruw geweest is, en in dien kerker was dan ook het verblijf het onaangenaamste. De gevangenen, ook de vrouwelijke, moesten zich bij hunne intrede aan eene behandeling onderwerpen, die onder den naam van ‘Rapiotage’ berucht geworden is. Men onderzocht hen namelijk zonder eenige reserve ten opzichte van betamelijkheid en eerbaarheid, en ontnam hun alles, wat zij bij zich hadden. Men liet hun scharen noch messen, niets dan een houten staafje, zoodat zij bij het eten

{==317==} {>>pagina-aanduiding<<}
genoodzaakt waren, het vleesch met de vingers te verscheuren. Elk verkeer met de buitenwereld was streng verboden en onmogelijk gemaakt. Maar dit was niet alleen eigen aan dezen tijd; want deze wreedheid is in onze dagen eerst recht stelselmatig ingericht en in praktijk gebracht.
Eene lange rij van gevangenisbeambten heeft zich onder het schrikbewind door zachtheid, toegevendheid en vriendelijke voorzorgen voor de gevangenen gunstig onderscheiden. Zoo onder anderen de ministerieële secretaris Grandpré, de politiekommissaris Biguet, de bewaarder Huyet in Port-Libre, de cipier Benoit in 't Luxembourg, de cipiersvrouw Bouchaud in St. Pélagie, de opsluiter Baubertrand en zijne vrouw in de Madelonnettes, de cipiersvrouw Richard en hare dienstmaagd Rosalie Lamorlière in de Conciergerie, welke beide vrouwen alles deden, wat zij maar immer doen konden, om der arme Marie Antoinette den vreeselijken last harer laatste dagen en uren te verlichten.
Het strengste kerkerreglement werd, zooals wij zeiden, in du Plessis in toepassing gebracht. Reeds ging het minder ruw en hard in de Conciergerie, in St. Pélagie, in La Force en de Madelonnettes toe. Wat ten slotte de gevangenissen in 't Luxembourg, in Port-Libre bij de Karmeliter-monniken, bij de Engelsche Benediktijners en in St. Lazare aangaat, dat waren niet veel anders dan pronkers-gevangenissen (prisons muscadines) ‘waar’ - volgens de getuigenis van iemand, die het heeft bijgewoond, - ‘de gevangenen geene andere boeien kenden, dan die der liefde, en waar zij hunne dagen te midden der tuinen en boschjes in zoet gedartel en gekoos met hunne schoone medegevangenen sleten.’ Met het maken van puntdichten en het zingen van aria's, met gezelschapsspelen, jok, scherts en muziek verdreef de fransche luchthartigheid zich den tijd, en wist het zich zelfs tot eene nieuwe soort tijdkorting te maken, wanneer de ijzeren beulenvuist van Fourquier-Tinville nu en dan in dat gedartel, gelach en gezang ingreep, om uit den grooten voorraad eene zijner dagelijksche bezendingen voor het ‘roode Ding’ op het plein der Revolutie aan te vullen.
In de laatstgenoemde gevangenissen werden de kerkers bepaaldelijk in salons herschapen, waar bevallige vrouwen de honneurs waarnamen, gelijk zij vroeger in hare receptie-zalen in den Faubourg St. Germain of in de Rue St. Honoré gedaan hadden. In de Madelonnettes liet zich het oude Régime in den vollen glans zijner

{==318==} {>>pagina-aanduiding<<}
vroegere hoffelijkheid zien. Hier krioelde het van Monseigneurs en Mesdames. De vroegere minister van politie maakte in zorgvuldig gepoederde pruik en met gelakte schoenen, den hoed onder den arm, bij den gewezen minister Latour du Pin en Saint-Priest zijn ochtendbezoek, dat even plechtstatig beantwoord werd. Voor het geval, dat zich somtijds voordeed, dat te midden van het voorname gezelschap in dezen aristokratischen kerker een arme duivel of burgerman werd ingebracht, nam het oud-fransche vernuft hem tot mikpunt van scherts en spotternij. Een ongelukkige winkelier, Cortey, zat met de Heeren Laval-Montmorency, de Pons en Sombreuil in dezelfde cel. Eens gaf hij door het gangvenster verliefde teekenen aan de voorbijgaande vroegere prinses van Monaco, en wierp haar kushanden toe, waarop de Markies de Pons ernstig tot hem zeide: ‘Gij moet slecht opgevoed zijn, dat gij u gelijk stelt met zulk eene persoon. Het is niet meer dan billijk, dat men u met ons guillotineert, daar gij ons als uw gelijken behandelt.’ De voormalige groote Heeren in de Madelonnettes hieven overigens bittere weeklachten aan, toen zij tengevolge van de verordening van een' norschen inspecteur tijdelijk genoodzaakt waren, zich van hunne vriendinnen te scheiden. ‘Il fallut donc nous séparer de vous, maitresses adorées,’ dus jammerde een hunner. ‘On ne connut plus, dans notre prison les douces étreintes de l'amour!’
De meest opgeruimde en tegelijk fatsoenlijkste toon heerschte in Port-Libre. Ook voerde de republikeinsche geest en gezindheid hier den boventoon. De burgers Bigée en Matras dichtten en componeerden vrijheidshymnen in den stijl dier dagen; de burgeressen Betisy en Lachabeaussière zongen ze, en de baron von Wittersbach begeleidde ze met zijn meesterlijk vioolspel. Op die dagen, waarop de Republiek op de pleinen van Parijs hare antieke feesten vierde, ging het ook in Port-Libre feestelijk toe. Uit de in den kerkerhof te zamengebrachte tegels werd der Godin Natuur een altaar gebouwd, en de burgeressen zongen de ‘hiertoe espresselijk vervaardigde feestcantate.’ Dan reikten zij den burgers de hand, en in wijden kring werd de Carmagnole gedanst, onder het aanheffen der Marseillaise. - Op de meest lichtzinnige, zelfs liederlijke wijze gingen de gevangenen van beiderlei kunne in het Luxembourg met elkander om. Er ging nauwelijks een dag voorbij zonder liefdesvoorvallen of avonturen, die zeer goed in den ‘Decameron’ of den ‘Faublas’

{==319==} {>>pagina-aanduiding<<}
eene plaats zouden kunnen innemen. Ook in de meer ernstige Conciergerie was aan dergelijke voorvallen geen gebrek. Immers liet zich daar Madame de ***, ‘aan schoonheid en reinheid eene van Rafael's Madonna's gelijk,’ door vrees voor den dood tot een ongeloofelijk schandelijk, doch evenzeer wel overdacht als mislukt avontuur verleiden, van welk feit aanteekening moet worden gehouden, daar het eene der weinige, zeer zeldzaam voorkomende uitzonderingen is, dat de standvastigheid en de heldenmoed, die de vrouwelijke slachtoffers der Revolutie in zoo hooge mate sierden, weken voor den drang van lagere doch natuurlijke gevoelens. Vermeldenswaardig is ook een ander feit, namelijk dat in Mei 1794 eene inspektie der gevangenissen werd verordend, die aantoonde dat de gevangenen te zamen in het bezit waren van 864.000 livres, de waarde hunner meubelen, sieraden en kleinodien niet medegerekend. Daaruit blijkt, dat van gebrek en nood in deze gevangenissen geene sprake was.

III.

Tot de huishoudelijke gebruiken in de Conciergerie behoorde het mede om de nieuw aangekomen gevangenen, om zoo te zeggen, in te wijden, terwijl men, en zulks in No. 13, de vreeselijke tooneelen der Procedure voor het Revolutie tribunaal en der terechtstelling in travestie voor hen opvoerde. De medespelers en speelsters dezer gruwelijke tooneelstukken droegen, in ringen of oorknoppen verborgen, de beroemde door Cabanis uitgezonden opium-pastilles bij zich, waarvan Doctor Guillotin, de uitvinder en vader van ‘Madame Guillotine’, uit medelijden de gevangenen voorzag, opdat zij ‘naar welgevallen over hun lot konden beschikken.’ Op deze wijze gaven kandidaten voor den zelfmoord parodie en travestie op het groote treurspel dier dagen, en terwijl de wanden der verschillende kerkercellen het luid gelach terugkaatsten, werden onder dezelfde vensters door de gevangenbewaarders de namen uitgeroepen van hen, die ‘heden in de Loterij der heilige Guillotine den grooten prijs getrokken hadden,’ of wel, ter dood gebracht waren.
Aan de Conciergerie hecht zich nog eene zeer treurige herinnering vast. Zij was eigenlijk eerst recht het ‘voorportaal des doods.’ Hierheen toch werden behalve de gewone gasten der gevangenis ook buitengewone gebracht, namelijk alle door het Revolutie-tribunaal veroordeelden, om hun laatste uur tege-
{==320==} {>>pagina-aanduiding<<}
moet te gaan. De kamer der griffie onder den grond was de toiletkamer van ‘Madame Guillotine.’ Aan den ingang van dit verschrikkelijk verblijf, waarvan de deur gevoegelijk het opschrift van Dante's Hellepoort had kunnen dragen:

‘Gij, die hier binnentreedt, laat varen alle hoop!’ 

verscheen elken dag des morgens de roodgemutste deurwaarder, om de helsche lijst af te lezen dergenen, die werden uitgenoodigd tot den rid met de buiten wachtende doodkarren. Ieder weet, dat deze lijst hare vreeselijkste uitgebreidheid bereikte (38, 50, 54, 60, 67 personen) gedurende den tijd, dat Robespierre zich uit het Comité de Salut Public teruggetrokken had, en met zijnen geliefden hond Brount in de Champs-Elysées en in het Dal van Montmorency ging wandelen, mijmerend op zijne wijze over Hamlet's vraag: ‘te zijn of niet te zijn.’ Het vale morgenlicht van den 7 Thermidor (25 Juli) 1791 zag in dat voorportaal des doods een talrijk gezelschap, acht en dertig veroordeelden. Daaronder waren de Generaal Beauharnais, de echtgenoot der toekomstige Keizerin Josephine - zij zelve was bij de Carmeliter monniken ingekerkerd - de Hertog van Clermont-Tonnerre; de beroemde zaakwaarnemer Lachalotais, de Vorst von Salm-Kyburg en de Baron Trenck, die rustelooze fortuinzoeker van Glatz en Maagdenburg, die zich eindelijk in dit net had vastgewoeld, waaruit geen ontkomen meer was. Ziet gij daar dien man, die met voorover gebogen bovenlijf het blad papier beschrijft, dat hij op zijne bijeengedrongen knieën houdt? Buigt u voor dien man! Het is een dergenen, die de kus der Muze heeft gewijd en aan hare dienst geheiligd, de royalistische dichter André Chenier. Het door hem op dit oogenblik half beschreven blad papier heeft de nakomelingschap onder de kostbaarste relieken der Revolutie gerangschikt:

‘Gelijk een laatste schijn, een lichtstraal uit den hemel 
Den dag verheldert als tot slot, 
Grijp ik de snaren nog, los van het aardsch gewemel, 
Als aan den voet van het schavot. 
Wanneer vind ik daar plaats? Wellicht nog vóór de wijzer 
Den loop volbracht heeft op de plaat, 
Kromt zich ook reeds mijn nek voor dat bloeddorstig ijzer, 
Dat hoop en leven nederslaat. 
Wellicht reeds sluit de slaap des doods de starende oogen, 
Nog voor het mij gelukken kon, 

{==321==} {>>pagina-aanduiding<<}

Om dezen zwanenzang te galmen door de bogen 
Des kerkers, waar ik hem begon. 
Ras komt de boô des doods: wij sidd'ren, zwak en lijdend, 
Van afschuw voor dien beulenstoet, 
Die, de echo van deez' zaal door zijn geschreeuw ontwijdend, 
Licht ook mijn' naam daar hooren doet......’ 

En zoo geschiedde het werkelijk. De arme Chenier kon niet eenmaal den aanhef volemden van zijn dichterlijk testament. Men hoorde daar buiten het rollen der naderende doodkarren op het plaveisel; geweeren kletterden voor de deur, zij werd geopend, de ‘doodsbode’ verscheen met zijne lijst, en het beteekenisvolle appél ving aan. De dichter die, zooals bekend is, zich met een bitteren haat en toorn, een' Juvenalis waardig en in hevigheid gelijk, over de Jacobijnen had uitgelaten, en hun had toegeroepen:

‘Ik spuw op uwen naam, mijn zingen doe u hangen!’ 

is niet minder moedig gestorven, dan zijne lotgenooten. Toch werd hij op het moordtuig staande door eenen vluchtigen aanval van hoogmoedigen weemoed aangegrepen over dat, wat met hem te gronde ging, en daar heeft hij zich met de hand voor het hoofd geslagen en uitgeroepen:
‘En toch stak daar wel iets in dat hoofd!’ (J'avais pourtant quelque chose là.)
Twee en zeventig uren later werden Robespierre, Saint Just en Couthon, eveneens van de Conciergerie uit, waarheen zij in het derde ochtenduur van den 10 Thermidor vervoerd waren, naar het plein der Revolutie heêngebracht. Voor de woning van den ‘onomkoopbare’ - dat was hij - voor het huis van den meubelmaker Duplay in de Rue Saint-Honoré, dwongen de ‘Furiën der Guillotine’ de kar stil te staan, en dansten de Carmagnole daaromheen, terwijl zij de lucht van het gebrul: ‘Dood aan de tyrannen!’ vervulden. Wie dat echter, gelijk billijk was, het luidste medezong was een der snoodste gedrochten der Revolutie, Carrier, de uitvinder en aanlegger der ‘Noyades’ en der ‘republiekeinsche bruiloften’ van Nantes. Heden ten dage kan ieder het weten, die trouwens nog iets weten wil, dat de ergste schurken en deugnieten zich verbonden hadden, om Robespierre te doen vallen. Het oordeel over diens val, over den man en zijne beteekenis was overigens reeds toen evenmin

{==322==} {>>pagina-aanduiding<<}
eenstemmig, als het heden nog is. Op zijnen rid naar het schavot werd Robespierre tegengehouden door eene vrouw, die hem toekrijschte: ‘Vaar ter helle, booswicht, beladen met de vloeken van alle echtgenooten en moeders!’ Maar in eene provincie van Zuid-Frankrijk liet eene pachtersvrouw bij het ontvangen der tijding, dat de ‘Tiran,’ wiens gansche nalatenschap aan geld en goed in een assignaat van vijftig francs bestond, den 28sten Juli was geguillotineerd geworden, - van schrik het kind vallen, dat zij op den arm droeg, hief de handen ten hemel, en riep in haar volkstaal uit:
‘O, nu is het gedaan met het geluk van het arme volk; zij hebben hem gedood, die het volk zoo liefhad! (aco n'es finit bol bounhur del paouré poble; han tuat aquel que l'aimaba tant!)’

IV.

Nu willen wij trachten, de hier boven gegeven omtrekken met persoonlijk leven te bezielen, en wel met behulp der aanteekeningen van een' gevangene onder het schrikbewind, welke aanteekeningen eerst in den laatsten tijd in den vorm van een boek het licht hebben gezien. Wij bedoelen daarmede de ‘Mémoires’ van den Napoleontischen Graaf en Bourbonschen Minister Beugnot. De man was een doodvijand van de Revolutie in het algemeen, en van de Terroristen in het bizonder De mededeelingen uit zijn gevangenisleven zijn dus stellig niet rooskleurig getint. Daarentegen is hij toch ook weder te eerlijk geweest, om alles zwart te schilderen, en nadat wij zijn bericht aan de vereischte kontrole der kritiek hebben onderworpen durven wij gerustelijk verklaren, dat datgene, wat wij daaruit zullen mededeelen, de waarde en het gewicht van een geschiedkundig getuigenis bezit.
Beugnot, gewezen lid der Nationale Conventie, werd den 18. Vendémiaire (9 October) 1793 te Parijs in hechtenis genomen, nadat hij den hem van den kant van Danton herhaaldelijk en onmiskenbaar toegekomen wenk, om zich in veiligheid te stellen, in den wind had geslagen.
‘Verdacht van Koningsgezindheid!’ zeî de dienstdoende Kommissaris van politie. ‘Naar de conciergerie! Guillotinebrood!’
Men vergunde den gevangene eene keur van boeken mede te nemen; maar de Kommissaris en de begeleidende gendarme

{==323==} {>>pagina-aanduiding<<}
oefenden de censuur daarbij uit. Tasso's ‘Jeruzalem verlost’ kon geene genade vinden in de oogen dier rechtbank.
‘Maar waarom mag ik dit boek niet medenemen?’ vraagde Beugnot. ‘Laat dat boek liever blijven, Burger,’ antwoordde de gendarme welwillend, ‘want geloof mij, alles wat uit Jeruzalem komt, staat tegenwoordig in kwaden reuk.’
Toen de fiaker, die den gevangene aan de Conciergerie - ‘cette vaste antichambre de la mort’ - bracht, aan den trap stilhield, was deze dicht bezet door eene schaar dier vrouwen, die bij alle tooneelen der Revolutie de rol van het Megeeren-koor speelden. Zij ontvingen Beugnot met voetgestamp, handgeklap en hoongelach, en overstelpten hem, ‘den nieuwen buit’ met scheldnamen en schimpgebaren, zoodat hij blijde was, het zware hek achter zich te hooren toevallen. Terwijl in de kamer der griffie de naam des nieuw-aangekomenen in het register werd ingeschreven, kon hij opmerken, dat de grootste helft van het vertrek door eene lage kast van de kleinste gescheiden was. Gene vormde de hierboven vermelde ‘kleedkamer van Madame Guillotine,’ en op dat oogenblik bevonden zich daar twee veroordeelden, die hun doodstoilet gereed gemaakt hadden, en op de komst van Samson wachtten. Een Municipaal-beambte richtte troostwoorden tot de beide ongelukkigen, en vraagde hen, of zij den naam van den President van het Revolutie-tribunaal kenden, die het doodvonnis over hen had uitgesproken. ‘Neen’, gaf de eene ten antwoord, ‘houd den naam liever voor u! Ik wil hem niet medenemen in mijn graf.’ ‘Ten minste hoop ik’, gaf de andere zacht te kennen, ‘dat deze President geen Franschman is!’ - gewis op zijne wijze en onder zulke omstandigheden eene roerende uitdrukking van vaderlandsliefde.
Beugnot moest nog mede aanzien, hoe de ongelukkigen door den beul afgehaald werden, maar dit was hem ten zegen; want onder de verwarring, die daardoor in de kamer der griffie ontstond, verwisselde de anders zeer nauwkeurige schrijver zijnen naam met dien van een ander zoo even aangekomene, die wegens het namaken van assignaten in hechtenis genomen was, en wiens naam met dien van Beugnot veel overeenkomst had. Aan deze verwisseling heeft hij het hoogst waarschijnlijk te danken, dat hij, zooals trouwens zoovele honderden andere gevangen, in den kerker ‘vergeten,’ dat is nooit voor het Revolutie-Tribunaal geroepen, bij gevolg gered werd.

{==324==} {>>pagina-aanduiding<<}
De gruwelijke scherts van ‘de loterij der heilige Guillotine’ was niet enkel scherts, maar hield ook waarheid in. Slechts was daar de winnende partij eigenlijk de verliezende en omgekeerd.
Aanvankelijk had de verwisseling met een valschen munter de onaangename gevolgen voor onzen gevangene, dat hij in zeer slecht gezelschap geraakte, in eene cel namelijk, die reeds door een moedermoorder en een inbreker werd bewoond. Daar hij echter aan koorts begon te lijden, bracht men hem naar de zoogenaamde ‘Infirmerie,’ de ziekenzaal der Conciergerie, die door Beugnot als ‘het vreeselijkste hospitaal op aarde’ wordt geschilderd. De lokaliteit zelve herinnerde hem zoozeer aan de voorstelling der Hel op het opera-tooneel, dat hij meende te mogen aannemen, dat de architekt van den schouwburg deze Infirmerie tot model moest gehad hebben. De bizonderheden echter zijn te terugstootend en te walgelijk, dan dat zij hier zouden kunnen worden medegedeeld. Kortom, het was eene afschuwelijke plaats, en het laat zich licht verklaren, ‘dat gevangenen, die langeren tijd hier moesten blijven, reikhalzend uitzagen naar den ‘knip op den nek’ (‘chiquenaude sur le cou’), gelijk een toenmalige bewoner der Conciergerie, Lamourette, konstitutioneel Bisschop van Lyon, den valbijlslag der guillotine heeft genoemd. - Zoo werd zelfs de verveling een motief tot en faktor van het schavots-heroïsme, de doodsverachting dier dagen. ‘Dit leven in de gevangenis verveelt mij ondragelijk’ - zeide Lauzun-Biron - ‘och, kwamen zij slechts, om ook mijn hoofd van den romp te scheiden, dan kwam er een eind aan die flauwe grap!’ Om den loodzwaren last der verveling in den kerker zoo min mogelijk te voelen, bedachten de gevangenen de onzinnigste spelen, en oefenden zich daarin. Herault de Sechelles b.v. speelde met ijzeren volharding ‘à la galoche,’ totdat hij naar de doodkar werd geroepen.

V.

Uit de Infirmerie verlost, kwam Beugnot in de ‘kleine Apotheek,’ welke cel de bisschop Lamourette en zeven voormalige leden der Nationale Konventie van de partij der Girondijnen met hem bewoonden, en waarvan de wanden op alle wijzen met de opschriften ‘Vrijheid, Gelijkheid en Menschenrechten’ waren bedekt. Een dier zeven Girondijnen was Fauchet, bis-
{==325==} {>>pagina-aanduiding<<}
schop van Calvados. In het laatst van Oktober maakten zij met hunne partijgenooten de beruchte ‘Processie’ mede, en werden geguillotineerd. De terechtstelling der ‘Een en twintig’ was een waar offerfeest, den Moloch ‘Doodschrik’ aangericht. Toen de veroordeelden van het Tribunaal naar de Conciergerie teruggebracht werden, hieven zij onder de gewelven der gevangenispoort allen tegelijk en als uit éénen mond het: ‘allons, enfants de la patrie!’ aan. Zij hebben, zooals bekend is, dat wereldberoemde lied den volgenden dag, den 31en Oktober 1793, ook aan den voet van het schavot en zelfs daarop aangeheven, en zóólang voortgezongen, tot dat de valbijl met den levensdraad van het laatste slachtoffer ook de laatste toonen afsneed. Dat is geschiedenis, terwijl Nodier's ‘Laatste Banket der Girondijnen’ slechts eene novelle is. hoewel eene zeer goede novelle. Den 6en November werd Orleans Egalité van de Conciergerie naar het plein der Revolutie gereden. Hij bleef volmaakt kalm en onverschillig, zoo voor het tribunaal, als op de kar en het schavot. Toen hem, voor hij aan de vreeselijke plank vastgebonden werd, door de beulsknechten de laarzen zouden uitgetrokken worden, zeide hij: ‘Dit zou maar tijdverlies zijn. Gij kunt ze veel gemakkelijker uittrekken, als ik dood ben. Haast u wat!’
Vier dagen na den doodsrid van den vader van Louis Philippe, volbracht Madame Roland den hare. Of zij, de trappen van het moordschavot bestijgende, heeft uitgeroepen: ‘O, heilige vrijheid, welke gruwelen begaat men in uwen naam!’ valt te betwijfelen; maar dat zij tot haren lotgenoot Lamarche zeide: ‘Klim gij maar eerst naar boven, daar gij toch niet den moed zoudt hebben, om mij te zien sterven,’ is historisch zeker.
Manon Philipon, de vrouw van den Girondijnschen ex-minister Roland, de Aspasia der Girondijnen, de profetes en de trots van deze arme luchtkasteelen-bouwers, deze nevelridders, aan schoonheidszin en redeneerkunst rijk, was eerst in de abtdij, later in St. Pelagie in bewaring gehouden. Hare verplaatsing naar de Conciergerie was voor de gasten daar eene groote gebeurtenis, die door Beugnot met warmte en levendig is beschreven. In de beide eerste gevangenissen had zij hare beroemde Memoires voltooid, tot aan het tijdstip, dat zij door hare overbrenging naar de Conciergerie werden afgebroken. Te midden dezer aanteekeningen, die slechts met groote voorzichtigheid als geschiedkundige bronnen kunnen worden aange-
{==326==} {>>pagina-aanduiding<<}
wend, heeft de burgeres Roland haar eigen portret geteekend en geschilderd, en dit merkwaardig portret geeft niet slechts een aanschouwelijk en getrouw bericht omtrent hare gestalte en gelaatstrekken, maar ook omtrent hare denkwijze en gevoelens. Haar gansche karakter spreekt zich plastisch daarin uit, en dit konterfeitsel is daarom juist eene historisch-psychologische merkwaardigheid. Laat ons haar even beschouwen. ‘Toen ik volwassen was, was ik ongeveer vijf voet lang. Mijne beenen waren welgevormd, de voeten fijngebouwd, de heupen zeer gewelfd, de schouders teruggetrokken, de borst was ruim en weelderig, mijne houding vast en innemend, mijn gang licht en snel. Mijn gelaat had niets bizonders, behalve eene groote mate van frischheid en eene zachte uitdrukking. Onderzoekt men het trek voor trek, dan zou men met recht mogen vragen: waar is hier de schoonheid? Want geen enkele trek op zich zelf is schoon, maar te zamen vormen zij een bevallig geheel. De mond is ietwat groot, en men kan er duizende vinden, die fraaier zijn; maar geen die vriendelijker en meer verlijdelijk weet te lachen. Het oog echter is niet zeer groot, en de appel kastanjebruin. Het ligt niet te diep, en treedt ook niet te veel naar voren; het ziet open, vrij, levendig en
zacht, overwelfd door zeer fraai geteekende wenkbrauwen van dezelfde kleur als de hairen; en het wisselt in zijne uitdrukking als de liefdevolle ziel, wier aandoeningen het verkondigt. Ernstig en fier, heeft het somtijds iets verschrikkelijks; maar veel vaker is het liefkozend, en altijd aantrekkelijk. De neus baarde mij eenigen kommer, daar ik haar wat te dik vond; als onderdeel van het geheel echter en van terzijde gezien, bedierf zij niets. Het voorhoofd is breed, glad, open, gedragen door hooggewelfde oogholten, en geenszins zoo onbeduidend, als vele gezichten het ons te aanschouwen geven. Mijne kin staat tamelijk ver vooruit, en heeft zeer bepaaldelijk die onderscheidingsteekenen, die de gelaatkundigen als die der zinnelijkheid aangeven; wanneer ik deze bizonderheden met mijne overige eigenschappen samenreken, valt het te betwijfelen, of ooit eene vrouw meer dan ik voor zingenot geschapen was, ofschoon ik het minder heb gesmaakt, dan misschien ééne andere. Een meer levendige dan blanke gelaatskleur, vaak verhoogd door den plotseling opkomenden blos van een kokend, door zeer gevoelige zenuwen geprikkeld bloed; eene zachte huid, een ronde

{==327==} {>>pagina-aanduiding<<}
arm, eene wel niet kleine, doch fijngevormde hand, wier lange spitstoeloopende vingers vaardigheid aantoonden, doch tevens bevallig waren; fraai gerangschikte en goed onderhouden tanden: eindelijk een weelderige lichaamsbouw, die van volkomene gezondheid getuigde; dat zijn de schatten waarmede de natuur mij heeft bedeeld.’
Zou men niet meenen een portret te zien, dat eene Sappho of Aspasia van zich zelve had ontworpen, of ten minste zou hebben kunnen ontwerpen? In waarheid, wij kunnen nauwelijks begrijpen dat dit zelfgemaakt portret van eene vrouw van den lateren tijd, en nog wel van eene, zooals bekend is, zeer deugdzame en ingetogen vrouw afkomstig is. Er straalt daarin eene objektiviteit der behaagzucht door, die gansch antiek, een kunstenaars-gevoel en welbehagen, dat volstrekt grieksch genoemd mag worden. Arme Manon! Dat was juist uw ongeluk, uw verderf, dat gij slaapwandeldet in de zuilenrijen der Agora, en onder de wuivende platanen der Akademie; dat gij eene Atheensche uit Perikles' dagen wildet zijn en meendet te wezen, terwijl gij leefdet onder de Parijzenaars van het laatste tienjarig tijdvak der achttiende eeuw. Niemand wandelt ongestraft onder de palmboomen, in het aetherisch rijk van idealen en fantazie. De gemeene werkelijkheid van het dagelijksch leven grijpt met ruwen vuist de arme idealisten aan, die daar hongeren naar waarheid en gerechtigheid, die daar dorsten naar vrijheid en schoonheid, en rukt ze onverbiddelijk naar beneden om ze zonder erbarmen neder te werpen op den kalen, kouden bodem. Gij, schepsel van stof, arm vliegsken, dat slechts éénen dag te leven heeft, hoe durft gij het wagen, kleine mensch, om tot de zon omhoog te willen stijgen. Nooit werd eene meer diepzinnige gedachte in menschenbrein gevormd, dan de Mythe van den val ter helle der Titanen, die ten hemel stormden. En toch....altijd zullen er weder zulke Titanen zijn - en 't is gelukkig ook!
Beugnot erkent, van Madame Roland eene ongunstige meening, ten haren opzigte een vooroordeel gekoesterd te hebben, voor hij haar in de Conciergerie leerde kennen. De gevangenen mochten namelijk gedurende hunne dagelijksche wandelingen op de open plaats ongehinderd met elkander verkeeren, en bij ongunstig weder verving de lange gang de plaats der open ruimte. De vrouwen en meisjes hielden ook binnen de gevangenismuren de heerschappij van den fijnbeschaafden toon en

{==328==} {>>pagina-aanduiding<<}
der mode vol, zoover hare middelen strekten. Zij verschenen des morgens in het fraaiste négligé, des middags in de keurigste wandeltoiletten, des avonds in het bevalligste déshabillée. De heeren kleedden zich eveneens zoo zorgvuldig mogelijk, en maakten de dames naar alle regelen der kunst het hof. De gang en de open plaats der duistere gevangenis zouden veel kunnen vertellen van de dagelijks wederkeerende uitingen der echt-fransche galanterie, van den fijnen konversatie-toon; men zag daar bundels van vernuftraketten omhoog stijgen, en hoorde geheele vuurwerken van parijschen geest en vindingrijkheid knappen en knetteren. Beugnot zegt uitdrukkelijk: ‘Ik ben overtuigd, dat in deze dagen zelfs de meest bezochte wandelplaats van Parijs op geene dergelijke vereeniging van elegant gekleede vrouwen kon bogen, als de tuin der Conciergerie ze in het middaguur te aanschouwen gaf. Hij geleek een bloeiend bloembed, maar een bloembed met ijzeren staketsel.’

VI.

Onze zegsman kwam van zijne vooringenomenheid tegen Madame Roland spoedig terug. Hare houding was even edel als bevallig, hare taal van buitengewone zuiverheid, smaakvol en elegant, hare wijze van zich uittedrukken was in volkomen overeenstemming met de verhevenheid harer gedachten. Aan de dweepende liefde voor het ideaal en de republiekeinsche geloofsbelijdenis bleef zij zonder aarzelen of wankelen getrouw. Slechts werd zij weekhartig gestemd, als zij van haren man of hare dochter sprak; dan vulden tranen hare wonderschooen oogen. De heerschappij over anderen, die dezer buitengewone, belangwekkende vrouw eigen was, verliet haar ook in den kerker niet. De door haar bewoonde cel was een Paradijs des vredes te midden dezer gevangenishel. Zelfs het uitvaagsel van het vrouwelijk geslacht, waarvan eveneens vele exemplaren in de Conciergerie gevonden werden, zelfs publieke deernen en diefeggen, dwong Manon Roland hoogachting af, en dat slechts door hare enkele verschijning, door een woord van vertroosting of een bestraffenden blik. Wanneer zij in den tuin verscheen zagen deze ellendigen tot haar op als tot eene schutsgodin, terwijl zij daarentegen de ook in de Conciergerie op de Guillotine wachtende Dubarry, de laatste invloedrijke

{==329==} {>>pagina-aanduiding<<}
maitresse van Lodewijk XV, geheel en al als haar gelijke beschouwden en behandelden, ofschoon de diepgezonken vrouw zich nog een air van grootheid en voornaamheid geven wilde.
Beugnot zag de Pythonissa der Gironde ook op den dag, waarop zij voor het Revolutie-Tribunaal verschijnen moest. Zij stond aan het hek, dat den gang afsloot, wachtend, tot de griffier ook haren naam afriep. Zorgvuldig gekleed, droeg zij een wit mousselinen gewaad met kanten bezet, en met een ceintuur van zwart fluweel gesloten, daarbij een' hoed, eenvoudig doch smaakvol, waaronder hare schoone lokken tot op de schouders afvielen. Haar gelaat toonde eene bekoorlijke opgewektheid, en een glimlach plooide hare lippen. Met de eene hand hield zij den sleep van haar kleed, de andere liet zij aan eene schaar van vrouwen, die elkander verdrongen om die hand te drukken en te kussen. Vele snikten luide. Manon zelve bleef zich volkomen meester, en sprak tot hare lotgenooten vol goedheid en zachtheid, haar vermanende tot vrede, geduld, hoop, kortom tot al die deugden, wier uitoefening het best in het ongeluk past. Beugnot naderde haar, om haar een groet over te brengen, dien hem zijn celgenoot Clavières, die tegelijk met Roland Minister was geweest, aan haar had opgedragen. Zij had geen' tijd meer tot antwoorden. Haar naam werd afgeroepen, en weenend ontsloot haar de oude bewaker Fontenay het hek. Bij het naar buiten treden, reikte zij Beugnot vluchtig de hand, en zeide: ‘Vaarwel, mijnheer; wij hebben vaak te zamen getwist; het is thans tijd, om vrede te sluiten.’ En toen zij zag dat hij slechts met moeite zijne tranen kon terughouden, sloeg zij de oogen op, en hem aanziende, fluisterde zij met nadruk: ‘Moed!’ Daarop verdween zij. Kort te voren had zij eens tot Beugnot gezegd: ‘de onverschilligheid en lauwheid, waarmede de Franschen zich het schrikbewind laten welgevallen, verbaast mij. Wanneer ik vrij ware, en men mijnen man naar het schavot sleepte, ik zou mij aan den voet daarvan dadelijk doorsteken; en ik ben overtuigd, dat Roland, als hij mijn dood verneemt, zich het hart doorboren zal’. Dat was een profetisch woord.
Roland had naar de meening der Girondijnen in de nabijheid van Rouaan een veilig toevluchtsoord gevonden. Nauwelijks echter had hij den dood zijner vrouw vernomen, of hij verliet, zonder een woord te zeggen, zijne schuilplaats, en wandelde den ganschen nacht doelloos voort. Bij het aanbreken

{==330==} {>>pagina-aanduiding<<}
van den dageraad trok hij zijn dolk, scherpte het lemmet aan den stam van eenen appelboom op den weg, en doorstak zich het hart. Hij wilde, gelijk een briefje, dat hij bij zich droeg, betuigde, ‘nadat hij vernomen had, dat, en op welke wijze zijne vrouw gestorven was, geen uur langer op deze door misdaden bezoedelde aarde vertoeven.’ Wie kan bij zulken doodelijken ernst van gevoel en hartstocht, als het treurspel der revolutie doorademt, nog langer zoo schaamteloos zijn, om op de wijze der hofgeschiedschrijvers van den ‘hollen Pathos’ van dit vreeselijk drama te gewagen?
Clavières is zijnen collega, partijgenoot en vriend Roland spoedig gevolgd in den dood, niet op het schavot, maar eveneens door eigen hand. Hij moest voor het Tribunaal verschijnen, en zijne akte van beschuldiging was hem ter hand gesteld. Het samenraapsel van leugens, daarin voorkomende, verontwaardigde hem dermate, dat een onwederstaanbare afschuw van de wereld en menschenhaat hem aangreep. Midden in den nacht werd Beugnot door den uitroep van Lamourette gewekt: ‘Clavières, ongelukkige, wat hebt gij gedaan?’ en vernam hij tweeërlei schrikkelijk geluid: het reutelen van een' stervende, en het druppelen van diens bloed op den grond. Alle bewoners der cel vlogen van hunne legerstede op; doch geene menschelijke hulp, die iets meer vermocht. Na een half uur was Clavières dood, maar het bloed uit zijne doodelijke wonde druppelde nog steeds op den vloer.
Slechts van een zijner medegevangenen weet Beugnot te melden, dat hij moedeloos, ja bepaaldelijk lafhartig is geweest. Het was de hertog du Châtelet. Toen deze groote heer eens in den tuin luid jammerde, weende en weeklaagde, moest hij van eene gevangene, van mademoiselle Eglé - mademoiselle was een weinig gebocheld - de hartige vermaning slikken: Foei, foei, gij huilt als een kind. Bedenk toch, heer hertog, dat zij die geen' naam dragen er hier een' kunnen veroveren; en zij die er een' bezitten, verplicht zijn dien met eere te voeren.’
Geheel anders dan Mijnheer de Hertog gedroeg zich de afgevaardige der Conventie Cussy. Hij was met de Girondijnen gerekend, in hechtenis genomen, en in de Conciergerie gebracht. Om hem naar het schavot te zenden, had men voor hem, als verdachte, niet eerst nog een gerechtelijk onderzoek noodig. Daar hij echter overtuigd was, slechts toevalligerwijze

{==331==} {>>pagina-aanduiding<<}
op de lijst der vogelvrijen geplaatst te zijn, deelde hij dit in een adres aan de Nationale Conventie mede, en verzocht de Vergadering, om de terugname van het desbetreffende dekreet te willen bewerken. Tegen alle verwachting werd dit verzoek door de Conventie verworpen. Den volgenden dag werd de Moniteur op het gewone uur in de gevangenis gebracht, en het voor Beugnot's cel bestemde exemplaar viel Cussy in handen, die zich juist daar bevond. Hij las zijnen medegevangenen het verslag der vorige Conventie-zitting voor, waarin ook de verwerping van zijn verzoek was opgenomen. Dat was voor den ongelukkige een doodssteek. Maar zonder op te houden, zonder de minste trilling in zijne stem, las hij het verslag ten einde.
‘Zoo, nu weet ik ten minste, wat morgen met mij gebeurt,’ zeide hij kalm. ‘Ik heb evenwel nog tijd, om mijne zaken te regelen.’
Zijne medegevangenen omringden hem vol deelneming. Hij drukte hun allen de hand, en zeide:
‘Lieve vrienden, gij vertroost mij in mijne laatste oogenblikken. Dat is evenals bij den dood van Sokrates; maar het is ons helaas! niet vergund ons filosofisch te zamen te onderhouden, tot de gifbeker wordt gebracht.’
Nauwelijks had hij zoo gesproken, of de cipier trad binnen, om den moedigen man naar het ‘Voorportaal des Doods’ te brengen.

VII

Ook de Romantiek, in de stoutste beteekenis des woords, werd in de Conciergerie niet gemist, gelijk de volgende Novelle kan aantoonen. Vier gevangenen, de Generaal la Marlière, de afgevaardigde Bunel, Beugnot, en een overste, die als adjudant van den Graaf d'Estaing den onafhankelijkheidsoorlog der Amerikanen had bijgewoond, waren gewoon zich des avonds bij den tweede der genoemden om de whisthafel te vereenigen. De arme Bailly, de voorzitter der nationale vergadering in 1789. roemrijker nagedachtenis, liet zich ook regelmatig daar vinden op het uur, dat het whistspel door meer ernstig onderhoud werd vervangen. Dit onderhoud liep gewoonlijk over wijsgeerige vraagstukken en metaphysische problemen, en verhief zich dientengevolge langzamerhand meer en meer tot de duizelingwekkende hoogten van het Mysticisme. De overste gaf zich voor een geestenziener uit. Hij beweerde, dat de grenzen der ‘mogelijkheid’ slechts door de onwetendheid der menschen zoo

{==332==} {>>pagina-aanduiding<<}
eng getrokken waren. Sedert Pythagoras en Aristoteles zouden deze grenzen zich reeds belangrijk hebben uitgebreid, en de toekomst zou ze nog oneindig verder uitstrekken. Hij beschuldigde er regelrecht het christendom van, den hoogeren vlucht der geesten te hebben gebroken, en prees daarom de aanvallen, die de Revolutie daartegen richtte. Zijn godsdienst was het pantheïsme, en hij meende, dat er eene tallooze menigte bezielde wezens waren, onwaarneembaar voor onze uitwendige zintuigen; en tevens, dat de mensch nog ver, zeer ver verwijderd was van het standpunt, dat hij in het heelal innemen kon en moest. Bunel, die lang in Indië geleefd en den godsdienst der Brahminen bestudeerd had, stemde met deze meeningen in. De generaal la Marlière daarentegen hield zich standvastig aan de leerstellingen van Voltaire, zijnen meester. Hij meende dan ook, dat er niets onzekerder is dan dat, wat men in deze of gene eeuw goedvond als ‘de waarheid’ te verkondigen; hij geloofde, dat de denkbeelden der menschheid in elk tijdvak eenen anderen vorm aannamen, maar overeenkomstig hunnen aard zich in eenen cirkel bewogen, waar zij nooit buiten konden geraken.
‘Ik wil een voorbeeld aanhalen,’ voegde hij er bij. ‘Onlangs heeft de bisschop van Parijs (Gobel) in eene openbare conventiezitting zijnen godsdienst onder grooten bijval afgezworen. Welnu, wij zijn het einde der achttiende eeuw nabij, en het is zeer onwaarschijnlijk, dat iemand onzer den aanvang der negentiende beleven zal. Maar ik profeteer, dat de negentiende eeuw niet ten einde zal wezen, voordat de Franschen zullen hebben aanschouwd, hoe processies van monnikken de straten van Parijs doortrekken.’ (Dat was zeer juist en wijs voorspeld! Reeds de twintig eerste jaren onzer eeuw brachten, zoo als ieder weet, de vervulling dier profetie met zich!) Bailly verdedigde zijnerzijds krachtdadig het geloof aan eene eindelooze vatbaarheid tot volmaking van den mensch. ‘De tegenwoordig loeiende storm’, zeide hij, ‘bewijst niets daartegen. Integendeel! want hij scheurt wel vele bladeren van de boomen af, ontwortelt vele stammen, maar hij bezemt ook eene menigte van het oude onkruid weg, en de gereinigde bodem kan nieuwe, edele, tot hiertoe onbekende vruchten voortbrengen.’
Eens op een' avond, toen het gesprek over magnetisme, somnambulisme en dergelijke mystieke zaken werd gevoerd, zeide de generaal eindelijk tot den overste:

{==333==} {>>pagina-aanduiding<<}

‘Gij gelooft aldus aan Mesmer, Cagliostro en tuttiquanti?’
‘Gewis,’ was het antwoord.
‘Eilieve, ik zou toch zeer gaarne voor mijnen dood, de voorstelling eener scène voyante bijwonen.’
- ‘Dat is op de plaats waar wij ons bevinden, niet zoo gemakkelijk; maar toch zal ik doen, wat ik kan.’
De overste hield woord, en wist zich langzamerhand de noodige hulpmiddelen te verschaffen. Eene clairvoyante op te zoeken, en in de Conciergerie binnen te smokkelen gelukte niet, maar die kon men des noods door eenen knaap van twaalf of veertien jaren vervangen; slechts mocht hij niet onder het teeken der tweelingen, des boogschutters of der jonkvrouw geboren, en moest hij van ontwijfelbare reinheid en onschuld zijn. Zulk een jongsken werd in den zoon van een' der bewaarders ontdekt, en de overste richtte de cel van Brunel tot de somnambulistische proefneming in. Alles wordt à la Cagliostro in orde gebracht, en het knaapje (de zoogenaamde ‘wees’) knielt voor den met water gevulden glazen bol.
‘Generaal,’ zegt de overste in zijne rol van geestoproeper, ‘Geef mij uit het verledene of in de toekomst het een of ander aan, dat gij wenscht te leeren kennen.’
- ‘Het vonnis, dat mij wacht.’
‘Generaal, kies iets anders, ik zou in vertwijfeling geraken, wanneer het antwoord ongunstig luidde.’
- ‘Neen, ik sta daarop, en geef u de verzekering, dat het antwoord, hoe het ook luiden moge, mij volstrekt geen angst zal aanjagen.’
‘Dan zullen wij van de bezwering afzien, en onze whistpartij hervatten.’
- ‘Hoe? Gij acht u geslagen, nog vóór gij begonnen zijt? Ik wist wel, dat alles slechts kinderspel was.’
- ‘Gij wilt het dus volstrekt, generaal? Welaan, ik begin.’
Na een half uur van ijverige manipulaties van de zijde des bezweerders, waren deze en het jongsken over het gansche lichaam met zweet bedekt, terwijl de drie toeschouwers van hunnen kant eene onverdragelijke beklemdheid gevoelden. Eindelijk geraakte het water in den glazen bol in zichtbare beweging, en het knaapje riep uit:
‘Ik zie!’
- ‘Wat?’

{==334==} {>>pagina-aanduiding<<}

‘Twee mannen, die worstelen.’
- ‘Wie zijn zij?’
‘Ik weet het niet.’
- ‘Wie zijn zij?’
‘Ik weet het niet.’
- ‘Wie zijn zij?’
‘Ach God! Een nationaal-garde en een officier met een generaalshoed!
- “Wie is de sterkste?”
O, mijn God! De nationaal-garde werpt den officier ter aarde, en slaat hem het hoofd af.’
Dit gezegd hebbende, zonk het knaapje onmachtig ineen.
Bunel en Beugnot waren ontsteld, la Marlière sidderde over het gansche lichaam. De beide eersten deden al het mogelijke, om laatstgenoemden te overtuigen, dat er tusschen het vonnis, dat hem boven het hoofd hing, en den strijd tusschen den nationaal-garde en een' officier, niet de geringste samenhang kon bestaan. De generaal bleef stil, en in zich zelven gekeerd, en zijne beide mede-toeschouwers hadden er bitter berouw over, deze bezwerings-voorstelling te hebben bijgewoond. Zij vond den 20sten December 1793 plaats.
Aan den avond van den 21sten ontving de generaal de oproeping om voor het Tribunaal te verschijnen, den 23sten werd hij veroordeeld, en nog denzelfden dag terechtgesteld. Samson verrichtte echter dien dag zijne gruwelijke diensten in de uniform van grenadier der nationale garde.
Beugnot verzekert bij al wat heilig is, dat de overste door en en door een man van eer was, van wien men niet kan aannemen, dat hij zich eene misdadige scherts heeft veroorloofd, ten gevolge waarvan de gansche voorstelling slechts eene tusschen hem en de ‘Wees’ afgesproken mystificatie zou zijn geweest. Aan de geloofwaardigheid dezer verzekering mag ieder hechten, zooveel hij wil. Ik wil van mijne zijde met deze novelle slechts bewijzen, dat juist in denzelfden tijd, toen het atheïsme op de straten en in de kerken van Parijs zijne dolzinnigste orgiën vierde, in de gevangenissen de mystiek hare rol speelde.
De tragisch-komische loop der wereldgebeurtenissen beweegt zich altijd en overal in de schrilste tegenstellingen voort, of draait in een cirkel rond.





{==335==} {>>pagina-aanduiding<<}

De ‘Tales of the hall’

van George Crabbe,

door Dr. K. Sijbrandi.

II 1).

Uit Crabbes Verhalen van het Slot zouden nu de geschiedenis en de ondervindingen van den jongsten der beide broeders ons bezighouden. Er zijn verschillende redenen, die mij tot deze keuze brengen.
De dichter zelf heeft ergens verklaard, dat de schildering van Richards opleiding aan zijne eigene jeugdige levensherinneringen was ontleend. Aldborough, zijne geboorteplaats, een zeedorp in het graafschap Suffolk, bezat in die dagen niets van de sierlijkheid en vroolijkheid, die het in later tijd heeft verkregen, sedert het eenigen naam als zeebad heeft verworven. Het was destijds een armoedig en ellendig dorpje, uit een paar smalle, ongeplaveide straten bestaande, met lage en geringe huizen, door zeelieden, loodsen en visschers bewoond. Men zag er het gewoel van eene drukke zeeplaats, waar allerlei soort van kleinere schepen gedurig aanlanden, en waar de ruwe bevolking, aan het strand verzameld, heen en weder stapt en het oog gevestigd houdt op ieder sein uit open zee, dat de loodsboot naar buiten roept. Bij zulke tooneelen groeide hij op onder

een wild, tweeslachtig ras, 
Dat door den harden strijd geoefend was 
Van 't leven, 


{==338==} {>>pagina-aanduiding<<}

waarvan ieder lid schier zijne eigene treurige ondervindingen had mede te deelen, die de jonge Crabbe vertrouwelijk wist uit te lokken, en die in een getrouw geheugen werden bewaard, verwerkt en later teruggegeven, toen hij als de dichter der armen was opgetreden. Al ontbrak het hem niet aan alle opleiding, voor een goed deel was hij toch aan zich zelven overgelaten, en zocht hier en daar en overal voedsel voor zijnen geest, gelijk wij hem dat zoo aanstonds van zijnen Richard zullen hooren verhalen.
Eene andere reden, die mij juist dit gedeelte tot mijne tegenwoordige schets deed kiezen, ligt daarin, dat in mijne proeven verschillende kenmerkende eigenschappen van Crabbes poëzij bij uitnemendheid aan het licht komen. Ik noem daaronder in de eerste en voornaamste plaats de waarheid van zijne schilderingen. Dat geldt zoowel van zijne natuur-beschrijvingen, als van zijne karakter-teekeningen en van de voorvallen, die hij verhaalt. De herfstmorgen, dien ik u in het vorige stuk naar zijne woorden heschreef, was blijkbaar de schildering van eenen morgen, gelijk hij zelf dien gezien had; iedere bijzonderheid was door hem zelven alzoo waargenomen en met getrouwheid in zijne woorden teruggegeven. Wie eenigzins met de werken van Walter Scott bekend is, die weet, hoe rijk deze zijn in treffende natuurschilderingen. Het geheim van het genoegen, waarmede ze worden gelezen, ligt volgens hem zelven daarin, dat hij ze nooit uit zijne verbeelding schetste, maar dat het altijd nauwkeurige afteekeningen waren van de werkelijkheid, die hij met eigen oogen had gezien, en die hij met zijne snelle gave van opmerken in zijn geheugen had geprent. Wáár hij zijne verbeelding vergunde hem mede te slepen, niet in zijne natuurbeschrijvingen, daarin bleef hij altijd de werkelijkheid getrouw; maar daaraan had hij het ook te danken, dat de individualiteit van elke schildering bewaard bleef, en dat hij zich nooit in algemeenheden verloor, die geen bepaalde indrukken achterlieten. Vergunt mij hierbij de woorden van Louis Etienne aan te halen uit zijn stuk, Un retour vers Byron in het Februari-nommer van de Revue des deux mondes (1869): ‘Monsieur Laprade, zegt hij,’ en disant que les descriptions de Byron ne sont jamais exubérantes, a marqué sans doute une de leurs qualités principales; que n'a-t-il ajouté qu'elles ne sont jamais idéales ni abstraites? Non seulement la
fidélité y est la vraie source de

{==339==} {>>pagina-aanduiding<<}
a beauté; mais, je le demande à l'auteur du Sentiment de la nature, cette fidélité d'imitation ne nous donne-t-elle pas la leçon, dont nous avons le plus besoin? De combien de peintures de lacs, de fleuves, de montagnes surtout, nous sommes inondés par les poètes de notre siècle, et cependant combien il y en a peu pui pourraient servir au voyageur de guides et d'interprètes harmonieux? Certes nous plaindrions les Saumaises futurs d'avoir à dresser la carte de tant d'excursions vagues, à trouver l'explication de tant de tableaux sans réalité connue, si nous n'étions rassurés par cette pensée, que la plupart de ces toiles, qui ont oublié de dire d'où elles venaient ne leur parviendront pas.’ Wat van Scott en Byron geldt, datzelfde gold zeker van Crabbe, ofschoon het bij hem minder bevreemdend is, omdat hij ongetwijfeld in levendigheid van verbeelding verre bij beiden achterstaat, en door het eigenaardige van zijne talenten juist tot het opmerken en teruggeven van het werkelijk bestaande werd gedrongen.
Dat geldt niet minder van de teekening zijner personen, hunner karakters en lotgevallen. Toen Crabbe na de lange jaren van stilzwijgen andermaal met een aantal zijner dichtwerken was opgetreden, ontving hij een brief van eene vrouw uit het gezelschap der kwakers, zelve eene geachte schrijfster. Ruim dertig jaren vroeger had hij haar bij Burke ontmoet, en bij de uitgave van zijn gedicht het Dorp uit den mond van haren vader het fijne compliment vernomen, dat het nu in de daad zijn zou Goldsmiths verlaten dorp, een aardige speling met den titel van een van Goldsmiths meest beroemde gedichten. Na zooveel jaren hernieuwde Mevrouw Leadbeater hare kennis met Crabbe en schreef hem onder anderen, doelende op zijn pas uitgegeven gedichten: ‘Ieder werk is zoo geheel in overeenstemming met ons eigen gevoel, dat de wensch, om nader ingelicht te worden omtrent die werken en den maker, die in ons hart is opgenomen, levendig is opgewekt. De vraag is bij ons opgerezen, of wij het telkens nieuw genoegen, dat uwe poëzij ons geeft, aan waarheid of verdichting zijn verschuldigd. Uwe karakters, hoe bijzonder sommige ook mogen zijn, zijn nooit onnatuurlijk; de gevoelens, die gij uitdrukt, zoo getrouw de uitdrukking van huiselijke en maatschappelijke gevoelens zoowel, als van die van hooger aard, bezitten de overtuigende kracht der werkelijkheid, en ik houd vol, dat al uwe schilderingen naar het leven

{==340==} {>>pagina-aanduiding<<}
zijn geteekend. Te vragen, of dit het geval is, is de verontschuldiging, die ik mij zelve maak voor het schrijven van dezen brief.’
En op deze vraag gaf de dichter een antwoord, dat ons den sleutel ter rechte waardeering van zijne stukken aan de hand geeft en veel daarin verklaart en in het licht stelt: ‘Ja,’ schrijft hij, ‘bereidvaardig wil ik u spreken van de personen, die ik ten tooneele voer, en die ik zoo nauwkeurig en gelijkend trachtte te schilderen, als ik kon en durfde; want in sommige gevallen mocht ik dit niet. Dit zult gij gereedelijk toegeven; daarenboven Christelijke liefde schreef mij voorzichtigheid voor. In zooverre hebt gij juist gezien; daar is er niet één, van wien ik het oorspronkelijke niet voor den geest had, maar ik was in sommige gevallen genoodzaakt hen uit hunne wezenlijke betrekkingen weg te nemen, een paar maal zelfs hunne kunne te verwisselen, en menigmalen hunne omstandigheden.....Waarlijk, ik geloot niet, dat ik enkel uit mijne verbeelding zou kunnen schetsen, en er bestaat geene reden, om dit te doen. Is er niet verscheidenheid genoeg in de maatschappij? En wie kan ook zelfs maar een weinig zich bewegen in de kringen van onze medezwervers van den weg der volmaakte gerechtigheid, zonder karakters te vinden zoo verscheiden en zoo scherp geteekend, dat hij geen beroep behoeft te doen op zijne verbeelding?’
Ik ga nu over tot de mededeeling van het eerste mijner uittreksels, waarin de jongere broeder zijne opleiding en opvoeding beschrijft. Deze beschrijving wordt ingeleid door de vragen van den ouderen, waarin wij de goedhartige luim des dichters kunnen opmerken.

Het broederpaar had aan het maal gezeten, 
Dat, ruim en rijk, de zorgen doet vergeten, 
- De lichter zorg althans -; dat harten wint, 
Waar rede, plicht, ja, liefde 't moeilijk vindt. 
Doch spijs en wijn en bijna elk genoegen 
Doen denken aan gebrek, aan moeilijk zwoegen, 
Aan koude, houger, eenzaamheid en leed, 
En wat het wisslend lot verduren deed. 
De gastheer sprak: ‘Gij deeldet in de tochten 
Van hen, die onbekende landen zochten: 
Hoe hebt gij zulke reizen toch gewaagd? 
Verhaal mij van de wondren, die gij zaagt, 
Van doorgestane ellenden in de landen, 
Waar 't bloed bevriest, of zonnestralen branden. 

{==341==} {>>pagina-aanduiding<<}

En wees niet keurig; hij, die reizen deed, 
Heeft doorgaans menig vreemd verhaal gereed. 
Daar zijn er, die met stouter vrijheid spreken, 
En 't ons aan wonderen niet doen ontbreken; 
't Is ongelooflijk, schoon men rilt en beeft 
Bij 't lezen, wat gevaar hen heeft omzweefd. 
Zij brandden, smachtten, stierven in woestijnen, 
Maar zagen uitkomst juist van pas verschijnen. 
Hier dreigde eens dwinglands zwaard hen met gevaar, 
Een tijger ginds, en vrouwenschoonheid dáár; 
En daarbij nog de ellenden, saamgenomen, 
Van dat zij gaan, totdat zij wederkomen. 
Zij maken misbruik, broeder! In uw woord 
Wordt zedigheid, gezond verstand gehoord. 
Vertel ons, zoo gij wilt, welke avonturen 
Ge in 't land van aap en kaaiman moest verduren! 
Zeg, knieldet gij, als Bruce, bij de bron, 
Van waar de jonge Nijl zijn loop begon? 
Of moest gij licht den gruwelmaaltijd deelen, 
Als honger dwong den reisgenoot te keelen? 
Of heeft de storm, als machtloos wrak, uw schip 
Aan vreemde kust geworpen op een klip, 
Waar gij uw nagels en uw baard liet groeien, 
Tot gij, gered, een zwarte maagd mocht boeien, 
Die, tweede Yarico, tot man u nam 
En weg liet gaan, maar, wijs, niet medekwam. 
Kom, 'k ben gereed, uw wondren aan te hooren, 
En ongeloof zal uw verhaal niet storen.’ 
 
‘Bedenk,’ zei Richard, ‘'t is niet noodeloos, 
Waarschijnlijk is de waarheid niet altoos. 
En toch, 't verhaal van onwaarschijnlijkheden 
Dient, wil men niet een dwaasheid doen, vermeden. 
De onmooglijkheid heeft somtijds toch den schijn, 
Als moest zij waar, 't vertrouwen waardig zijn. 
Ik waag het slechts van dit en dat te spreken; 
Maar wat ontbreek, geen waarheid zal ontbreken, 
Al roept gij, schoon niet denkend aan bedrog, 
Maar twijflend uit: ‘'t Is onwaarschijnlijk toch.’ 
 
‘Toen 'k d'eersten tocht deed op de zilte baren, 
Was ik als gast, vrijwillig meegevaren. 
'k Was vrij van 't werk; 'k was opgeruimd en blij 
En schoof de zorg en bange vrees ter zij. 

{==342==} {>>pagina-aanduiding<<}

'k Zag d'eigen geest vaak in mijn vrienden leven 
En hen vol moed voor geen gevaren beven. 
Als 't koeltje stierf, gelijk het dikwijls plag 
In 't avonduur, bij 't sterven van den dag, 
Dan floten we ongeduldig, of ons fluiten 
Den ijzren boei der winden kon ontsluiten. 
 
Eens 's avonds kwam de bries, en in mijn vreugd 
Sprong 'k op en danste in 't ijdel spel der jeugd. 
't Kajuitlicht was bedekt, om op te merken, 
Hoe na ons zeilend scheepje 't op zou werken. 
De golven krulden; ik sprong hooger op; 
De deining klom; mijn dwaasheid steeg ten top, 
En vaak heb ik gedacht in later leven, 
Dat waanzin op dat pas mij heeft gedreven; 
Want in een oogwenk, toen de steven zonk, 
('t Is me onbekend, wat die beweging schonk) 
Wierp 't toeval me in mijn sprongen in de golven, 
En 'k was op eens in 't zilte nat bedolven. 
Het schip vloog pijlsnel voort, en 't flauwend licht 
Week weg, of schrik ontnam 't aan mijn gezicht. 
 
Een chaos was 't omhoog, omlaag, in 't ronde; 
Niet één geluid, dat 'k onderscheiden konde. 
Mijn angstkreet, 't windgeloei, het golfgebruis, 
't Smolt alles saam tot één verward gedruisch. 
Nu dreef ik op de kruin der hooge golven, 
Dan was ik in de diepe zee verzwolgen. 
Mijn adem stokte; er rees voor 't duizlend oog 
Een vizioen van schrik en dood omhoog, 
En gaf iets vreeslijks, - 'k kan 't u niet beschrijven - 
Aan 't deinzend graf, waarin ik lag te drijven. 
Mijn denken was gejaagd, verward, gestremd; 
Ik dacht aan alles, maar aan niets bestemd. 
Nu voelde ik d'angst van wissen dood mij prangen, 
Dan werd de vrees door nieuwe hoop vervangen, 
En deze weer gebluscht, wanneer een golf 
Mij overstelpte, en in de zee bedolf. 
'k Werd zwakker; 'k dorst geen redding langer wachten, 
En bleef toch tegen hoop naar redding trachten. 
Ik worstelde op de golf, ik zonk er af, 
En daalde zwijmend neer in 't gapend graf. 
Ik deed een nauw bewust gebed, en staarde 
Nog eenmaal rond, of ik geen schip ontwaarde; 

{==343==} {>>pagina-aanduiding<<}

Toen zei ik 't licht vaarwel; 't bewustzijn week; 
Een kou beving mijn hart; 'k zonk en bezweek. 
 
'k Vermag u de ijslijkheen niet weer te geven 
Van zulk een uur, dat duurde, als waar' 't een leven. 
Een uur? - maar 'k wist niet van den tijd - ik zag 
Hoop, leven, jeugd vernield met éénen slag. 
Ik voelde veel, maar wist niet, wat ik voelde, 
Terwijl het al verward mijn brein doorwoelde. 
Kan ik, mijn broeder, mag ik ooit den nacht 
Vergeten, in die angsten doorgebracht? 
Zal ik nog dagen spillen, maanden, jaren, 
Ik, wien eens de oogenblikken kostbaar waren, 
Die alles moesten zijn, of niets - die zag, 
Hoe nietig is, wat de arme mensch vermag, 
En hoe noch oogenblik noch uur kan baten, 
Als ons 't bewustzijn en de kracht verlaten? 
Vaak in de stonde, als drift en tocht ontwaakt, 
Als 't zwakke plichtgevoel de teugels slaakt, 
En rede sluimert, staat die nacht der nachten, 
Dat vreeslijk doodsgevaar voor mijn gedachten. 
Dan houdt de dwaasheid stil, en zonde en lust 
Versterft en laat het zwakke hart in rust, 
'k Weet, ik behoef de les niet aan te dringen: 
Doe tijdig 't goede, eer de angsten u bespringen! 
Maar toch, de erinnering van zulk een uur 
Sterft nimmer en verzelt ons op den duur, 
Het stugste hart blijft daarbij niet koelbloedig; 
Wie zulk een wenk verzuimt, is overmoedig!’ 
 
‘Doch nu uw redding!’ 
 
‘Wat maar redden mocht, 
Werd door mijn vrienden, ijvrig opgezocht, 
Mij toegeworpen. En de hemel stuurde 
Mijn hand; 'k greep onbewust een plank, en 't duurde 
Niet lang, of 't scheepsvolk tilde 't schip mij in, 
En 'k was behonden - ook in hooger zin?’ 
 
‘Mijn broeder,’ zeide George, ‘lange jaren 
Vergat ik u, uw lot en uw gevaren. 
Vergeef het mij! Och, in dien droeven tijd 
Heb 'k aan mij zelf niet meerder zorg gewijd. 
Maar nu, verhaal mij van uw jonge dagen! 

{==344==} {>>pagina-aanduiding<<}

Waar gaarde uw geest, om zoo veel vrucht te dragen, 
Het eerste zaad? - Gij waart, zoo zei men mij, 
Een wilde knaap, een zwerver, los en vrij, 
Verwaarloosd, zonder band. O, leg mij 't open, 
Hoe is uw onbestuurde jeugd verloopen? 
Uw vader liet u haar, wie 't moeilijk viel 
Te zorgen voor uw brood - en voor uw ziel. 
Maar tijd en zorgen geven zwakheid krachten, 
En leeren langverzuimden plicht betrachten. 
Ik zie u worstlen met des levens ramp, 
Als vroeger met de golven, en dien kamp 
Volstrijden. 's Hemels hulp deed u 't gelukken, 
U aan verderf en ondergang te ontrukken 
Door eigen wil. Maar zeg mij, waar en hoe 
Stroomde u de kracht, de moed, de kennis toe?’ 
 
‘'k Verloor mijn vader. Ach, slechts enklen wisten, 
Wat ik en mijn miskende moeder misten. 
Een kleine woning, naar fortuin en stand, 
Betrokken wij bij Barford-Duins aan 't strand. 
Mijn moeder, arm, maar teer, bleef ijvrig pogen 
Mijn geest te ontwikklen naar haar best vermogen, 
En zond mij naar de dorpschool, of zij gaf 
Me een leerzaam boek. Maar 't lezen was mij straf. 
Mij trok het dorp, de zee, haar golvend woelen, 
Zoo rustloos, als mijn geest; mij 't bezig joelen 
Der scharen. In haar midden was ik ras, 
Zoodra er wat te zien, te hooren was. 
Aandachtig sloop ik onder 't volk in 't ronde 
En deed mijn best, of ik 't begrijpen konde. 
En als op zee een schipper seinen deed, 
Stond ik op 't strand tot onderzoek gereed, 
En rustte niet, eer 'k wist, wat die signalen 
Beduidden, en wat ze ons te doen bevalen. 
 
Wat werkzaamheid op 't zeestrand werd gedaan, 
Ik vatte 't vaardig, ongeroepen aan. 
Ik dorst niet vragen, maar met open ooren 
En vluggen geest wist 'k alles schier te hooren. 
'k Hoorde uit den mond der vrouwen menigmaal 
Van storm en zeegevaar het droef verhaal, 
Of hoe, in verre en onbekende landen, 
Bij volkren zonder wet, de schepen strandden; 
Wat wondren 't zeevolk meldde uit noord of zuid, 

{==345==} {>>pagina-aanduiding<<}

Of medebracht als duurgewonnen buit. 
Geen schip verging, of 'k wist weldra te melden, 
Wat schriktooneelen 't onheil vergezelden. 
'k Zag ijvrig onder de uitgeredden rond, 
Of ik er geen, gereed tot spreken, vond, 
Die 't droef verhaal der schipbreuk mij deed hooren, 
Van 't tijdstip, dat de storm de rust kwam storen, 
Totdat zij stootten; en dan sprak mijn oog 
Van 't diep gevoel, dat mij de borst bewoog, 
En menigeen, die gaarne meelij wekte, 
Vond smaak in dat, wat hij in mij ontdekte. 
 
'k Zocht zeelui op, van 't barre noord gekeerd, 
Waar ongestoord de wintervorst regeert, 
En bergen ijs des scheeplings voortgang stuiten. 
En somtijds lukte 't mij, hun mond te ontsluiten. 
Zij spraken van den walvisch, die de boot 
Omhoog wierp, of die snel door 't water schoot, 
Wanneer de harpoenier de scherpe haken 
In 't monster door zijn worp wist vast te maken; 
Van dagen, tot den langen duur gerekt 
Van maanden, als geen nacht het aardrijk dekt, 
En van een grooter zon, rood, maar niet stralend, 
Tot aan den rand des horizons wel dalend, 
Maar niet daaronder zinkend. Of daar kwam 
Een teedre maagd, die mij ter zijde nam, 
En weenend mij het droef verhaal vertelde, 
Dat mij den vroegen dood haars minnaars meldde; 
Zij prees mijn jongens-teederheid en bad 
Mij trouw te zijn, als 'k eens een liefje had. 
 
Zoo leefde ik jaar op jaar en sleet mijn dagen 
Met spijs voor 't opgewekt gevoel te vragen. 
Of 't voedsel heilzaam was, wat raakte 't mij? 
't Was voor mijn geest een kostbre lekkernij; 
't Gaf smart, maar ook genot; 't wekte angst en vreezen, 
Maar 't mocht een bron ook van genieten wezen. 
 
Op zeekren dag, bij wisslend buiig weer, 
Nu stil, dan woest, zette ik op 't strand mij neer. 
Ik hoorde een schot. Twee booten, met elkander 
In vluggen wedstrijd, poogden de eene de ander 
Vooruit te zeilen. 't Bleef een wijl gelijk, 
En geen van beî gaf van meer vlugheid blijk. 

{==346==} {>>pagina-aanduiding<<}

In 't eind bleef de een wat achter, en benomen 
Scheen haar de kans, om 't eerst aan wal te komen. 
Maar op dat tijdstip schoot een zeil omhoog, 
Nog niet gebruikt, en 't verste vaartuig vloog 
Den winnaar na. Met onverwachte vlagen 
Begon de wind juist over 't vlak te jagen, 
En uit het vlek 'kwam met verhaasten spoed, 
Met één gedachte, één vrees, een mannenstoet 
En vrouwenschaar, door éénen schrik voor 't leven 
Van echtgenoot en minnaar voortgedreven. 
De strijd hield aan; wij zagen door een glas, 
Hoe onberaân die laatste poging was. 
De tweede boot schoot snel voor de eerste henen, 
Sloeg om en zonk en was in zee verdwenen. 
 
Een vreeslijke angstgil steeg van 't strand omhoog. 
Gejaagd, verbijsterd, in verwarring vloog 
Een oploop naar de plek. Uit straat en stegen 
Drong 't angstig volk naar 't strand, en allerwegen 
Klonk vraag en antwoord; maar niet één bleef staan, 
En hoorde 't antwoord, hem gegeven, aan. 
 
Één boot is veilig. Zie, haar zeilen zinken, 
Zij poogt te redden, wie in zee verdrinken; 
Maar zal 't gelukken? 
Met wat ongeduld 
Is aan het strand nu aller hart vervuld! 
De windvlaag huilt. De vrouwen, raadloos, gillen 
En stooten weg wie haar vertroosten willen. 
Zij weten niet, wie was in de onheilsboot, 
Maar vreezen - vader, liefste of echtgenoot. 
En wie staat daar, van allen afgescheiden, 
Alleen? Helaas, zij kon 't in huis niet beiden; 
Hoe angstig tuurt ze in zee, of ook haar oog 
Hem, dien zij starend zoekt, ontdekken moog! 
Zij is verloofd. Straks zou zij hem ontmoeten; 
Nu spoelt de zee zijn lijk haar voor de voeten. 
 
Een vreeslijk uur verliep, voordat men wist, 
Wie hunner was gered, wie werd gemist. 
Een tweetal slechts was aan den dood ontsprongen, 
Een weduwnaar, een onderlooze jongen, 
Meer niet. Daar stonden zij alleen op 't strand. 
Nauw reikte een enkle hun de ruwe hand; 

{==347==} {>>pagina-aanduiding<<}

Maar maagd en weduw barstte in nieuwe vlagen 
Van wanhoop los, toen zij dit tweetal zagen, 
En 't duurde lang, eer de algemeene smart 
Weer ruimte gaf aan vroolijkheid van hart. 
 
Van moeders liefde zeker en de vreugde, 
Die bij mijn weerkomst steeds haar 't hart verheugde, 
Verliet ik onze woning te ieder stond 
En zwierf naar luim en lust den omtrek rond. 
'k Zwierf langs de kade en zag en hoorde en leerde 
Van allen iets, met wie ik daar verkeerde, 
Van zee- en sjouwerlui, een ruwen hoop, 
Onzeedlijk, twistziek, waar ik tusschen sloop. 
'k Zag hen, als bijen in de korf, krioelen, 
Maar ijvrig werk de vrucht van al hun woelen. 
Onopgemerkt, gelijk het wier op zee, 
Lette ik op alles, wat men zei of deê. 
Ik zag hun arbeid; 'k zag hen zwoegen, slaven 
Naar andrer wil, of naar hun eigen gaven, 
En schoon er vaak getwist werd en gestreên, 
De dagtaak werd volbracht, eer 't maanlicht scheen. 
 
'k Trad de open winkels in, wier handelaren 
Tot antwoord op mijn vragen vaardig waren. 
In druk gewoel is 't kind beschroomd en smoort 
Zijn vraag, de man is trotsch en spreekt geen woord, 
Maar zijn ze alleen, dan wordt er acht geslagen 
Op 't leerzaam kind en zijn onschuldig vragen. 
 
Waar stouter knaap geweerd werd, aan den haard 
Der herberg, werd voor mij een hoek bewaard. 
'k Had daar beschermers, en men schatte me iemand, 
Die rustig zat en lette op niets en niemand. 
Men zei: “Een stille knaap! Laat hem met vree! 
Hij zit hier gaarne en speelt daar ginds niet meê. 
Och, knapen zijn als mannen; de een is vaardig 
En scherp, soms lastig, maar toch slim en aardig, 
En de ander geeft aan niemand last, is zoet, 
En let ter nauwernood op 't geen men doet.” 
 
Des zomers dwaalde ik op de heidevelden 
En zocht de herders, die mij graag vertelden. 
Hun bijgeloof was van een ruwer soort, 
En 'k heb daar wondre dingen soms gehoord, 

{==348==} {>>pagina-aanduiding<<}

Die zij des nachts in de eenzaamheid aanschouwden, 
En dus (ze zagen 't zelf!) als waar vertrouwden. 
“Mijn zoon,” zei de een, “liep weg van 't vaste land, 
En ging naar zee en werd een ruwe klant: 
Op gindsche hoogte - de avond was gevallen, 
De schapen sliepen rustig in de stallen - 
Ging mij zijn geest voorbij, koud, huivrend, nat; 
Ik voelde een flappren, maar ik wist niet, wat, 
En hoorde een fluistren, of het klonk: “Zoo even!” 
En spoedig kwam een brief mij kennis geven, 
Dat hij bezweek, en wanneer 't was geweest, 
En in dat uur verscheen mij juist zijn geest.” 
 
Des smoklaars hut zelfs, in de rots verscholen, 
Bleef voor mijn rustloos zwerven niet verholen. 
Daar vond ik de oude Martha vaak alleen, 
Die voor dat volk een trouwe dienstmaagd scheen. 
En 'k hoorde van hun deugden en gebreken, 
Hun doen en laten onbewimpeld spreken. 
“'k Vertel het n, mijn kind,” zoo sprak zij dan, 
“'k Doe 't veilig; gij begrijpt er toch niet van.” 
Mijn voetstap stond, waar nimmer stappen stonden; 
'k Had plekjes op de rotsen uitgevonden, 
Waar niemands oog mij zag, en ik verloor 
Met blijdschap op mijn weg 't betreden spoor, 
En zocht mijn pad, waar 't nieuwe mij verbeidde, 
Langs 's heuvels rug, door 't dal of door de heide. 
Ik had mijn lievlingsplekjes op de rots, 
Waar 'k geen geluid vernam dan 't golfgeklots 
En 't krassen van een kraai, die zeewaarts snelde, 
Mij uit mijn droomen wekte en mij ontstelde. 
Het was me een lust, de zeemeeuw ga te slaan, 
Nu worstlend met den wind op d' oceaan, 
Dan duikende in het nat, om spijs te zoeken 
En 't argelooze vischje te verkloeken, 
Of rustig drijvend op der golven kruin, 
Wanneer de storm de baren tegen duin 
Of rotsen dreef. Of 't was mij een genoegen 
Op 't strand te staan, wanneer de baren joegen, 
En 't spattend schuim me op wang en voorhoofd vloog 
En 't met een dauw van 't zilte vocht omtoog. 
 
Zoo voelde ik op die lievlingsplekjes droomen 
Van vorstenmacht en grootheid tot mij komen, 

{==349==} {>>pagina-aanduiding<<}

Totdat verbeelding, van het zwerven zat, 
De breede vleugels plooide, moede en mat, 
Of dat behoeften, die zelfs vorsten plagen, 
Of onbestemde vrees ze kwam verjagen 
Bij 't vallen van den avond, en ik vlood, 
Waar moeders hut me een veilge schuilplaats bood.’ 

Zietdaar de wijze, waarop Crabbe de opleiding van den jongsten der beide broeders teekent. Daarin openbaren zich reeds verschillende eigenaardigheden van zijnen dichttrant. Er spreekt uit het geheel eene natuurlijkheid en eene werkelijkheid, die ons duidelijk doen gevoelen, dat hij hier niet zoozeer de ingeving zijner fantasie volgde, als wel uit de herinneringen zijner jeugd putte. Maar getrouwer en treffender teekening van de weetgierigheid van den onderzoeklievenden knaap, van de onwillekeurige vorming van den jeugdigen dichter in het gewoel der menschen zoowel, als in de eenzaamheid, zal er wel niet licht elders worden aangewezen. Daarmede verbinden zich als ongemerkt ook andere eigenschappen, waardoor het talent van Crabbe zich kenmerkt; ik heb het oog op de juiste en schoone teekening der situatiën, waarin hij zijne personen verplaatst. De strijd met den dood in de golven levert daarvan eene treffende proeve op, en niet minder treffend zijn die ‘weduwnaar en ouderlooze jongen,’ die alleen uit den ondergang van het gezonken scheepje worden gered, en die daar op het strand staan onder het gejammer der beroofden, terwijl er schier geen enkele is, die zich in hunne redding verblijdt.
Daar is nog eene eigenaardigheid in de stukken van Crabbe, die wij niet moeten voorbijzien, wanneer wij hem juist willen beoordeelen. Men heeft hem meermalen beschuldigd, dat hij de donkere zijde van het menschelijke leven en het menschelijke karakter te veel op den voorgrond plaatst. En zeker, te ontkennen is het niet, dat vooral de vroegere dichtstukken dikwijls eenen eenigzins pijnlijken indruk achterlaten, omdat het tafereel, dat zij van de maatschappij ophangen, waarin zij den lezer verplaatsen, meestal somber gekleurd is, en de dwaasheid, de boosheid, de schuld en zonde der menschen er de hoofdrol in spelen. Onnatuurlijk is dit zeker niet; zij leenen zich als van zelve tot eene dichterlijke behandeling, zooals die van Crabbe. Zijne ondervinding gaf hem onwillekeurig de stof aan de hand, en wat hij van zijne jeugd af van het leven der

{==350==} {>>pagina-aanduiding<<}
geringe standen had gezien, dat deelde hij als van zelf in zijne dichtstukken mede. Het gedicht, dat ons thans bezig houdt, heeft dat eigenaardige intusschen in mindere mate. ‘Daar is,’ zegt een beoordeelaar in het bekende Edinburgh Review, ‘daar is beide minder ellende en minder schuld in. Terwijl dezelfde doordringende en niet sparende blik wordt geworpen in al de donkere schuilhoeken van het hart, en de waarheid met dezelfde strenge onpartijdigheid wordt aan het licht gebracht, is de slotsom toch meer vertroostend en opbeurend. Een groot deel der karakters zijn zachter en beminnelijker, en tusschen de sombere tooneelen zijn meer vroolijke ingelascht.’ Wat er bijzonder in uitkomt, is zekere goedhartigheid, bonhommie, die zich vooral openbaart, in eene goedwillige luimigheid. Het is niet, wat men puntigheid, eigenlijke geestigheid, scherpe spotternij zal kunnen noemen, maar een stille opgeruimdheid, een blijmoedigheid, een goedhartige scherts, die onwillekeurig een glimlach ontlokt. In den aanvang dezer tweede proeve hebt gij er reeds een voorbeeld van kunnen opmerken in de woorden, waarmede de oudere broeder den jongeren tot zijn verhaal aanspoort; maar ik wil u eenige regels meedeelen, die nog duidelijker in het licht stellen, wat ik bedoel. Het is de schildering van eenen dorps-geestelijke, bij wien Richard na zijne bovenverhaalde redding wordt opgenomen, en met wiens dochter hij later huwt.

De man was vriendlijk, schrander, zachtgezind 
En zorgeloos, eenvoudig als een kind. 
't Ontbrak hem niet aan kennis veler dingen, 
Die op het land een open oog omringen; 
Maar wereldwijsheid - daarvan was zijn deel 
En 't mijne vrij gelijk - en 't was niet veel. 
Hij, die in huis een drietal jonge schoonen, 
Zijn dochters, arm, maar allen schoon, had wonen, 
Zorgde anders wel, dat daar geen jongeling 
Een vrij onthaal, als ik er vond, ontving. 
De vader zelf, een ongeleerd geleerde, 
Die weinig had van 't aardsche en 't niet begeerde, 
Was aan de wereld vreemd, maar leefde er in 
Met ernst in 't hart en opgeruimd van zin. 
Na jaren trouw, die lief noch leed kon storen, 
Had hij vóór d' ouden dag, zijn' ga verloren. 
Al had hij met de menschen schaars verkeerd, 

{==351==} {>>pagina-aanduiding<<}

Noch wereldwijsheid uit hun doen geleerd, 
Toch was zijn oordeel dikwijls juist en schrander, 
En 't zijne was 't, niet de uitspraak van een ander. 
Uit boeken was zijn kennis niet vergaard; 
Slechts enklen werden in zijn kast bewaard, 
Die hem zijn levensweg en plichten wezen, 
Tot troost en leering met ontzag gelezen. 
Maar al, wat om hem leefde, mensch en beest, 
Was 't lievlingsstudieboek voor hem geweest. 
 
Hij kende kruid en plant, die welig tieren 
In hosch en beemd, of berg en dal versieren, 
Den worm, die 't frissche blad doorknaagt en scheurt, 
Het kleinste insekt, ter nauwernood bespeurd, 
Het kranke loof, waar in der lente morgen 
De vlieg of tor hare eitjes had verborgen, 
En rups bij rups, die, wisslend van gewaad, 
In pop vervormd, haar vroegre huid verlaat 
En ze afstroopt, als een kleed, dat is versleten 
En als een nutloos onding wordt vergeten, 
Die heden, hangende aan een tak, nauw leeft, 
En morgen vleugels heeft en henenzweeft. 
 
Geen stelsel had hij, onbekend gebleven 
Met wat de groote Zweed ooit had geschreven. 
Hij lachte om orde en klass', geslacht en soort, 
Met weidsche namen, vroeger nooit gehoord. 
‘Is dat gepast,’ zoo placht hij soms te vragen, 
‘Dat zulke schepsels lange namen dragen? 
't Is maar een vlieg, schoon lentes eersteling; 
Bombylius en Major noemt gij 't ding. 
Ja, groot of klein, zoo kan men 't maklijk heeten; 
Maar welke maat zal 't groote en 't kleine meten? 
En weet gij, wie dit kleine diertjen is? 
't Heet Hippobosca en Hirundinis. 
De paardenvlieg werd trotsch, wanneer hij merkte, 
Hoe zuur de mensch, om hem te kennen, werkte, 
En hoe de vrucht van 't moeizaam onderzoek 
Het licht zag in een dik, onleesbaar boek. 
Wel, 'k laat u vrij. 't Past niet met ruwe handen 
Een dier met zulke namen aan te randen.’ 

Doch de kracht van Crabbes poëzij zal in de volgende proeve, die ik u wensch mede te deelen, nog meer uitkomen. Hij voert

{==352==} {>>pagina-aanduiding<<}
er personen uit de geringe klasse der maatschappij ten tooneele, en doet dat, zonder hun iets van hun natuurlijk karakter te ontnemen. De gebreken en ondeugden van hunnen stand zijn hun eigen, en er wordt niets, wat naar een kunstmatig vernis gelijkt, overheen gestreken. Het zijn de menschen, om het zoo uit te drukken, gelijk zij reilen en zeilen.
Het is de maatschappij, gelijk zij zich in zijn vaderland vertoont, met hare verkeerdheden en hare ongevoeligheid. Maar ofschoon dus alles aan de natuur is ontleend, ofschoon hier alle romantiek voor de nuchtere werkelijkheid heeft moeten plaats maken, zoo geeft juist dat gevoel van het werkelijke, van het ware eenen indruk, die door geene fantastische schilderingen is te bereiken. ‘Nooit,’ zegt Wilson er van, ‘nooit werd hopelooze droefheid, dag aan dag ter dood toe vervolgd, met zulk eene vreeselijke waarheid afgeteekend, als in de geschiedenis van Ruth.’ Gij hoort die wederom door Richard, maar uit den mond der moeder van Ruth mededeelen. Moge zij in mijne overbrenging niet te veel hebben verloren!

Daar was een huisje, in een der oosterstegen, 
Niet ver van 't zuidlijk havenstrand gelegen, 
Mijn lievlingsplek! Daar woonde, grijs en oud, 
Een echtpaar thans alleen; hun zoons, getrouwd, 
Op zee of dood - zij hadden 't huis verlaten, 
En eenzaam was 't, waar vroeger velen zaten. 
De man ging met zijne eigen kleine schuit 
Bij dag en nacht nog op de vischvangst uit. 
Zijn vrouw (en gaarn voldeed ik aan 't verlangen) 
Bad mij, een zoon, die heenging, te vervangen, 
(Ik kende hem op school, en van dat pas 
Was 't, of zijn moeder ook de mijne was.) 
Ik las, en dubbel loon was mij beschoren 
In dat, wat ik mij zelf en haar deed hooren. 
Zij klaagde, dat haar jeugd geen onderwijs 
Genoten had. Zij stelde 't hoog op prijs, 
Zij, die zoo noode onkundig wilde blijven, 
En die, helaas, nu lezen kon noch schrijven. 
Maar hooren kon zij, en haar hut bezat 
Voor mijne keus een kleinen boekenschat; 
Wel twintig deelen, zonder ijdel roemen, 
Zoude ik als onzen voorraad kunnen noemen. 
Ze stonden in een kast, gereed ter hand, 

{==353==} {>>pagina-aanduiding<<}

Tot pronk gebonden in een netten band. 
Daaronder lagen op een plank nog andren, 
Met minder zorg gestapeld op malkandren. 
Ze waren onvolledig; achter, vóór 
Ontbrak een blad; de titel ging te loor, 
En Hanna wou ze in 't kastje niet meer zetten, 
En wierp ze lager bij een hoop pamfletten 
Van kleiner waarde, van een schelling 't deel 
Of minder; maar daaronder vond ik veel, 
Wat mij een schat was. Kennis boden dezen, 
Genot, ontspanning genen onder 't lezen. 
Als ik vermoeid het boek gesloten had, 
Dan deelde Hanna mede uit eigen schat. 
Dan bleef ik vaak, door zoeten schrik bevangen, 
Bij haar verhaal aan hare lippen hangen, 
Wanneer zij sprak van meisje of knaap, door list 
Geroofd en weggevoerd, waar niemand wist, 
En schaamde mij, omdat ik bleef en draalde, 
En niet alleen dorst gaan, als d' avond daalde. 
'k Merkte op, dat over Hanna's ziel het leed 
Des levens, hoe 't haar trof, als henen gleed, 
Gelijk een wolk op 't veld kortstondig duister 
Verspreidt, weldra gevolgd door vroeger luister. 
Maar groot of klein, welk leed haar overviel, 
't Riep één verleden smart weer voor haar ziel, 
De ellende, die haar bijna deed bezwijken, 
Waar daaglijksch leed en zorg voor moesten wijken. 
‘Och, dat is niets! Hij telt zulk nietig leed 
En droefheid niet, wie zoo in waarheid streed 
En de open wond behield!’ zoo sprak ze. Ik voelde, 
Wat uit haar mond dit woord, die wenk bedoelde, 
En 'k vroeg deelnemend; 'k had reeds lang gezocht, 
Of ik 't geheim van 't hart ontraadslen mocht, 
Dat onder schijn van lach en vreugde en zangen 
Een zwaren last van droefheid voelde prangen; 
En wat haar sterkte, dat een zonneschijn 
Ondanks die wolk toch op haar pad mocht zijn. 
Dat merkte mijn vriendin en lei de smarte 
Mij open van het zwaar beproefde harte. 
Vertronwen kon ze mij, die, zelf nog vrij 
Van leed, toch blijken gaf van medelij. 
 
‘Kind,’ sprak ze, ‘ik zal u zonde en lijden toonen, 
U vreemd; maar waarom zou 'k uw jeugd verschoonen? 

{==354==} {>>pagina-aanduiding<<}

Als Adam moet ge uw zaalgen onschuldsstaat 
Verwisslen voor de kennis van het kwaad. 
Wat gij nu voelt, leere u in later tijden 
Den strijd en schuld van drift en hartstocht mijden. 
Dan sluit de storm de redeneering uit. 
Neem daarom nu een wijs en vast besluit! 
't Is niet genoeg, uw liefde, eenmaal beleden, 
Te staven met de duurste en heiligste eeden, 
Noch ook, dat gij oprecht bedoelt, dien eed 
Te houden onder alle lief en leed. 
Gij moet u zelven voor de zonde wachten, 
En 't meisje mee te slepen, zondig achten. 
Hoe zwakker ze is en licht misschien verleid, 
Hoe schuldiger gij, haar verleider, zijt. 
Ik ben niet toornig. Och, bedachten allen, 
Hoe moeilijk 't houden van hun woord kan vallen, 
Ja, licht onmooglijk! - En dan komt de ellend, 
Zoo zij slechts konden, gretig afgewend. 
Hij was haar trouw; maar liefde in jeugdig blaken 
Doet onrecht, door geen trouw weer goed te maken. 
 
Ruth - 'k zwijg het niet, 't was vaak haar voorgepraat, 
Was rijzig, schoon, bevallig van gelaat, 
Eenvoudig, zacht. Niet één van haars gelijken, 
Die niet voor haar in vorm en leest moest wijken. 
Schoon niet luidruchtig, bracht ze aan onzen haard 
Een opgeruimden geest, veel meer ons waard. 
Daar was een jong matroos, haar vriend en makker, 
Als man haar evenbeeld, maar vurig, wakker 
En vroolijk. Ruth was ernstig, stil, bedeesd; 
Zij was nadenkend, meegaand, zacht van geest. 
Hij had haar lief, en van haar vroege dagen 
Had zij in hem een kinderlijk behagen. 
Hij zocht haar overal, en hem en haar 
Noemde elk als kindren reeds het vrijend paar. 
Hij wenschte een huwlijk; maar wij, ouders, achtten 
't Voorzichtig, wereldwijs, een poos te wachten. 
Zij hoorden onzen raad, en keurden 't goed, 
Maar ongeduld vervulde hun gemoed. 
 
Mijn jonge vriend, ik spreek u van gevaren, 
Die gij niet kent, noch weet, hoe groot zij waren. 
Al drukt geen woord het hartsverlangen uit, 
Het sprekend oog, de vuurge blik ontsluit 

{==355==} {>>pagina-aanduiding<<}

Des minnaars wensch zoo duidlijk, dat geen teeken 
Van taal of mond dien meer behoeft te spreken. 
En dan 't ontmoeten, 't scheiden, speelsche strijd 
Of twist, vernieuwing van de min altijd! 
Verliefden - kindren zijn 't; licht te bewegen 
Tot drift, licht tot verzoening weer genegen, 
En elke zoen maakt teerder van gevoel 
En brengt den minnaar nader tot zijn doel. 
Als 't meisje hem bestraft, zijn vreeze en droefheid 
Verwijten haar hare al te strenge stroefheid, 
Eu dat wekt teerheid. Draagt hij kalm en stil 
Haar straf, hij is gehoorzaam aan haar wil, 
En dat wekt nieuwe teerheid, licht verlokkend, 
En die in 't eind slechts bitter leed berokkent. 
Zij waren kindren....en ten val gebracht. 
Verzoeking is te sterk voor hen, wier kracht 
Op Gods gena niet steunt, en die genade 
Komt, wie zich zelf vertrouwen, niet te stade; 
En spelen met gevaar verleidt tot kwaad. 
Zij zouden huwen, maar 't was nu te laat. 
Er werd van hunnen val in 't dorp gesproken. 
En was de dag bepaald, schier aangebroken, 
Toch merkte ik, hoe mijn dochters blos verdween. 
De rust en vrede van haar ziel was heen. 
Zij had den blik van 't spottend oog te duchten 
En kon 't verwijt dier blikken niet ontvluchten. 
Haar smart verborg zij, maar wat baatte 't, ach, 
Daar ieders oog toch hare schande zag? 
Door ééne fout gaat soms uw naam te gronde, 
Die veilig bleef bij 't plegen veler zonde. 
 
De dag stond vast. Maar eer die dag verscheen, 
Klonk door het dorp een bange mare heen, 
De krijg brak los na korte poos van rusten, 
En 't pressen tot de dienst langs onze kusten 
Ving aan. Men sleepte ook onzen zeeman mee 
En zond hem snel op 't oorlogschip naar zee, 
En gunde hem den tijd niet, om te trouwen. 
Wat jammer en geween van meisjes, vrouwen 
En moeders! Ieder had haar droef verhaal, 
Maar Ruth het droevigst van haar altemaal. 
Wie gaf haar troost? Tot wien zou zij zich wenden? 
Daar stond ze alleen in matelooze ellenden, 
Het oog op 't schip, dat ijlings zeewaarts spoedt! 

{==356==} {>>pagina-aanduiding<<}

Geen laatste blik gegund, geen afscheidsgroet! 
Zij zag het volk op 't dek, maar vruchtloos 't pogen, 
Om hem te zien! Wat vroeg ze er naar, welke oogen 
Haar gadesloegen? Ach, de dood alleen 
Was de uitkomst, die voor de arme mooglijk scheen. 
Geen deernis vroeg ze of wees zij af. Bij vrinden 
Noch magen was voor haar een troost te vinden. 
Daar is verdriet, mijn kind, dat wordt bedekt; 
Daar is verdriet, waarvoor men de aandacht trekt; 
Maar ook verdriet, zoo groot, dat wij niet vragen, 
Of we in 't geheim, dan of wij 't open dragen. 
Zoo was het leed, door ons dien dag betreurd! 
Meer dan ons leven werd ons afgescheurd 
Door 't roofgebroed, welks smaad ons niet kon deren; 
Geen vorm kon 't leed vermindren of vermeeren. 
Zooveel ellende brengt het pressen mee! 
Men zegt: 't is noodig voor de dienst ter zee. 
Maar 't is onnoodig, ons gevoel te wonden 
Door 't uitschot, tot dat haatlijk werk gezonden. 
Onnoodig was het scheuren van hun band. 
Voor Thomas ware een enkle dag aan land 
Genoeg geweest. Meer had hij niet te wenschen. 
Voltrokken ware 't huwlijk voor de menschen, 
En hem, nu de oorzaak van een ramp, zoo groot, 
Hem had ons dankbaar hart op 't feest genood! 
Zijn eer en trots had kreuk noch vlek gekregen; 
Het geeft geen smet, een paar te zijn tot zegen. 
Tot zegen! Ach, 't was slechts geweest, aan 't hart 
Een jammer sparen, om het dan der smart 
Der scheiding prijs te geven! 't Mocht niet wezen! 
De zeeman strijdt voor England zonder vreezen, 
Maar 't zou zijn moed verdubblen, als geen leed 
Of onrecht noodeloos hem gloeien deed; 
Doch 't zij zoo! Macht geeft recht; 't geweld geeft wetten, 
En dwaas zijn zij, die machtloos zich verzetten! 
 
Zoo was voor Ruth de jammer dubbel groot. 
Voor 't eenig kind had zij geen echtgenoot, 
Noch hij een vader. Lang nog bleef zij hopen, 
Al stond haar hart ook voor geen blijdschap open, 
Totdat de tijding kwam, dat in den slag 
Haar Thomas viel. En sedert kwam geen lach 
Op haar gelaat, althans geen lach der vreugde, 
Die hun, die 't zagen, mede 't hart verheugde. 

{==357==} {>>pagina-aanduiding<<}

Soms was haar geest verwilderd; dan sprak zij: 
“Ik treur niet, neen, 'k ben vroolijk zelfs en blij!” 
Maar ach, dan was haar geest beneveld; 't harte 
Was overmeesterd door de diepe smarte. 
Verbijsterd zwierf zij rond, sprak voor zich heen 
En deed toch alles, wat haar plicht haar scheen, 
En meer. Zij dwong zich, 't werk niet te vergeten 
En droeg zachtmoedig, wat haar werd verweten. 
Zij kende geen genot, geen vreugd; haar ziel 
Was dood voor alles, nu de hoop ontviel. 
Zij schreide om 't kind en wenschte, dat het dood was, 
Eer 't haar met nieuwen last bezwaarde, als 't groot was. 
 
Daar was een preeker, dien mijn man bezocht, 
Gezonden, zei hij; wat dat meenen mocht, 
Begreep ik niet, maar toch....hij was gezonden. 
Die man had toegang tot ons huis gevonden, 
En deed zijn best, om aan haar ziel de rust 
Terug te schenken en den levenslust 
Weer op te wekken, door haar hart te ontheffen 
Van 't looden wicht van bitter schuldbeseffen. 
Hij kwam en sprak, en 't was, als roerde haar 
Zijn pogen, en haar smart werd minder zwaar. 
Een vriendlijk antwoord gaf zij op zijn vragen, 
En was hem dankbaar, dat hij 't leed hielp dragen. 
Drie jaren waren reeds voorbijgegaan; 
Toen zag ze ons 't eerst weer met een glimlach aan, 
En was weer kalm, maar bleef 't gezelschap mijden 
Van jonger liên, haar kring in vroeger tijden. 
 
Ruth, altijd net, behield haar schoon. Zoo dacht 
De precker ook, als hij zijn troost haar bracht. 
Hij was een wever, maar deed groote dingen 
Als geestlijk spreker in vergaderingen. 
Men kwam van heinde en ver en hoorde hem, 
Hij had den geest...en ook een mooie stem. 
Èn maagd èn weduw zag men samenstroomen, 
Wanneer hij sprak; hem had als man genomen, 
Wie hij maar koos...zijn keus was reeds geschied. 
Mijn goeden man en mij ontging het niet, 
Hoe Ruth weer schuwer werd. Bij zijn verschijnen 
Had ze onrust, schoof haar stoel dicht bij den mijnen, 
En wou slechts in ons bijzijn hem meer zien 
Of haar zijn troost, zijn leering laten biên. 

{==358==} {>>pagina-aanduiding<<}

Was ze in den tuin of 't zijvertrek geweken, 
Hij poogde vruchtloos haar alleen te spreken. 
Al hoorde zij als vriend en gids hem aan, 
Den minnaar liet zij ongetroffen staan. 
Hij achtte 't vrouwenlist en sprak: “Vriendinne, 
Vrouw van mijn hart, laat toe, dat ik u minne! 
Geen weigring!” Stellig sprak hij; - en zijn vrouw, 
Ik hoopte, ach, vruchtloos, dat zij 't worden zou. 
 
Mijn man, met ernst bedacht op zijn belangen 
En door de vrees voor broodsgebrek bevangen, 
Zag in den preeker haar een trouwen vrind, 
Die voor haar zorgen kon en voor haar kind. 
En 't griefde hem, toen hij, dien allen prezen, 
Door Ruth, hoe ook geperst, werd afgewezen. 
Och, zij verviel tot de oude smart, als was 
Die weder nieuw geboren op dat pas. 
“Wie,” sprak haar vader, “zal haar onderhouden? 
Kan ik 't, die met den dag mij voel verouden? 
En dic verliefde dwaas.....” 
Dat deed haar leed, 
Een bitter leed, schoon 't nooit haar klagen deed, 
Noch tot verandring stemde, al bleef hij dringen 
En kwelde haar met zijn verzekeringen. 
Hoe bad zij, dat hij afliet en den band 
Van vriendschap hield, maar afzag van haar hand! 
Zij kon hem niet beminnen! “Mij beminnen,” 
Sprak hij, “die liefde is liefde slechts der zinnen, 
Onheilig, wereldsch, zondig, boos van aard, 
Een dienst van 't schepsel, mij en u onwaard!” 
Hij vroeg haar niet uit ijdlen lust der oogen, 
Maar wilde uit hare ellende haar verhoogen, 
Gelijk de Godsman uit de heilige blaan 
De hoere, die hij nam, eens had gedaan. 
Dan keek hij zoo gestreng en toch zoo teeder, 
....Ruth huiverde en sloeg augstig de oogen neder. 
 
Die teerheid werd haar kwelling; zij vlood heen 
In vrouwlijk' angst, zoodra die man verscheen. 
En 't was niet vreemd, dacht mij, dat huivrend gruwen; 
Hij leek een lijk, dat weerkomt, om te huwen. 
 
Maar toch, haar vader drong, dat zij 's mans hoop 
Vervullen zou, zoodat haar de angst bekroop. 

{==359==} {>>pagina-aanduiding<<}

“Mijn disch,” sprak hij, “zal u niet langer spijzen. 
'k Zal u naar hem of de armenkas verwijzen. 
Ik geef een week u tijd. Neem uw besluit. 
Van daag een week gaat gij mijn woning uit.” 
Ik zie haar nog. Zij, altijd zoo zachtaardig, 
Had nu terstond haar ernstig antwoord vaardig. 
“'k Gehoorzaam, vader,” sprak zij, “uw gezag, 
En zal, 'k beloof 't, gereed zijn op dien dag.” 
 
Toen kwam die man. Zij lei haar hart hem open; 
Vergeefs! geen uitkomst was van hem te hopen. 
Met tranen zei ze: “Moeder, hij is niet 
Dat, wat hij schijnt, wat vader in hem ziet. 
Hij praat van God en hemel, maar van binnen 
Vult zondige, aardsche lust zijn hart en zinnen. 
'k Bad op mijn knieën hem, dat hij van mij 
Mocht afzien, en hij sprak: “Mijn vrouw wordt gij! 
Geen mannen uit de Schrift, die ooit zich stoorden 
Aan de ijdle weigering van vrouwenwoorden. 
Zij kozen, en der vrouwen streven was 't, 
Te doen, wat hun behaagde en vrouwen past. 
Als Sarah Abram, waren zij haar heeren 
Gehoorzaam, en zij kenden geen begeeren, 
Dan wat haar meesters wilden. Later tijd 
Zag dwaze min den vrouwen toegewijd. 
Nu valt men haar te voet en gaat haar smeeken, 
Waar vroeger mannenwil slechts had te spreken.” 
O moeder, ben ik eens in zijne macht, 
Hoe vreeslijk 't lot, dat bij dien man mij wacht! 
'k Sterf liever duizend doôn, dan zoo te leven 
En me aan zijn booze lusten prijs te geven.” 
 
'k Berispte haar met zachtheid. 'k Wist, hoe hard 
Het is het hart te dwingen bij zijn smart. 
'k Spreek, jongen, tot u, alsof gij de ellende 
Van 't zwaar beproefd, gebroken harte kende. 
Gij kent die niet! Bedenk, als man, eens dit; 
Och, doe geen kwaad, wijl gij de macht bezit! 
Wat zegepraal? Doen mannen zulke zaken, 
De zwakken kunnen zij godloozen maken. 
En de arme Ruth was zwak, helaas, en hij 
Had met haar zwakheid toch geen medelij. 
Ja, arme Ruth! Men ziet op schouwtooneelen 
Heldinnen, min beproefd, haar rollen spelen, 

{==360==} {>>pagina-aanduiding<<}

Die deernis wekken door den zwaren kamp, 
Voor liefde of plicht gestreên met ramp bij ramp. 
Maar geen heldin, die op de planken knielde, 
Wie grooter angst en banger schrik bezielde, 
Geen, wie de strijd van driften feller leed 
En sterker worsteling verduren deed, 
Dan u, de prooi van lage huichlarije, 
Of 't offer van eens vaders dwinglandije, 
Gedoemd tot de aalmoes, smaadlijk toegeduwd, 
Of tot den echt, waarvoor gij huivrend gruwt! 
 
Was Ruth ook zwak, zij dacht toch fijn en huwde 
Den man niet, voor wiens min ze als zonde gruwde, 
Den onmensch, die een schijn van vroom gevoel 
Vertoonde tot een laag, wellustig doel, 
Die, zoo 't gelukte, om tot zijn wit te raken, 
Haar, die hij koos, tot zijn slavin zou maken, 
Trotsch en verachtlijk, ziel en zin vervuld 
Van wulpsche drift, voor 't oog met zorg omhuld, 
Die gretig wachtte, of overmacht deed zwichten 
En tot gedwongen echt haar zou verplichten, 
Opdat hij later haar in bitter leed 
Zijn luim, zijn booze drift ontgelden deed. 
 
Zij voelde 't, en verzuchtte menigmalen: 
“Zal 'k onverzocht mijn zonde op nieuw herhalen? 
Maakt de ijdle vorm, het komen voor 't altaar 
Mijn huwlijk in het oog mijns Scheppers waar? 
Mag ik daar 't ja met valsche lippen spreken, 
En trouw en liefde liegen, die me ontbreken? 
Nooit, dierbre moeder! Dat mijn zoon en mij, 
Verjaagd en arm, dan God genadig zij! 
Eer zal ik 't armenbrood met tranen eten, 
Al wordt mij honend dan mijn nood verweten, 
Een nood, mijn deel niet, zoo ik 't zondenpad, 
Dat mij tot welstand voeren kon, betrad; 
Eer zal ik beedlend zwerven al mijn dagen, 
En 't werkhuis om een laatste rustplaats vragen!” 
 
Zoo sprak zij menigmaal en overdacht 
De toekomst en de ellende, die zij bracht. 
De week verliep. De dag was aangebroken, 
Waarop 't beslissend woord moest uitgesproken. 

{==361==} {>>pagina-aanduiding<<}

De preeker kwam met houding van gewicht 
En trotschen blik op 't huichelend gezicht. 
Geen schuldloos offer kon meer weerstand bieden 
Aan 't noodlot; vruchtloos poogde zij 't te ontvlieden. 
Och, niemand was er, die haar hielp of ried; 
Zelfs ik, haar moeder, wou, maar kon het niet. 
En hij, de man, die hare ziel moest leeren, 
Bleef in zijn lust haar lichaam slechts begeeren. 
 
Zij vlood dien dag uit onze woning heen 
En liet haar kind, het kind der schande, alleen, 
Een schepsel, dat, in zorg en smart geboren, 
Verkwijnde en 't leven zelfs reeds had verloren, 
Eer 't tijdstip kwam, waarop de man den kamp 
Te strijden heeft met 's werelds zonde en ramp. 
Zij kwam niet t' huis, waar 't sober maal bleef wachten, 
En vaders ziel vervuld was van gedachten, 
Hoe ze onder 't vonnis zijn zou, streng en hard. 
Zij kwam niet t' huis. De nacht viel guur en zwart; 
Nog was ze er niet. De storm stak op; de regen 
Viel als een stortvloed neer. De golven stegen 
Tot bergen. Nergens licht! Mijn man, door schrik 
Verteederd, sprak van Ruth, en met den blik 
Ten hemel, bad hij stil. Toen bleef hij zwijgen, 
Stond op, om 't heilig bijbelboek te krijgen, 
En las: want hij was knap. Toen keek hij me aan, 
Als vroeg hij mij: waarhenen zal ik gaan? 
Wij vlogen op. Zoo kon het niet meer duren. 
Wij snelden angstig naar de naaste buren; 
Zij was er niet; we ontmoetten deez' en dien, 
Maar onze zwerfster had men niet gezien. 
We liepen voort, de een zuid-, en noordwaarts de ander, 
En kwamen op het hoofd weer bij malkander. 
Daar voerde de eb het vallend water mee, 
En ver vooruit staarde onze blik in zee. 
Daar zag mijn man iets op de golven rijden, 
En 'k hoorde lange nog in later tijden 
Zijn gil: “Mijn kind! Mijn kind! Vergeef, o Heer! 
Zie in genade op onze zonden neêr!” 
Hij strekte de armen naar de golven henen, 
Maar wat hij zag, het was op eens verdwenen; 
Doch tot dit uur gelooft hij, dat haar geest 
(En wie zal 't loochnen?) zichtbaar is geweest. 

{==362==} {>>pagina-aanduiding<<}

En zij was weg. In 't diepe graf der golven 
Lag in den slaap des doods haar lijk bedolven. 
Haar trof niet meer het loeien van den wind, 
Het dreigend woord, het schreien van haar kind. 
In 't wier, te zaamgepakt door 't golvenklotsen, 
Verwarde 't lijk en strandde op harde rotsen. 
Maar, o, wat storm, wat strijd woedde in haar ziel, 
Voordat ze tot die wanhoopsdaad verviel! 
Zij was op 't strand gezien; zij had gebeden, 
En was toen op een plek in zee getreden, 
Die waadbaar was. Één zag van ver haar gaan 
Met wankle schreên, toen op een rotspunt staan, 
Dat uitstak in de zee, een oogwenk staren, 
En toen op eens zich storten in de baren. 
Die 't zag, riep luid, zijn stem klonk over 't meer, 
Zij hoorde 't niet; zij hoorde nimmer weer. 
Haar hoop (geef, goede God, ons dat vertrouwen!) 
Deed in den geest die wereld haar aanschouwen, 
Waar zwakheid meelij vindt, en onrecht recht. 
Och, ware hier dat recht haar weggelegd, 
Zij had de hand niet aan zich zelf geslagen, 
Omdat zij 's levens jammer niet kon dragen!’ 
 
Zoo sprak die vrouw. 't Gevoel van diepe smart 
Roert fijne snaren aan in 't menschlijk hart. 
't Wordt lang verkropt; maar eindlijk 't zwijgen brekend, 
Wordt de ongeleerde en ruwe zelfs welsprekend. 

Indien ik in mijne vertaling van dit stuk niet al te ongelukkig ben geslaagd, dan durf ik mij vleien, dat gij daarin de eigenaardige kracht van Crabbes poëzij zult hebben erkend en gewaardeerd. Dat hij u verplaatst in de nederige kringen der maatschappij en personen uit den zeer lagen stand ten tooneele voert, zal, hoop ik, bij u die waardering niet in den weg staan. In het Januari-nommer van de Gids (1869) is met volkomen juistheid aangetoond ten opzichte van den roman, dat eene dergelijke opvoering op zich zelve volstrekt niet af te keuren of beneden de waardigheid is van den romanschrijver; het hangt alles af van de wijze, waarop dit geschiedt, en de beschuldiging, daar uitgesproken, is, helaas, niet te ontkennen, dat vele van onze

{==363==} {>>pagina-aanduiding<<}
auteurs meenen, dat zij in het lage, gemeene, ploertige de kenmerken eener getrouwe en natuurlijke schildering van de lagere kringen der maatschappij moeten zoeken. Dat dergelijke trekken bij die klassen worden gevonden, wie zal het ontkennen? Maar van ieder kunstwerk is dit zeker het vereischte, niet, dat het de natuur getrouw tot in hare afzichtigheid toe ons teruggeeft, maar dat het uit de natuur datgene weet te verkiezen, wat het schoonheidsgevoel niet beleedigt. De kunst blijve der waarheid getrouw, maar vergete niet, dat haar doel toch hooger is, dan enkel reproduceeren, dat zij het werkelijke met het ideale moet verbinden. Doch waar zij dit in het oog houdt, daar is bijna ieder onderwerp voor hare behandeling geschikt. Voor den roman geven de lagere standen der maatschappij vooral niet minder dan de hoogere, personen en situatiën in overvloed, die waardig zijn, om den beschaafden lezer belang in te boezemen. In de poëzij geldt hetzelfde. Het hangt er maar van af, of de dichter de zaak op de goede wijze weet aan te vatten. Ieder levensstand, iedere betrekking, iedere situatie heeft zijne poëzij, indien men die maar weet op te sporen. De mensch is overal in den grond dezelfde; dezelfde deugden en gebreken, dezelfde hartstochten en driften vinden wij in de meest onderscheiden standen en kringen terug, slechts gewijzigd en zich onderscheidenlijk openbarende naar de omstandigheden en betrekkingen, waarin de handelende of lijdende personen verkeeren. Er ligt poëzij in de meesterstukken der Hollandsche schilderschool, ook waar deze tooneelen uit het dagelijksche, uit het geringe volksleven voorstellen. Zoo is ook dat geringe volksleven, het werken en lijden der lagere en arme klasse der maatschappij, rijk aan onderwerpen, voor eene poëtische behandeling geschikt, wanneer de dichter slechts de kunst verstaat, om met behoud van de werkelijkheid er toch dat ideale in op te merken of aan bij te zetten, wat aan het
schoonheidsgevoel bevrediging schenkt. En dat, meen ik, heeft Crabbe doorgaans gedaan.
Mij komt het daarenboven voor, dat er in zijnen dichttrant iets is, wat in ons Hollandsch karakter vele punten van aansluiting moet vinden. Het leven des volks bij ons heeft menigen trek van gelijkheid met datgene, wat hij schildert; het zijn veeltijds karakters en toestanden, die wij persoonlijk kennen, of waarin wij ons gemakkelijk kunnen verplaatsen. De nauw-
{==364==} {>>pagina-aanduiding<<}
keurigheid, de uitvoerigheid, de natuurlijkheid zijner teekening herinnert ons menigen trek van gelijkheid in ons volkskarakter, gelijk zich dat ook in onze schilderschool heeft geopenbaard. En daarom te meer durf ik hopen, dat deze proeven uit Crabbes dichtstuk den lezer niet ongevallig zullen zijn geweest.






{==365==} {>>pagina-aanduiding<<}

Gutenberg,

door Dr. A. van der Linde.

De onsterfelijke uitvinder van de boekdrukkunst, Johan Gutenberg, werd geboren te Maints in het laatst der veertiende eeuw, als tweede zoon van den pratriciër Frielo zum Gensfleisch en van Else zu Gudenberg. Ten gevolge van een der veelvuldige twisten tusschen adel en burgerij, week zijne familie in het jaar 1420 uit de stad en begaf zich (waarschijnlijk) naar hare goederen te Elvill; althands zijn oudere broeder Frielo woonde daar noch in 1434. Tien jaren later (18. Maart 1430) schreef de aartsbisschop van Maints, Conrad III., een zoen uit tusschen de adelijke geslachten en de gilden, in welk stuk, in afschrift aanwezig ter stedelijke boekerij van Frankfort, Henne (Johan) zu Gudenberg voor het eerst wordt genoemd. Hij maakte echter van dien zoen, waarbij zijn bloedverwant George Gensfleisch gebannen werd, geen gebruik. Persoonlijk ontmoeten we hem voor het eerst te Straatsburg in het jaar 1434. Daar zijn geboortestad nalatig was gebleven in de betaling van hem verschuldigde rente, had hij den maintser griffier Nikolaus doen gijzelen. Maar op voorspraak van den grooten raad van Straatsburg ontsloeg hij den gevangene, bij deze akte:
Ik, Johan Gensfleisch de jonge, genoemd Gutenberg, verklaar met dezen brief, dat de eerz. wijze burgemeester en raad der stad Maints mij jaarlijks schuldig zijn zekere rente te betalen, volgends inhoud der brieven, die o.a. behelzen dat ik hen, wanneer zij mijne rente niet betalen, mag aangrijpen en gijzelen. Daar ik nu veel achterstallige rente bij genoemde stad te goed heb, die mij tot dusver niet betaald kon worden, heb ik den heer Nikolaus, sekretaris te Maints, doen vatten, waarop hij mij be-
{==366==} {>>pagina-aanduiding<<}
loofd en gezworen heeft, 310 goede Rgulden te geven, te betalen te Oppenheim, vóor den volgenden pinkster. Ik beken met dezen brief, dat meester en raad der stad Straatsburg mij bewogen hebben, dat ik ter eere en liefde van hen, dien heer Nikolaus van zijne gijzeling en van de betaling der 310 gulden vrijwillig ontsla. Gegeven op zondag (12. Maart) 1434.
De gemakkelijkheid waarmeê Gutenberg hier afstand doet van zijn geldelijken eisch en die hem terstond als beter ridder dan financier doet kennen, wijst op een karaktertrek, die veel in zijn latere lotgevallen verklaart.
Jonkvrouw Ennelin (Anna) zu der isern thüre klaagde hem in 1437 aan bij den bisschoppelijken rechter te Straatsburg, wegens schennis van trouwbelofte; een ontrouw, die later geboet is door een huwelijk.
Van meer belang is een eerst in de achttiende en negentiende eeuw beroemd geworden proces, in het jaar 1439 te Straatsburg tegen Gutenberg gevoerd door George Dritzehn. Professor Schöpflin ontdekte aldaar in 1745 het protokol van het getuigenverhoor en gaf het in 1760 in het licht. Geschreven in het elzasser dialekt, verborgen in onsmakelijke boeken, heeft dit stuk, even als de verdere oorkonden betrekkelijk het leven van Gutenberg, zoo weinig aanlokkelijks voor hen, die geen opzettelijke studie van den oorsprong der boekdrukkunst wenschen te maken, dat weinigen het kennen en men zich gewoonlijk vergenoegd heeft met de lezing van partijdige berichten over het proces. De kennis er van is echter voor een zelfstandig oordeel onmisbaar. Daarom heb ik mij de moeite getroost der vertaling, in het vertrouwen dat de veel geringer moeite der lektuur niemant meer zal afschrikken. De akte, bewaard in de Dicta testium magni consilii Anno dm. MCCCC. Tricesimo nono, is van dezen inhoud.
Barbel von Zabern, de koopvrouw (ook ‘het kleine vrouwtje’ genoemd), heeft gezegd dat zij op zekeren nacht allerlei met Andries Dritzehn gesproken heeft; o.a. zeide zij tot hem: ‘wilt gij niet gauw gaan slapen?’ waarop hij haar geandwoord heeft: ‘ik moet dit eerst noch afmaken.’ Toen sprak deze getuige: ‘maar godhelp'! wat verdoet gij veel geld: dat kan gauw over de tien gulden gekost hebben.’ Hij gaf haar daarop ten andwoord: ‘gij zijt een zottin; denkt gij dat het mij slechts tien gulden gekost heeft? hoor eens, al hadt gij wat het mij over de 500 bare guldens gekost heeft, dan hadt gij voor uw

{==367==} {>>pagina-aanduiding<<}
leven genoeg, en wat het minder gekost heeft dan 500 gulden is heel weinig, behalve wat het mij noch kosten zal; daarom heb ik het mijne en mijn erf verpand.’ Deze getuige sprak toen tot hem: ‘heilig lijden (van Kristus)! wat zult gij dan beginnen als 't u mislukt?’ Hij andwoordde: ‘het mag ons niet mislukken; eer het een jaar verder is, hebben wij ons hoofdgoed terug en zijn dan allen geborgen, tenzij God ons plage.’
Ennel (Antje) Dritzehn, vrouw van Hans Schultheiss, houtkooper, heeft gezegd dat Lourens Beildeck eens, ten haren huize, gekomen is bij Claus Dritzehn, haren neef, en tot hem zeide: ‘Lieve Claus Dritzehn, Andries Dritzehn zaliger heeft vier stukken in een pers liggen; nu heeft Gutenberg verzocht, dat gij die uit de pers neemt en van elkander legt, opdat men niet kan weten wat het is, want hij heeft niet gaarne dat het iemant ziet.’ Deze getuige heeft ook gezegd: ‘wanneer zij bij Andries Dritzehn, haren neef, geweest was, had zij hem ditzelfde werk dikwijls helpen maken dag en nacht.’ Zij heeft ook gezegd dat zij wel wist, dat Andries Dritzehn, haar neef zaliger, indertijd zijn penninkske gelds beleend had; of hij dit echter voor het werk gebruikt had, wist zij niet.
Hans Sidenneger heeft gezegd, dat wijlen Andries Dritzehn hem dikwijls gezegd had, ‘dat hij een groote som gelds aan gemeld werk besteed had en het hem veel kostte en hij niet wist, hoe daarin te handelen.’ Waarop deze getuige hem andwoordde: ‘Andries, zijt gij erin geloopen, dan moet gij er ook weêr uit.’ Toen zeide Andries, dat hij het zijne verpanden moest. Getuige gaf hem toen den raad dit te doen en er niemant iets van te zeggen, hetgeen Andries deed; of de som en de tijd echter groot en klein geweest waren, wist hij niet.
Hans Schultheiss heeft gezegd dat Lourens Beildeck eens ten zijnent gekomen was tot Claus Dritzehn, toen deze getuige hem thuis gebracht had, nadat Andries gestorven was, bij welke gelegenheid Lourens tot Claus zeide: ‘Andries Dritzehn, uw broeder zaliger, heeft vier stukken onderaan in een pers liggen; nu heeft Hans Gutenberg u verzocht, dat gij die er uitneemt en van elkander op de pers legt, dan kan men niet zien wat het is.’ Toen ging Claus Dritzehn en zocht de stukken, doch vond niets. Ook deze getuige heeft voor geruimen tijd van Andries Dritzehn gehoord, dat het werk hem meer dan 300 gulden gekost had.

{==368==} {>>pagina-aanduiding<<}

Coenraad Sahspach heeft gezegd, dat Andries Heilmann eens tot hem gekomen is in de Kremerstraat en zeide: ‘Lieve Coenraad, Andries Dritzehn is gestorven en gij hebt de pers gemaakt en weet van de zaak; ga er heen, neem de stukken uit de pers en leg ze uit elkander, dan weet niemant wat het is.’ Toen nu deze getuige dit wilde doen en naar het werk zocht, op sint Steven jl., was het ding wech. Deze getuige zegt ook, dat Andries Dritzehn eens geld van hem geleend en voor het werk gebruikt heeft. Evenzeer wist hij, dat deze zijn inkomen had beleend.
Werner Smalriem heeft gezegd, dat hij drie of vier inkoopen gedaan heeft, doch hij wist niet wien dit aanging. Een koop bedroeg o.a. bij de 113 gulden, voor welk geld drie hunner zich borg stelden; Andries Dritzehn voor 20 gulden. Later was een som betaald ten huize van Antonius Heilmann en het overschot door Fridel (Frits) von Seckingen.
Mydehart Stocker heeft gezegd, dat Andries Dritzehn op sint Jan, met kerstmis, toen men den kruisgang deed, ziek werd en in een kamer van getuige te bed lag. Getuige kwam bij hem en vroeg: ‘Andries, hoe gaat het?’ Waarop hij andwoordde: ‘ik ben doodziek; mocht ik sterven, dan wenschte ik nooit in het genootschap gekomen te zijn.’ - ‘Hoe zoo?’ - ‘Omdat ik wel weet dat mijne broeders nooit met Gutenberg terecht kunnen.’ Getuige vroeg hem: ‘is de gemeenschap dan niet beschreven of zijn er geen lui bij geweest?’ - Andries: ‘Ja, het is beschreven.’ Getuige vroeg nu, hoe de gemeenschap was toegegaan, waarop hij hem zeide, dat Andries Heilmann, Hans Riffe, Gutenberg en hij (Andries Dritzehn) een overeenkomst hadden aangegaan, waarin Andries Heilmann en hij ieder 80 gulden hadden bijgedragen. Toen zij nu in de gemeenschap waren, waren Andries Heilmann en hij bij Gutenberg gekomen, te Sint Arbogast, waar deze ettelijke kunsten voor hen verborgen hield, die hij hun niet verplicht was te toonen. Dit had hun niet bevallen, zoodat zij de gemeenschap hadden ontbonden en een nieuwe gesloten, op voorwaarde dat Andries Heilmann en hij ieder boven de eerste 80 gulden zooveel zouden bijpassen, dat de som 500 gulden werd en zij te samen in de gemeenschap voor éen man zouden gelden. Hetzelfde bedrag zouden Gutenberg en Hans inbrengen. Gutenberg zou dan van de kunsten die hij kende niets voor hen verbergen. Daarover was een kontrakt gemaakt. Stierf een hunner, dan zouden de overblij-
{==369==} {>>pagina-aanduiding<<}
venden diens erven 100 gulden uitkeeren, terwijl het overige geld in de gemeenschap bleef. Ook deze getuige wist van Dritzehns beleening.
Heer Peter Eckhart, priester der sint Martijnskerk, heeft gezegd dat Andries Dritzehn zaliger, in de kerstdagen om hem gezonden heeft, ten einde zijn biecht te hooren. Toen hij tot hem kwam en gaarne biechtte, vroeg hem getuige, of hij iemant iets schuldig was of anderen aan hem. Andries andwoordde, dat hij met sommigen een overeenkomst had, met Andries Heilmann en anderen, en dat hij wel twee- of driehonderd gulden uitgekeerd had en geen penning bezat.
Thomas Steinbach getuigt, dat hij den opkooper Hesse, op zijn vraag of hij niet iets voor hem te koop wist, genoemd heeft Johan Gutenberg, Andries Dritzehn en eenen Heilmann, daar die wel geld gebruiken konden.
Lourens Beildeck zegt, dat Johan Gutenberg hem eens naar Claus Dritzehn gestuurd heeft, na den dood van diens broeder Andries, om te zeggen dat hij de pers, die hij onder zich had, niemant zou laten zien; hetgeen deze getuige ook deed en er bijvoegde, dat Claus naar de pers moest gaan en de twee werveltjes opendoen, dan vielen de stukken van elkander. Die stukken moest hij dan in of op de pers leggen, dan kon' er later niemant iets uit bemerken. En mocht hij uitgaan, dan moest hij bij Gutenberg komen, want deze had iets met hem te spreken. Deze getuige weet wel, dat Johan Gutenberg niets aan Andries, maar Andries wel aan Gutenberg schuldig was, hetgeen hij in termijnen betalen zou, doch binnen welke termijnen hij stierf. Getuige heeft Andries Dritzehn dikwijls bij Johan Gutenberg zien eten, doch hem nooit een penning zien betalen.
Reimbolt, van Ehenheim, heeft gezegd, dat hij vóor kerstmis bij Andries kwam en hem vroeg, wat hij alzoo maakte met die aardige dingen, waarmee hij omging. Andries andwoordde, dat het hem meer dan 500 gulden gekost had, doch hij hoopte, wanneer het hem gelukte, dat hij een goeden voorraad geld zou krijgen, waarmee hij getuige zou betalen en alle moeite verzoet zien. Getuige leende hem toen acht gulden en verhaalt ook van geschenken in wijn, door de geassociëerden aan Gutenberg vereerd.
Hans Niger, van Bischofsheim, heeft gezegd dat Andries

{==370==} {>>pagina-aanduiding<<}
tot hem kwam en zeide geld noodig te hebben, want hij had iets onder handen, waarvoor hij niet te veel geld bijeen kon brengen. Getuige vroeg hem, wat hij dan aan de hand had? Andries andwoordde dat hij een spiegelmaker was.
Frits von Seckingen is voor Gutenberg, Heilmann en Dritzehn borg geweest voor een bedrag van 101 gulden, tegen een gezegelde schuldbekentenis. Andries had die echter onder zich gehouden en niet gezegeld, maar Gutenberg later alles betaald.
Heer Antonius Heilmann heeft gezegd: toen hij gewaar werd dat Gutenberg Andries Dritzehn voor een derde wilde opnemen in den tocht naar Aken (die Ochevart), met spiegels, verzocht hij hem dringend dat hij zijn broeder Andries ook daarin op zou nemen. Gutenberg gaf echter zijn vrees te kennen, dat de vrienden van Andries het voor bedrog (tooverij) zouden houden en kon' er dus niet goed in bewilligen. Toen bad Antonius nochmaals Gutenberg en stelde een kontrakt op, dat hij beiden vennooten vertoonen zoude, ten einde er zich op te beraden. Er werd in toegestemd. Bij deze gelegenheid verzocht Andries Dritzehn dezen getuige om hem met geld te helpen, waarop hij hem, tegen onderpand, met 90 
{== afbeelding 	==} {>>afbeelding<<}
    
 hielp, welk geld hij hem te St. Arbogast bracht. Getuige vroeg hem: ‘wat moet gij met zooveel geld, daar gij toch niet meer dan 80 gulden noodig hebt?’ Andries zeide, dat hij geld hebben moest, want twee of drie dagen in de vasten, vóor vrouwendag (25. Maart), moest hij Gutenberg 80 gulden betalen; dezelfde som, die ook getuige storten moest, daar volgends de afspraak elk 80 gulden moest betalen voor het andere derde in de winst, waar Gutenberg noch over te beschikken had. Dit geld werd Gutenberg gegeven voor het aandeel in de onderneming en het onderricht in de kunst gegeven, maar niet in de gemeenschappelijke kas gestort. Hierna heeft Gutenberg tot getuige gezegd dat hij hem een anderen voorslag had te doen, dat namelijk in alles volkomen gelijkheid zou bestaan, omdat hij (Antonius) zooveel voor hem gedaan had; niemant zou voor den ander iets verbergen, dan zou dit den voortgang der andere kunsten bespoedigen. Volgends deze belofte maakte Gutenberg een oorkonde en sprak tot Antonius: zeg dat de anderen er zich wel over bedenken, of het hun zoo goed is. Dit deed hij en daarop gingen zij eenigszins lang te rade; toen zeide hij: hoewel er thands zooveel in voorraad is
en gemaakt wordt, dat

{==371==} {>>pagina-aanduiding<<}
uw aandeel daarin het bedrag van uw voorgeschoten geld zeer nabij komt, wordt u nochtans de kunst meegedeeld.
Alzoo kwamen zij met hem overeen wegens twee punten, waarvan het eene geheel afgedaan, het andere goed opgehelderd zou worden. Het punt dat als opgeheven beschouwd zou worden was, dat zij tegenover Hans Riffe op geenerlei wijs verbonden wilde zijn, daar zij niets van hem, maar alles van Gutenberg hadden. Het andere op-te-helderen punt was, als het gebeurde dat éen hunner kwam te sterven, dan moest er nauwkeurige opheldering gegeven worden en werd bepaald, dat men den erfgenamen van den overledene, voor alle vervaardigde of noch niet vervaardigde dingen, voor het ingebrachte geld dat elke deelnemer in de kosten moest bijdragen, en voor de formen en alle gereedschap, niets uitgezonderd, na afloop der vijf jaren honderd gulden zou geven. Dit geschiedde opdat, als er een stierf, men niet genoodzaakt zou zijn, aan alle erfgenamen de kunst te wijzen, te zeggen of te openbaren.
Daarna hebben de beide Andriessen den getuige (Antonius Heilmann) gezegd, dat zij het met Gutenberg over de oorkonde eens geworden waren. Andries Dritzehn had aan Gutenberg veertig gulden, Andries Heilmann vijftig gulden gegeven, daar de afspraak bepaalde voor dezen termijn vijftig gulden, vóor verschenen kerstmis twintig gulden en naderhand, in Maart, zooveel als de oorkonde, door getuige medeonderteekend, bepaalt. Getuige erkent het kontrakt en dat het geld niet in de gemeenschappelijke kas gestort is, maar voor Gutenberg zijn zou. Zoo heeft ook Andries Dritzehn geen geld met ons in de gemeenschap ingebracht en nooit geld gegeven voor het eten en drinken, dat zij buiten (voor de stad, te St. Arbogast, waar Gutenberg woonde) gebruikt hadden.
Deze getuige wist ook zeer goed, dat Gutenberg kort voor kerstmis zijn knecht zond naar de beide Andriessen, om alle formen te halen, en deze werden voor zijne oogen versmolten, wat hem van ettelijke formen leed deed. Getuige wist dat men, toen Andries stierf, de pers gaarne gezien zou hebben en dat Gutenberg zeide, dat zij om de pers zouden sturen, want hij vreesde dat men haar zien zou. Toen zond hij zijn knecht om haar uit elkander te nemen. - Hij had ook zijn broeder gevraagd, wanneer zij begonnen te leeren, waarop deze hem geandwoord had, dat Gutenberg van Andries Dritzehn noch tien gulden

{==372==} {>>pagina-aanduiding<<}
eischte van de vijftig gulden, die hij op sint Hendrik zou gegeven hebben.
Hans Dünne, de goudsmit, heeft gezegd, dat hij voor drie jaren of daaromtrend aan Gutenberg bij de honderd gulden verdiend heeft, alleen voor hetgeen tot het drukken behoort.

Vonnis.

Wij, Cune Nope, meester en raad te Straatsburg, doen kond allen die dezen brief zien of hooren lezen, dat voor ons verschenen is Jerge (George) Dritzehn, onze burger, uit naam van zichzelven en met volmacht van Claus Dritzehn, zijn broeder, en eischte tegen Hans Gensfleisch van Maints, genoemd Gutenberg, onzen ingezetene, aldus: Andries Dritzehn, zijn broeder zaliger, had uit zijn vaderlijk erfdeel een groote som gebracht in een gemeenschap met Hans Gutenberg en anderen; zij hadden dan ook hun bedrijf geruimen tijd met elkander uitgeoefend. Andries Dritzehn was mede op vele plaatsen, waar zij lood en andere dingen, daartoe benoodigd, gekocht hadden, borg geworden, wat hij ook betaald had. Toen nu Andries gestorven was, had George en zijn broeder Claus dikwijls van Gutenberg verlangd, dat hij hun in huns broeders plaats in de gemeenschap opnemen of anders het ingebrachte geld uitkeeren zou, hetgeen deze heeft geweigerd. Hiertegen heeft Hans Gutenberg geandwoord, dat deze eisch onbillijk was en niet overeenkomstig de cedulen, die George en Claus Dritzehn na den dood huns broeders gevonden hadden. Want Andries had zich voor eenige jaren tot hem gewend om sommige kunsten te leeren; op zijne bede had Gutenberg hem geleerd steen te polijsten. Geruimen tijd later had Gutenberg zich met Hans Riffe verstaan omtrend een kunst, die gebruikt zou worden bij gelegenheid der bedevaart naar Aken, op voorwaarde dat Gutenberg twee en Riffe éen derde ervan zou genieten. Dit was Andries Dritzehn gewaar geworden en had hem verzocht deze kunst ook te mogen leeren. Hetzelfde verzocht de heer Antonius Heilmann van wege zijn broeder Andries, waarop Gutenberg beiden beloofde hen te onderwijzen en van zulke kunst en aventuur de helft af-te-staan, in dien zin, dat zij met hun tweeën éen
deel, Hans Riffe het andere deel en Gutenberg de helft hebben zou. Voor het onderwijs zouden zij hem 160 gulden geven. Hij ontving dan ook toen

{==373==} {>>pagina-aanduiding<<}
van ieder 80 gulden, daar de bedevaart dat jaar plaats zou hebben en zij zich met hun kunst hadden toegerust. Toen de bedevaart een jaar werd uitgesteld, verzochten zij hem dringend, hun al zijn kunsten en aventuur te willen leeren die hij wist en niets voor hen te verbergen. Alzoo overreedden zij hem dat zij het onderling eens werden, op voorwaarde dat zij hem bij het eerstgenoemde geld 250 gulden zouden geven, te samen 410 gulden. Daarvan zou Gutenberg honderd gulden gereed geld ontvangen, waarvan hem vijftig gulden gewerden van Andries Heilmann en veertig gulden van Andries Dritzehn, zoodat er van deze noch tien gulden was blijven staan. Verder zouden zij hem ieder 75 gulden geven in drie termijnen. Andries Dritzehn was echter binnen deze termijnen gestorven, terwijl de overeenkomst was aangegaan voor vijfjaar en gebeurde het, dat een van vieren binnen dien tijd stierf, dan zouden alle kunst, gereedschap en gemaakt werk bij de overigen blijven en, na afloop der vijf jaren, de erfgenamen van den overledene honderd gulden ontvangen. Dit alles was schriftelijk vastgesteld, waarop Gutenberg hun ook in deze kunst en aventuur had onderwezen, hetgeen Dritzehn op zijn sterfbed bekend heeft. Daarom begeerde hij, dat George en Claus Dritzehn de 85 gulden, die hij van wege hun broeder noch te goed had, van de 100 gulden zouden aftrekken; dan wilde hij hun de overschietende vijftien gulden uitbetalen, hoewel hij daarmede noch eenige jaren den tijd had. Heeft Andries Dritzehn, zooals zijn broeder gemeld heeft, veel van zijns vaders goed opgenomen, verpand of verkocht, dat ging Gutenberg niet aan, want deze had niets dan het opgenoemde ontvangen. Evenmin was Andries zijn borg geworden voor lood, noch voor iets anders, behalve eens bij Frits von Seckingen, waarvan hij hem echter na zijn dood bevrijd heeft. Op grond van
eisch en andwoord, spraak en tegenspraak, van de schriftelijke overeenkomst en het beëedigd getuigenverhoor, wordt George en Claus Dritzehn hun eisch ontzegd en Gutenberg zijn tegenvordering toegewezen. Datum (12. December) Anno XXXIX.
Later, doch ook in 1439, is ten gevolge van dit proces een klacht ingediend door Gutenbergs knecht, Lourens Beildeck, tegen den eischer George Dritzehn, die hem na den afloop van meineed beschuldigde. De aanklacht luidt:
‘Ik, Lourens Beildeck, verklaag bij de heeren van den hoogen Raad, meester Jörg Dritzehn, die mij ontboden heeft voor u,

{==374==} {>>pagina-aanduiding<<}
mijne genadige heeren om de waarheid te zeggen, terwijl ik ook bij mijn gezworen eed gezegd heb, wat ik van de zaak wist. Daarna heeft genoemde Jörg Dritzehn mij andermaal voor u ontboden om te getuigen en daarmede te kennen gegeven, dat ik vroeger de waarheid niet gezegd zou hebben. Bovendien heeft hij mij in 't openbaar toegeroepen: Jou getuige, je zult voor mij de waarheid zeggen, al zouden we samen naar de galg (hörestu, worsager, du must mir wor sagen solte ich mit dir uff die leiter kommen), en heeft mij daardoor kwaadwillig beschuldigd, dat ik een meineedige booswicht ben; waardoor hij mij door Gods genade onrecht aangedaan heeft, &c.
Uit de bestaande lijst der getuigen blijkt, dat het protokol niet volledig tot ons gekomen is. Door beide partijen gemeenschappelijk gedagvaard waren: Lourens Beildeek, Werner Smalriem, Fridel von Seckingen, Ennel Dritzehn, Conrad Sahspach, Hans Dünne en meester Hirtz (wiens getuigenis ontbreekt). Dritzehn had bovendien laten dagvaarden (Dis ist Jerge Dritzehn Worheit gegen Hans Gutenberg): den pastoor van sint Martijn, Hans Sydenneger, Hans Schultheiss der holzman, Thomas Steinbach, Reimbolt van Ehenheim, Berbel das clein fröwel, wier verklaringen zijn meegedeeld, en Jacob Imerle, Midhart Honöwe, Heinrich Bisinger, Wilhelm von Schutter, de vrouw van Lourens Beildeck, Stösser Nese van Ehemhein, de heer Jerge Saltzmütter, Heinrich Sidenneger, Hans Ross de goudsmit en zijn vrouw, de heer Gosse Sturm te Sint Arbogast, en Martin Verwer, wier verklaringen ontbreken. Vooral het gemis van het verhoor van dien tweeden goudsmit is te beklagen. Gutenbergs getuigen à décharge (Dis ist Gutenbergs Worheit wider Jerge Dritzehn), behalve de genoemden en de heer Antonius Heilmann met Mydehart Stocker, ontbreken in het protokol; zij waren: Andries en Claus Heilmann, de heeren Heinrich Olse, Hans Riffe en Johan Dritzehn. Ik betwijfel echter, of volledigheid ons in staat zou gesteld hebben tot beslissende gevoltrekkingen ten opzichte der technische werksaamheid, in de gedebatteerde verbindtenissen bedoeld. De straatsburger Raad hield natuurlijk het oog uitsluitend gericht op de rechtskwestie, die hij had op-te-lossen. Voor ons echter is het industriëele vraagstuk hoofdzaak en we willen onderzoeken tot hoever het zich laat beandwoorden.
Sedert de ontwikkeling der steden zochten niet meer alle leden van den adel uitsluitend hun bezigheid in de bedrijven der rid-
{==375==} {>>pagina-aanduiding<<}
derschap. De nijverheid, kunst en beschaving van het stadsleven verdrongen langsamerhand den krijgszuchtigen geest des adels, wien de steden aanzienlijke waardigheden en ambten, of ondernemingen van handel en nijverheid onderscheiding en rijkdom aanboden. Vooral het muntrecht werd dikwijls beleend aan een vereeniging van oude geslachten. Te Maints bestond deze vereeniging (van Münzer-Hausgenossen) uit twaalf familiën, waartoe ook de Gensfleischen behoorden. Bovendien bezaten zij de voorrechten van de muntwaardeering, van den ijk der maten en gewichten, van het houden van wisselkantoren en van den verkoop der goud- en zilverstaven aan de munt. Dit bracht hen vooral in aanraking met de goudsmeden, wier werk toenmaals een der aanzienlijkste bedrijven uitmaakte, dat werktuig- en scheikunde, ja het geheele gebied der plastische en grafische kunst omvatte, in haar toepassing op metalen, zoowel afzonderlijk als in vereeniging met edelsteenen en andere kostbare stoffen. Met de munt waren bank-, geld- en handelszaken verwant, die te Neurenberg, Augsburg en elders door soortgelijke vereenigingen gedreven werden. Sedert de veertiende eeuw zijn het zelfs meest patriciërs, van wie de stichting van kruitmolens, papiermolens en dergelijke nieuwe fabriekacies uitgingen.
Als zulk een adelijken industriëel leert het proces der erven Dritzehn ons Gutenberg kennen. Zonder ons te verdiepen in de financiëele kwestie, met strenge zelfbeheersching tegenover elke opwelling om de exegeze te hulp te komen met de verbeelding, uit het standpunt van volstrekte non-praejudicie, willen we trachten eenig begrip te krijgen van den aard der werksaamheden, door Gutenberg te Straatsburg verricht. Wat in de eerste plaats de feiten betreft, zoo is duidelijk, dat Gutenberg bij alles de hoofdpersoon, de leermeester is, aangezocht door anderen om hun tegen betaling zijn kennis deelachtig te maken. Eenige jaren voor het proces ging hij een verbindtenis aan met Andries Dritzehn, om dezen te onderwijzen in het polijsten van steenen. ‘Bei dem Poliren der Steine ist an Edelsteinschleifen noch nicht zu denken; am wahrscheinlichsten sind halbedle Steine gemeint, wie sie, in der Nachbarschaft von Mainz, der Hundsrück und das sogenannte Westrich lieferte. Nach Seb. Münster wurde Chalcedon im Revier S. Wendel gebrochen und das nicht weit entfernte Oberstein an der Nahe. wo sich Agat, Onyx und andere dergleichen Schmucksteine finden, ist noch jetzt der Ort,

{==376==} {>>pagina-aanduiding<<}
wo sie auf einer Menge von Mühlen geschnitten und mittelst Tripel oder Zinnasche polirt werden’ (Sotzmann). Deze industrie werd tot wederzijdsch voordeel der kompanjons uitgeoefend. In dezelfde periode verdient de goudsmit Hans Dünne aan Gutenberg veel geld voor wat ‘tot het drukken’ behoort. Daar deze uitspraak volstrekt niet nader verklaard wordt, geeft zij tot geen andere gevolgtrekking recht, dan dat het bedrijf van Gutenberg ook in eenig verband heeft gestaan met bearbeiding van metaal.
Terwijl de overeenkomst met Andries Dritzehn geruimen tijd bestond, sloot Gutenberg, in 1438; een andere met den rechter Hans Riffe, om ook dezen in een kunst te onderwijzen. Zoodra Ditzehn dit bemerkte, verzocht hij in die nieuwe overeenkomst te worden opgenomen. Dit zelfde aanzoek deed de heer Antonius Heilmann, een vriend van Gutenberg, ten behoeve van zijn broeder Andries. Hij liet zich door beiden bewegen en nu vormden Gutenberg, Riffe, Dritzehn en Heilmann een vennootschap tot vervaardiging van spiegels, met het oog op de bedevaart naar Aken, die in 1439 te wachten stond.
De spiegels der vijftiende eeuw werden verfoelied door middel van gesmolten lood of tin op het heetgemaakte glas te gieten. De lijsten waren breed, verguld en rijk vercierd met snijwerk ‘en basrelief’. Zulk een spiegellijst uit de vijftiende eeuw wordt beschreven in den Reintje de Vos van Hendrik van Alkmaar:

Dat holt, dâr dat glas inne stôd, 
Was brêd anderdhalven mannes fôt 
Buten umme gânde alle rund, 
Dâr mannige frömde historien uppe stund, 
Under isliker historien de wôrde 
Mit golde dorgwragt, so sik dat behôrde. 

Van lood (waar het proces insgelijks van spreekt) wordt, ter vervaardiging van spiegels, reeds gewaagd in de dertiende eeuw. In het Speculum naturale van Vincentius Bellovacensis (circa 1240) wordt gezegd: Inter omnia melius est speculum ex vitro et plumbo...Quande superfunditur plumbum vitro calido, efficitur altera parte terminatum valde radiosum. En in de Perspectiva communis van Peckham: Specula consueta vitrea sunt plumbo obducta.
De bedevaart naar het oude Aken heeft om de zeven jaren

{==377==} {>>pagina-aanduiding<<}
plaats en duurde van den 10. Juli af veertien dagen, gedurende welken tijd de gewone kerkelijke godsdienst niet plaats had, maar een vrije markt gehouden werd. De toevloed van vreemden was bij die gelegenheid buitengewoon groot, zoodat bijv. in het jaar 1496 op éen dag 142000 pelgrims in de stad en 80000 gulden uit de offerkisten geteld werden. Aken bezat namelijk relieken van den eersten rang, zooals de luiers van Kristus, zijn lendekleed bij de kruisiging, den japon dien Maria droeg bij zijn geboorte en het kleed waarop Johannes de Dooper onthoofd is. De straatsburger vennootschap had derhalve een voordeelige spekulacie op het oog, toen zij besloot voor de bedevaart van 1439 spiegels in voorraad te maken. Het feest werd echter een jaar uitgesteld, hetgeen de geassociëerden in geldelijke verlegenheid schijnt te hebben gebracht. Dit uitstel gaf inmiddels hun ondernemingsgeest aanleiding, om een derde overeenkomst te sluiten voor den tijd van vijf jaren, waarbij Gutenberg zich verbond niets van zijn industriëele kennis voor zichzelven te houden, maar alles wat hij wist aan de vennooten te leeren. Dit kontrakt zou dus duren tot 1443.
Even stellig als we het onderwerp der eerste overeenkomst (Gutenberg-Dritzehn) en dat der tweede (Gutenberg-Riffe-Dritzehn-Heilmann) uit het proces leeren kennen, zoo onzeker blijft het, welke kunst ondersteld wordt in het derde vijfjarig kontrakt. Het vonnis, dat uit den aard der zaak alleen de rechts- d.i. de geldkwestie in het oog houdt, omschrijft haar in 't algemeen als ‘kunst und afentur’. Schöpflin heeft dat woord aventuur volstrekt onnauwkeurig vertaald door ‘geheime kunst’, ars secreta et mirabilis. Het woord beteekent niets anders dan in 't algemeen een onderneming, een risico, een handelszaak die ondernomen d.i. gewaagd wordt. In een gerechtelijke overeenkomst tusschen Peter Schöffer en zijn zwager Johan Fust, gesloten in 1477, wordt gestipuleerd: Dieselben Bücher sal der genannte Peter in Zyt und die wyle er den Handel mit Bücher trybet, dem obgenannten Johannes sinem schwager zu Fruntschaft und zum Besten uff sinen kosten und uff Johannes abentur und wagnisse synen eygen büchern; als ferne er verwag, vertryben und verkauffen. In 1494 klaagde de boekdrukker Friedrich Pfister te Regensburg bij den bisschop, dat men niet hem maar Joh. Pfeyl het drukken van gebedenboeken had opgedragen, waarop hem geandwoord werd: Man mag

{==378==} {>>pagina-aanduiding<<}
niemand drucken wehren, es drucke der auf sein eigen abentuer.
Uit de verklaringen der getuigen blijkt: 1o dat Sahspach voor de geassociëerden een pers heeft gemaakt; 2o dat die pers zich bevindt, niet bij Gutenberg in het klooster St. Arbogast buiten de stad, maar bij Dritzehn, die inwoonde bij Mydehart Stocker; 3o dat die pers ontsloten kan worden door middel van twee wervelen; 4o dat er zich vier stukken onderin bevinden, die er uitvallen bij 't opendoen van de wervels; 5o dat het geheim dier pers (hetgeen Gutenberg en Heilmann na den dood van Dritzehn bewaard willen zien), bestond in de wijze waarop de geheele toestel in elkander zat, niet in den inhoud: het uit elkander leggen was tot handhaving van het geheim voldoende. Wat was nu deze pers, wat waren de vier stukken? Schöpflin vertaalt ze eenvoudig met ‘vier bladzijden’ (quatuor paginas) en ziet door dit prisma eener willekeurige vertaling hier de beginselen der boekdrukkunst. Meerman, hem naschrijvend, zegt zelfs: ‘dat hier sprake is van de boekdrukkunst, ziet iedereen.’ Iedereen namelijk, die aan den klank der woorden genoeg heeft, maar niemant, die meer hecht aan begrip dan aan klank. Het wezen der typografie is niet persen en drukken, maar mobilizacie: de gevleugelde A is haar symbool. De elementen ontboeid; de letters bevrijd uit den band der houtvezels, waar de graveerstift van den xylograaf ze in verstrikt hield; het gesneden charakter opgestaan uit het graf der doodsche eenerleiheid en zelfstandig voortlevend als gegoten typos, - dat is de uitvinding van de boekdrukkunst. In plaats dus dat Gutenberg den waren inhoud der pers voor oningewijden zou hebben verborgen, door hem er uit te laten nemen en er op te leggen, zou hij er de zaak juist door hebben
geopenbaard.
Evenmin blijkt hier de minste verwantschap met xylografie. De pers heeft bij de xylografie den frottondruk eerst vervangen in de zestiende eeuw. Maar buitendien blijkt uit een belangrijke plaats van het getuigenverhoor ontegensprekelijk, dat onze straatsburger industriëelen in metaal en niet in hout werkten. Ik bedoel deze verklaring:
Dirre gezuge hat ouch geseit das er wol wisse das Gutenberg unlage vor wihnahten sinen kneht sante zu den beden Andresen, alle formen zu holen, und würdent zur lossen das er ess sehe, und in joch ettliche formen ruwete. Wetter, de geleerdste auteur over het straatsburgsche proces en die het toepast op

{==379==} {>>pagina-aanduiding<<}
den ‘Tafeldruck’ (houtsneêplaatdruk), zegt in zijn ‘Kritische Geschichte der Erfindung der Buchdruckerkunst’: Diese Worte sind viel zu dunkel, als dass sich etwas Bestimmtes daraus folgern lassen könnte. Unter dem wort Formen aber sind in keinem Falle einzelne Buchstaben zu verstehen, sondern ganze Tafeln. Daher hiessen die Holzschneider schon früher in ganz Deutschland Formschneider. Die folgenden Worte der Aussage sind so dunkel, dass sie schwerlich je befriedigend werden erklärt werden können Zoo spoedig behoort een Duitscher het niet optegeven; vooral niet in dit geval, want de woorden zijn duidelijk. Men stuitte op de termen zurlossen en ruwete, die menige marteling hebben doorgestaan. Zurlossen = zerlassen beteekent smelten en ruwete is noch tegenwoordig (in den Elzas, in Zwitserland en elders) dialekt voor reuete, berouwde. Antonius Heilmann getuigt derhalve, dat Gutenberg kort voor kerstmis alle formen bij Dritzehn en Andries Heilmann liet halen en ze in zijne tegenwoordigheid had versmolten, wat hem (Gutenberg of getuige) van sommige formen speet. Van houten drukformen is dus volstrekt geen sprake, evenmin als de vier stukken der pers, die ieder op zichzelf een geheel uitmaken, wijzen op de typografie. Wat die formen, die stukken (metaalplaten?), die pers echter wel waren? Wij weten het niet. Het is bij wetenschappelijk, objektief onderzoek volstrekt de vraag niet, of een onzekere zaak dit of dat ook zijn kan, maar wat zij werkelijk is. Het straatsburgsche proces is echter, ook zonder pozitief techniesch rezultaat, voor het historiesch onderzoek belangrijk genoeg: het geeft den aanstaanden uitvinder van de typografie te aanschouwen als een edelman, maar
die tevens een industriëel talent is; als iemant die psychologiesch en techniesch volkomen voldoet aan de voorwaarde, aan de individueele praedispozicie der uitvinding. Hij is geen uitvinder des toevals of van een gril van het lot, maar door ernstig zoeken, door techniesch nadenken. Voor de wetenschap is dit enkele feit meer waard dan een gantsche scheepslading papier, volgeschreven met vermoeiende onderstellingen, die de kennis geen stap vooruit brengen.
Volgen we het spoor van Gutenberg aan de hand van stellige oorkonden.
Bewijzen van geldverlegenheid doen zich te Straatsburg ook in 't vervolg op. Den 2. Januari 1441 stelde hij zich, met den ridder Luthold von Ramstein als medeschuldenaar, solidair borg voor een jaar-
{==380==} {>>pagina-aanduiding<<}
lijksche rente van vijf 
{== afbeelding 	==} {>>afbeelding<<}
    
, die de wapendrager Johan Karle voor een som van 100 
{== afbeelding 	==} {>>afbeelding<<}
    
 aan het kapittel der sint Thomaskerk te Straatsburg verkocht had. Den 15. December 1442 verkocht hij met Marten Brether, burger te Straatsburg, aan hetzelfde sticht een jaarlijksche rente van vier 
{== afbeelding 	==} {>>afbeelding<<}
    
 uit inkomsten der stad Maints die hij geërfd had van zijn oom Johan Lehheimer, rechter aldaar. Beiden bekennen de koopsom in gereed geld ontvangen en geheel ten gebruike van Johan Gutenberg besteed te hebben. (quam pecuniam ipsi venditores confessi fuerunt se a Dominis Decano et Capitulo plene recepisse, sibique numeratam, traditam et solutam fore, ac in usus praefati Joannis Gutenberg totaliter convertisse). De oorkonden dezer borgtochten bevinden zich te Straatsburg in de registers der Thomaskerk. Gutenberg wordt er aldus in omschreven: Johannes dictus Gensefleisch alias nuncupatus Gutenberg de Moguntia. Eindelijk hebben noch de volgende aanteekeningen betrekking op zijn verblijf te Straatsburg.
In het Helbeling-Zollbuch (register der ontvangsten van den helbeling of penningstol, geheven van elke mate wijns), dat noch te Straatsburg bewaard wordt, leest men in den band, die de jaren 1436-40 bevat:
Item Hans Gutenberg I voer en IV aam. Is met hem gerekend op Donderdag vóor sint Margriet A. 1439; bleef schuldig XII β en als hij die geeft, dan heeft hij betaald tot sint Jansdag tot sint Agniet II. Item heeft gegeven XII β op dienzelfden dag.
In het boek van 1442 en volgende jaren staat: Item Hans Gutenberg.., op sint Matthijs A. 1443. Heeft gegeven 1 gulden op sint Gregorius A. 44. Op een andere plaats wordt gezegd dat deze tol betaald is door ‘Ennel Gutenbergen’. Daar deze opgaaf geen jaartal heeft, kan er niet met zekerheid uit besloten worden, sedert wanneer Ennel zich alleen te Straatsburg ophield.
Eerst in 1448 bevindt Gutenberg zich stellig weêr in zijn geboortestad. Want den 6. Oktober van dat jaar leent hij 150 gulden, die zijn bloedverwant Arnold Gelthuss voor hem opnam bij Rynhard Brömser en Henchin Rodenstein, tegen onderpand der rente van eenige huizen, die Gelthuss te Maints bezat. Dat dit voortdurend geldgebrek in verband stond met Gutenbergs onvermoeide industriëele proefnemingen is zeer waarschijnlijk. Zonder natuurlijk het juiste tijdstip te weten, waarop het eerste denkbeeld der typografie

{==381==} {>>pagina-aanduiding<<}
zijn geest heeft verlicht, zonder zijn eerste pogingen te kennen, voor de nieuwsgierigheid van meer gewicht dan voor de wetenschap, zijn we echter het jaar genaderd, waarin de beroemde uitvinding een gedane zaak was. Gutenberg was met de uitvinding van de boekdrukkunst, volgends Luther ‘das letzte Auflodern vor dem Erlöschen der Welt’, maar in waarheid het morgenrood eener nieuwe schepping, - in het jaar 1450 gereed. De pergamenten oorkonde, die dit bewijst, is noch te Frankfort en te Maints aanwezig. Zij bewijst dat Gutenberg, in plaats van langer tot kleine geldelijke voorschotten zijn toevlucht te moeten nemen, den rijken maintser burger Johan Fust (dialekt voor Faust) zoo helder het belang zijner uitvinding kon doen begrijpen, dat deze hem, in Augustus 1450, eerst het noodig kapitaal voorschoot tot oprichting eener drukkerij, daarna een som verstrekte om haar in gang te brengen. Voor het eerste bedrag bleef de opgerichte drukkerij het onderpand; tegenover het tweede gaf Gutenberg de waarde zijner ontdekking en zijn arbeid, wier winst en verlies gemeenschappelijk zouden zijn.
Er bestond alzoo tweeërlei (louter financiëele) betrekking tusschen Fust en Gutenberg. Fust was 1o hypotheekhouder der drukpers met toebehooren, 2o vennoot der te drijven zaak. De tweede som had evengoed door een ander dan Fust ingebracht kunnen worden. Een en ander zal zoo aanstonds blijken.
Het eerste werk, waar de nieuwe kunst op toegepast werd, was de bijbel in de taal der kerk, een reuzenwerk waardig het genie dat haar ontdekte. De twee folianten waaruit hij bestaat, 324 + 317 bladen, waren eenige jaren onder handen, maar stellig in het jaar 1455 voltooid, want het exemplaar der Keizerlijke Bibliotheek te Parijs behelst de volgende onderschriften van den illuminator: Et sic est finis primae partis bibliae, scilicet veteris testamenti, illuminata seu rubricata et ligata per Henricum Albech alias Cremer Anno Dni MCCCCLVI festo Bartholomei Apli...[24. Augustus] Deo gratias... - Alleluja. En aan het slot van den tweeden band: Iste liber illuminatus, ligatus et completus est p. Henricum Cremer Vicarium ecclesiae collegiatae Sancti Stephani Maguntinae sub. Anno Dni Millesimo quadringentesimo quinquagesimo sexto, festo assumtionis gloriosae Virginis Mariae, deo Gratias Alleluja. Deze officiëele jaartallen voeren, in verband met de tijdruimte, voor zulk een werk volstrekt noodig, tot het jaar 1455 als het stellige tijdstip der voltooiing

{==382==} {>>pagina-aanduiding<<}
van den druk. De bijbel is op elke bladzijde in twee kolommen gedrukt, behalve de eerste tien, allen van 42 regels, waardoor hij in de bibliografie bekend staat als de 42-regelige bijbel. De inkt, waarschijnlijk roet en gom, is oplosbaar met water. - Zoover ik weet, bestaan er van dit bewonderenswaardig monument in de openbare boekerijen van Europa noch zestien exemplaren, waarvan zeven op pergament en negen op papier.
Terwijl Gutenberg met den bijbel bezig was, liet hij ook kleiner werken uitvoeren, maar waarvan het meeste verloren is gegaan. Dit blijkt uit de noch bestaande aflaatbrieven op pergament. Paus Nikolaas V. schreef een aflaat uit, ten einde met de opbrengst Johannes II., koning van Cyprus, te ondersteunen tegen de Turken. Hij zond een legaat, Paulinus Chappe (Zappe), tot den aartsbisschop van Maints, met een volmacht, gedateerd den 6. Januari 1452. De naam van dezen afgevaardigde komt op de gedrukte aflaatbrieven voor, zoodat het ook daardoor buiten twijfel is, dat ze te Maints gedrukt zijn. De aflaatbrieven bestaan uit drie afdeelingen; de eerste begint met de woorden: Universis Christi fidelibus presentes litteras, inspecturis Paulinus Chappe, consiliarius, ambasciator, et procurator generalis Serenissimi Regis Cypri, en eindigt met den datum, die plaats, jaar en dag der afgifte van den brief aanwijst; de tweede afdeeling bevat een formule van absolucie voor het leven (Forma plenissime absolutionis et remissionis in vita); de derde voor den dood (Forma plenissime remissionis in articulo mortis). De aanhef dezer formulen en de woorden Universis en Paulinus in de eerste afdeeling zijn met missaaltypen, maar al het overige met een kleine letter gedrukt. Er werd plaats open gelaten om den naam der ontvangers, hun woonplaats en den juisten dag schriftelijk te kunnen invullen. Het jaartal echter werd gedrukt. Het Museum Meermanno-Westreenianum te 's Gravenhage bezit een exemplaar met het jaartal MCCCCLIIII, het oudste typografiesch gedrukte jaartal dat bestaat. Lord Spencer bezit twee exemplaren eener andere uitgaaf, insgelijks met het jaartal 1455.
Het ligt in den aard der zaak, dat op deze eerste drukkerij van den beginne af aan werklieden aangenomen, d.i. leerlingen gevormd werden Daartoe behoorde in de eerste plaats een uitstekend kalligraaf, Peter Schöffer, geboortig van Gernsheim, een landstadje op de rechterzijde van den Rijn tusschen Worms

{==383==} {>>pagina-aanduiding<<}
en Oppenheim gelegen en dat toenmaals tot het aartsbisdom Maints behoorde. In het jaar 1449 bevond deze Schöffer zich als scriptor te Parijs. De stadsboekerij te Straatsburg bezit een door hem geschreven werk met het kalligrafiesch onderschrift: Hie est finis omnium librorum tam veteris quam nove loice completi per me Petrum de Gernsheim, alias de Moguntia, anno MDCCCCXLIX. in gloriosissima universitate Parisiensi. In de verciering van dit onderschrift vertoont zich reeds de latere ontwerper van de fraaie beginletters in het psalmboek van 1457.
Een ander discipel van Gutenberg was Albert Pfister, oorspronkelijk een xylograaf en de eerste die een eigen drukkerij heeft opgericht buiten Maints. Hij vestigde zich misschien reeds in 1453 te Bamberg en gaf er een jaar later het oudste boek met een jaartal, tevens het eerste gedrukte duitsche boek in het licht. Het eenig bekende exemplaar van dit werkje, vijf bladen in 4to, waarvan negen zijden bedrukt zijn, bevindt zich in de rijksbibliotheek te Munchen. De tekst, verdeeld in de twaalf maanden des jaars, behelst Eyn Manu(n)g d(er) criste(n)heit widd(er) die durke(n), een berijmde oproeping tegen de Turken, die den 18. Mei 1453 Konstantinopel veroverd hadden. Aan het slot bevindt zich het jaartal in de woorden: Als ma(n) zelet noch dni geburt offenbar M.CCCC.LV. jar. Het volgend jaar drukte hij met dezelfde typen een kalender op éen blad in folio, aan éen zijde bedrukt, maar met het cijfer van het jaar waarvoor hij bestemd was, namelijk 1457. Omstreeks het jaar 1460 bracht ook Pfister een groot drukwerk tot stand, een latijnschen bijbel, een pergamenten en papieren foliant van 881 bladen, ieder van 36 regels, waarom hij in de bibliografie de 36-regelige bijbel genoemd wordt. In het gerubriceerde exemplaar der Keizerlijke Biblotheek te Parijs is het jaartal 1461 geschreven met denzelfden rooden inkt, waarmede al de rubrieken van het geheele werk ingevuld zijn. De toewijzing van den 36-regelingen bijbel aan de pers van Pfister steunt op de eenzelvigheid der typen met die van het Fabelbuch, dat in 1461 te Bamberg gedrukt werd en den bibliografen als Boners Edelstein bekend is. Dit werk is groot 88 bladen in 4to, met 85 houtsneden en (doorloopenden) berijmden tekst. Het onderschrift van dit oudste duitsche boek met opgaaf van de plaats waar het gedrukt is, luidt (naar het eenigst bekende exemplaar in de boekerij te Wolfenbuttel):

{==384==} {>>pagina-aanduiding<<}


Zu bamberg diss püchley(n) geendet ist 
Nach der gepurt unsers herre(n) ihesu crist 
Do man zalt tausent unde vierhundert jar 
Und ym ein und sechzigsten das ist war. 
An sant valenteins tag 
Got behut uns vor seiner plag. Amen. 

Den naam eindelijk van den bambergschen boekdrukker vertoont het onderschrift van het zoogenaamde Buch der vier Historiën, met het jaartal 1462. Dit werk, van 58 bladen klein folio met 61 houtsnijden, behelst de geschiedenis van Jozef, Daniël, Esther en Judith. Het eindigt met de (doorloopende) regels:

Tzu bambergk in der selbe(n) stat. 
Das albrecht pfister gedrucket hat. 
Do ma(n) zalt tausent un(d) vierhu(n)dert jar. 
In zweiund sechzigste(n) das ist war. 
Nit lang nach sand walpurgen tag. 
Die vns wol gnad erverben mag. 
Frid vn(d) das ewig lebe(n). 
Das wolle uns got alle(n) gebe(n). Amen. 

Met de typen van den 36-regeligen bijbel verscheen noch, zonder jaartal, een duitsche vertaling van den Belial van Jacobus de Theramo, 90 bladen in klein folio, waarvan het laatste den drukker vermeldt: Albrecht pfister zu Bamberg Volgends het karakter der typen zouden eveneens tot de pers van Pfister behooren de volgende, geheel ongedateerde uitgaven: 1o Die sieben Freuden Mariä, 9 bladen in 12mo met 8 houtsneden; 2o Das Leiden Jesu, 21 bladen met 20 houtsneden (als ze vóor 1460 gedrukt zijn, zijn dit de oudste typografische boeken met xylografiën); 3o Klagen gegen den Tod, 24 bladen klein folio met 5 houtsneden; 4o Rechtstreit des Menschen mit dem Tode, 23 bll. kl. folio; 5o Die Armenbibel, 17 bil. in folio met 170 houtsneden; en 6o de Biblia Pauperum, hetzelfde werk als het voorgaande, doch met latijnschen tekst en circa 1462 gedrukt. Terwijl de geschiedenis er niets hoegenaamd van weet, heeft de bibliothekaris J.H. Jäck te Bamberg in 1835 de vriendelijkheid gehad, Albrecht Pfister te verheffen tot den

{==385==} {>>pagina-aanduiding<<}
uitvinder van de boekdrukkunst en in zijn konjekturenweefsel inderdaad enkele zwakke hoofden (zooals dr. Karl Falkenstein) gevangen, die, de oorkonden betreffende Gutenberg niet kunnende loochenen, begonnen zijn Pfister te erkennen als een zelfstandigen uitvinder van de typografie, gelijktijdig met Gutenberg. Er is geen enkele datum aanwezig die tot deze willekeurige onderstelling dwingt. Met de psychologische mogelijkheid eener gelijktijdige uitvinding, door twee elkander vreemde geesten, heeft de wetenschap niets uit-testaan. De vraag is niet, wat zou hebben kunnen gebeuren, maar wat werkelijk gebeurd is. En nu is een gelijktijdige uitvinding van de typografie te Maints en in het niet ver verwijderde Bamberg zelfs psychologiesch niet waarschijnlijk. Uitvindingen van dat gewicht heerschen niet epidemiesch. Lessing heeft zeer waar gezegd: Vielleicht von allen Erfindungen lässt sich mehr oder weniger zeigen, dass irgend jemand sehr nahe dabei gewesen sein müsse. Von einer, sie sei welche es wolle, beweisen, dass sie vorlängst hätte gemacht sein können oder sollen, ist nichts als Chikane; man muss unwidersprechlich beweisen, dass sie wirklich gemacht gewesen, oder schweigen.
Keeren we tot Gutenberg terug. Genie en talent voor geldelijk beheer, die zelden hand aan hand plegen te gaan, schijnen ook bij hem niet eendrachtig te hebben gewoond. Althands in het jaar 1455 schijnt Fust zich genoodzaakt te hebben gezien, hem gerechtelijk te dwingen tot het uitbrengen van rekening en verandwoording over het voorgeschoten kapitaal. De hoogstgewichtige akte van den maintser notaris Ulrich Helmasberger, gedateerd 6. November 1455 en op pergament aangewezig te Frankfort en te Maints, de oudste oorkonde die over de boekdrukkunst handelt, verdient te worden gekend door ieder, die eenig belang stelt in de geschiedenis van de gewichtigste aller uitvindingen. Ik heb getracht dit gemakkelijk te maken, door middel eener leesbare vertaling van het stuk.
Instrument een gestelden dags, toen Fust rekenschap afgelegd en met eede bevestigd heeft.
In naam van god, amen. Kond zij allen die deze openbare akte zien of hooren lezen, dat in het jaar onzes Heeren 1455, op donderdag den zesden November. tusschen elf en twaalf uren op den middag, te Maints, in de groote eetzaal (refectorium) van het klooster der barrevoeters, in tegenwoordigheid van

{==386==} {>>pagina-aanduiding<<}
mij notaris en van hierna te noemen getuigen, verschenen is de eerzame en voorzichtige man Jakob Fust, burger te Maints, en vanwege Johan Fust, zijn broeder, mede daar tegenwoordig, heeft voorgelegd, gesproken en geopenbaard, dat tusschen den genoemden Johan Fust eenerzijds en Johan Gutenberg ter andere zijde, zou worden afgelegd den eed, naar luid het vonnis over beide partijen geveld en waartoe de dag van heden en dit uur vastgesteld en de konventzaal aangewezen was. Opdat de broeders van genoemd klooster, die noch in de konventzaal vergaderd waren, niet bemoeielijkt zouden worden, liet de genoemde Jakob Fust door zijn bode aldaar vragen, of Johan Gutenberg of iemant van zijnentwege in het klooster aanwezig was, ten einde de zaak af-te-doen. Op deze boodschap kwamen in gemeld refectorium de eerzame heer Heinrich Günter, pastoor bij sint Kristoffel te Maints, Heinrich Keffer [een der eerste boekdrukkers te Neurenberg] en Bertolf van Hanau [een der eerste boekdrukkers te Bazel], dienaar en knecht van Johan Gutenberg; en nadat hun door Johan Fust gevraagd was, of zij ook volmacht hadden van Johan Gutenberg, andwoordden zij, dat zij bescheiden waren door jonker Johan Gutenberg om te hooren en te zien, wat in de zaak zou gebeuren. Daarna verzocht Johan Fust aan de bepalingen van het vonnis te mogen voldoen, nadat hij Johan Gutenberg tot twaalf uren gewacht had en noch wachtte. Hij leest de rechtspraak voor van woord tot woord, met aanklacht en andwoord, over het eerste artikel van zijnen eisch, die aldus luidt: vooreerst dat hij, volgends hun geschreven overeenkomst, Johan Gutenberg acht honderd gulden ongeveer in goud zou leenen, waarmee deze het werk volbrengen zou, en of het meer of minder zou kosten ging Fust niet aan; en dat Johan Gutenberg van deze som zes gulden ten honderd aan rente zou betalen. Nu heeft hij hem dan ook deze achthonderd gulden tegen schuldbekentenis geleend, waarmede Gutenberg echter geen
genoegen nam, maar zich beklaagde, dat hij de achthonderd gulden noch niet had. Daarom heeft Fust hem genoegen willen geven en boven deze som achthonderd gulden meer geleend, dan hij hem volgends het kontrakt schuldig was, voor welke achthonderd gulden Fust honderd veertig gulden rente heeft moeten betalen. En hoewel Gutenberg zich in het kontrakt verbonden had 6% rente te geven van de eerste achthonderd gulden, zoo had hij dit toch geen

{==387==} {>>pagina-aanduiding<<}
enkel jaar gedaan, maar heeft Fust deze rente zelf moeten betalen, tot een bedrag van derd'half honderd gulden. Want nu Gutenberg nooit rente betaald heeft en Fust deze rente van kristenen en joden heeft moeten opnemen en daarvoor ongeveer zesendertig gulden moest geven, bedraagt dit met de hoofdsom ongeveer tweeduizend en twintig gulden, waarvan hij terugbetaling eischt. Waarop Johan Gutenberg geandwoord heeft, dat Johan Fust hem achthonderd gulden geleend zou hebben, met welk geld hij zijn werktuigen inrichten en maken zoude; deze werktuigen zouden het onderpand voor Fust zijn. Bovendien zou Fust hem echter jaarlijks driehonderd gulden geven voor onkosten, en ook arbeidsloon, huishuur, pergament, papier, inkt, &c. voorschieten. Werden zij het dan verder niet eens, dan zou Gutenberg de achthonderd gulden teruggeven en zoudeu de werktuigen weder vrij zijn van (hypothecair) verband; dit moet zóo verstaan worden, dat hij met de achthonderd gulden het werktuig, dat tot onderpand dienen moest, tot stand zou brengen; hij hoopt niet (dat men beweren zal) dat hij verplicht geweest is deze achthonderd gulden te besteden aan het werk der boeken (d.i. aan pergament, papier, etc.). En hoewel in het kontrakt vermeld is dat Gutenberg 6% rente betalen zou, heeft Fust hem gezegd dat hij niet voornemens was deze rente van hem te nemen. Zoo was hem ook de achthonderd gulden niet geheel en terstond volgends het kontrakt geworden, zooals Fust in het eerste artikel van zijn eisch voorgewend heeft, en wat de tweede achthonderd gulden betreft, daarover wenscht hij rekening te doen, maar staat hem daarvoor geen rente of woeker toe en hoopt die in rechten niet schuldig te zijn. Gelijk dan eisch en andwoord geluid hebben, spreken wij recht: wanneer Johan Gutenberg verandwoording gedaan heeft van alle ontvangsten en uitgaven, besteed
aan het werk tot hun beider voordeel (d.i. het drukken), zal dit bij de achthonderd gulden gerekend worden; heeft hij meer uitgegeven dan de achthonderd gulden, wat niet tot hun gemeenschappelijk voordeel diende, dan moet hij dit teruggeven; kan Fust met eede of getuigen bewijzen, dat hij het geld tegen rente opgenomen en niet uit eigen middelen geleend heeft, dan moet Gutenberg dit, overeenkomstig het kontrakt, betalen.
Nadat nu dit vonnis in tegenwoordigheid der genoemde getuigen gelezen werd, heeft Johan Fust met opgestoken vingers in handen

{==388==} {>>pagina-aanduiding<<}
van mij, openbaren schrijver, bij alle heiligen den eed afgelegd, dat alles naar waarheid en naar luid het vonnis begrepen was in een akte, die hij mij ter hand stelde. Hij bezwoer dit, zoo waar god en de heiligen hem mochten helpen, en de akte luidde woordelijk alzoo:
Ik, Johan Fust, heb opgenomen zesd'halfhonderd gulden, die Johan Gutenberg geworden en aan ons gemeenschappelijk werk besteed zijn, waarvoor ik jaarlijksche rente betaald heb en noch gedeeltelijk schuldig ben; daarom reken ik voor elke honderd gulden, die ik aldus opgenomen heb, zes gulden per jaar; en van het geld, dat aan ons beider werk besteed is, vorder ik overeenkomstig de rechtspraak de rente.
Van deze zaak verlangt de bovengenoemde Johan Fust, van mij openbaar schrijver, een of meer openbare akten, zooveel en dikwijls hem die noodig mochten zijn, en zijn alle hier beschreven zaken geschied in het jaar, de indikcie, op den dag, het uur, het pausschap, de krooning, maand en stad bovengenoemd, in het bijzijn der eerzame mannen Peter Grauss, Johan Kist, Johann Knoff, Johan IJseneck, Jakob Fust, burgers te Ments; Peter Gernsheim en Johann Bone, klerken van de stad en het bisdom Ments, als getuigen verzocht en gedagvaard. En ik, Ulrich Helmasberger, klerk van het bisdom Bamberg, door keizerlijk gezach openbaar schrijver des heiligen Stoels te Ments, beëedigd notaris, ben tegenwoordig geweest bij alle vermelde punten en artikelen met genoemde getuigen. Daarom heb ik deze openbare akte, door een ander geschreven, met mijne hand onderteekend en met mijn gewoon zegel verzegeld, des verlangd en verzocht, tot een getuigenis en ware oorkonde aller voorschreven dingen.
Ulricus Helmasperger, Notaris.

Na dit proces kwam Gutenbergs drukkerij aan zijn geldschieter, die in den bekwamen Peter Schöffer, door den uitvinder onderwezen en hem overtreffende in de bizonderheden der uitvoering, den geschiktsten persoon vond om haar voort-te-zetten. Hunne belangen werden later voor goed verbonden, toen Fust hem zijn eenige dochter Christine (Dyna) circa 1465 tot vrouw gaf.
Er ligt stof in deze gebeurtenis voor een aangrijpend drama: een geniale uitvinder, onvermoeid bezig om een denkbeeld te verwezendlijken; een woekerende en sluwe geldschieter, de

{==389==} {>>pagina-aanduiding<<}
financiëele zorgeloosheid van een genie misbruikend om hem meer en meer in zijn macht te krijgen; een vernuftige bediende, in een minnehandel gewikkeld met de dochter des woekeraars en met dezen samenspannend tegen den grooten meester; de uitvinder van de gantsche vrucht zijner jarenlange inspanning beroofd, op het oogenblik dat zij rijp was om te worden geoogst!
Maar de historie moet zich onderwerpen aan den eed van Fust. Van Gutenberg ontslagen, gaf hij met Schöffer in 1457 het prachtig psalterium (eigenlijk een officium divinum) in het licht, het eerste gedrukte boek met een volledigen datum. De vertaling van dit merkwaardig (rood gedrukte) onderschrift luidt aldus: ‘De tegenwoordige codex der psalmen, door de schoonheid der kapitale letters vercierd en genoegsaam gerubriceerd, is door de kunstige uitvinding om te drukken en karakters (letters) te formen (adinventione artificiosa imprimendi ac caracterizandi), zonder eenig schrift der pen aldus vervaardigd en tot vereering, tot dienst van god, met veel moeite en vlijt voltooid geworden door Johan Fust, maintser burger, en Peter Schöffer van Gernsheim, in het jaar des Heeren duizend CCCCLVII, aan den vooravond der hemelvaart van Maria’ (14. Augustus).
(Met dat praefix ad meende de slechte latiniteit der vijftiende eeuw het substantief (inventio) te versterken. Zoo beteekent in de pandekten adinventio eenvoudig uitvinding, niet bijuitvinding. Toen Gebwiler in de zestiende eeuw den straatsburger boekdrukker Mentel de uitvinding van de typografie wilde toeschrijven, drukte hij zich (Panegir. Carolin. Edit. Argent. 1521,19) dus uit: Primus autem ante 64 anus in hac urbe - adinvenit. Moet er echter diepe filozofie in dit ad schuilen, dan was het een maatregel tegenover den uitvinder, wiens drukkerij men, hoe dan ook, had weten te bemachtigen. De uitvinder Gutenberg heeft zich in elk geval niet van den term adinventio bediend.)
Het psalterium is een meesterstuk der typografie, zelfs tegenwoordig moeielijk te evenaren, bezwaarlijk te overtreffen. Het is een foliant van 175 bladen pergament, gedrukt met vijf lettersoorten, groote koraaltypen ter wille van het kerkelijk gebruik, 228 fraaie inicialen in kleuren (blauw, rood en purper), en waarvan de eerste hoofdletter, de B (Beatus vir), een waar kunstwerk is. In 1817 werd het exemplaar van graaf Mac-Carthy te Toulouse verkocht voor twaalfduizend franken; maar het is veel meer waard.

{==390==} {>>pagina-aanduiding<<}

Met dezelfde typen werd het psalterium herdrukt in 1459, 1490, 1502 en 1516. In 1502 was het de laatste uitgaaf van Peter Schöffer zooals hij er in 1457 zijn zelfstandige typografische loopbaan mee geopend heeft. Ruim een maand na den tweeden druk van het psalmboek verscheen een met nieuwe, veel kleiner typen gedrukte foliant van 169 bladen, op pergament en op papier, het Rationale divinorum officiorum, een liturgiesch werk uit den bloeitijd van het katholicisme, van den bisschop Durandus (Durant, † 1294), over den oorsprong en de beteekenis der kerkelijke gebruiken. Het onderschrift (6. Okt. 1459) is nagenoeg gelijk aan dat der beide psalteria. In 1460 (25. Juni) verscheen bij Fust en Schöffer het vierde volledig gedateerde boek, 51 bll. in folio, wederom met nieuwe typen gedrukt, de Constitutiones van Clemens V.
Inmiddels had de uitvinder, geldelijk bijgestaan door dr. Humery, zich een nieuwen typografischen toestel aangeschaft. Hij bracht een reuzenwerk tot stand, een foliant van 373 bladen, op pergament en papier; namelijk het beroemde Catholicon, een uitvoerige latijnsche spraakleer en etymologiesch woordenboek in vijf afdeelingen, van Joh. de Janua de Balbis. Het Museum Meermanno-Westrenianum bezit twee exemplaren van dit heerlijk monument der heerlijke uitvinding, waar de uitvinder-zelf in het onderschrift spreekt. Een rechtsgrond moge oorzaak geweest zijn dat hij zich niet noemt als boekdrukker, maar van de zaak, van de uitvinding gewaagt hij op de ondubbelzinnigste, de verhevenste wijs. In de theologische taal zijner eeuw spreekt hij van zichzelven als het uitverkoren werktuig Gods, waardoor de luister van zijn volk verhoogd wordt. Gutenberg eindigt zijn werk met de profetische regels, zinspelend tevens op den inhoud des boeks, een spraakleer:
‘Onder den bijstand des allerhoogste, op wiens wenk de tongen der kinderen welsprekend worden en die dikwijls den kleinen openbaart, wat hij den wijzen verbergt, is dit voortreffelijke boek, Catholicon, in het jaar der menschwording 1460, in de goede stad Maints (die der roemrijke duitsche nacie behoort en welke God zich verwaardigd heeft met zulk een verheven licht des geestes en vrije genadegift de voorkeur te geven en te verheerlijken boven de andere volken der aarde), niet door middel van riet of griffel of schrijfpen, maar door de verwonderlijke overeenstemming, verhouding en evenmaat der

{==391==} {>>pagina-aanduiding<<}
patronen (patrijzen) en der formen (matrijzen), gedrukt en tot stand gebracht. Daarom zij u, heilige vader, met den zoon en den heiligen geest drievoudig en eenig god, lof en eere gegeven. Met den algemeenen lofzang der kerk stemme ook door dit boek in, die het nimmer nalate Maria te prijzen. God zij geloofd!’
Deze dankzegging besloot nagenoeg de typografische werksaamheid des uitvinders; althands we kennen niets meer van hem dan een aflaatbrief, in 1461 gedrukt met de typen van het Catholicon en beschreven door van Praet (Catal. des livres imprimés sur vél. I, 218). Dezelfde reden, die de tijdelijke staking veroorzaakte der drukkerij van Fust en Schöffer, bracht weldra ook Gutenbergs pers tot stilstand.
Inmiddels was het jaar der algemeene verspreiding van de nieuwe kunst genaderd. Aeneas Sylvius, die den 27. Augustus 1458 als Pius II. den pauselijken stoel beklom, ontzette in 1461 den maintser keurvorst-aartsbisschop Diether van Isenburg van zijne waardigheid, waarop de domheeren Adolf van Nassau verkozen, hoewel de stad het gezach van Diether handhaafde. Deze gebeurtenis gaf aanleiding tot de oudste gedrukte twistschriften van politieke strekking, waarvan de nasporingen der negentiende eeuw de volgende weer aan 't licht hebben gebracht.
I. Een duitsche ‘Brieff’ van keizer Frederik III. (8. Aug. 1461), waarbij de aartsbisschop Diether van Isenburg afgezet en Adolf van Nassau in zijn plaats benoemd wordt; 28 regels op éen blad papier.
II. Een latijnsche bulla van Pius II. (21. Aug. 1461), de afzetting van graaf Diether; 87 regels op éen blad papier, waarin zich het bekende watermerk bevindt, dat een ossekop voorstelt met den stang en het sint Andrieskruis (×).
III. Een latijnsche bulla vóor den nieuwen aartsbisschop Adolf (12 Sept. 1461); twee uitgaven, ieder van 27. regels op éen blad, met het voorgaand watermerk.
IV. Een latijnsche bulla aan het maintser kapittel, omtrend Diether en Adolf (12 Sept. 1461); 24 regels op éen blad.
V. Een latijnsche bulla aan de kapittelheeren, proosten &c. der kerk en diocese van Maints over de afzetting van Diether (12. Sept. 1461); 18 regels op éen blad, met den ossekop.
VI. Een duitsch manifest van Adolf tegen Diether; 58 regels op éen blad. Het blijkt uit den aanhef, dat ook Diether schriftelijke polemiek gevoerd heeft. ‘(W)yr haben vernu(m)me(n)

{==392==} {>>pagina-aanduiding<<}
das Diether von Isenberg der sich etzliche zijt des stiffts czu Mentz vnderwunden hait fast mancherley schrift habe laszen vszgeen die auch etzlich an uch gelangt muge(n) &c. We kennen van die ‘mancherley schrifft’ van Diether tot dusver alleen:
VII. Een duitsch manifest van 6 April 1462; 106 lange regels op éen blad, dat den ossekop met korten stang tot papiermerk heeft.
De teksten van no I-VI zijn volledig afgedrukt in de Collectio Weigeliana (II, 417-435). No II-VII zijn gedrukt met de typen van het Durandi Rationale (1459), eveneens als een Zendbrief van Pius II. aan alle prelaten, vorsten &c. betreffende de zending van den kardinaal Bessarion en den Turkentiend (28 regels op éen blad, gedateerd 1. Sept. 1461). Al deze stukken zijn derhalve onbetwistbaar afkomstig van de pers van Fust en Schöffer. Alleen de typen van no I waren nieuw en verschenen weldra in een groot werk. Den 14. Augustus 1462 gaven zij daarmede namelijk den eersten gedateerden bijbel in het licht, twee folianten met latijnschen tekst, groot 481 (242 + 239) bladen, pergament en papier, wederom een typografiesch meesterstuk. Het onderschrift is, met geringe wijziging, gelijk aan de vroegere. Zonderling, eenigszins humoristiesch, noemen de uitgevers hun werk daarin ‘opusculum’; in de tweede uitgaaf, van 1472, werd dit woord echter veranderd in ‘opus’.
De aartsherderlijke strijd zou intusschen niet worden beslist door de pen en de drukpers. Beide partijen grepen naar de wapenen. De gevolgen daarvan laat ik beschrijven door Schaab.
Diese Fehde zwischen zwei. Erzbischöfen brachte über die Stadt Mainz den schrecklichsten der Tage. Er was der 28. October 1462, ein Tag, an dem die Christenheit das Fest der Apostel Simon und Judas feierte. Die Stadt Maintz war dem Erzbischöfe Diether getreu geblieben. Adolph suchte sich dafür ihrer durch List und Verrätherei zu bemächtigen. Verräther wurden in der Stadt gewonnen, die einem halben Tausend ihrer Mitbürger den Tod und über noch mehrere grenzenloses Elend brachten. Durch diesen Verrath einiger Verworfenen wurde in der Nacht vom 27. auf den 28. October 1462 die Stadt durch Adolph's Anhänger erstürmt, ihre edelsten Bürger gemordet, die Meisten ihres Vermögens beraubt und aus der Stadt gejagt. Alle Arten von Bosheit wurden an den Zurückgebliebenen verübt. Kein Alter, kein Stand, kein Geschlecht ward geschont. Die Beute

{==393==} {>>pagina-aanduiding<<}
wurde auf dem Thiermarkt öffentlich verkauft und das Geld unter die Kriegsleute vertheilt. Die vertriebenen Bürger kehrten nur einzeln und heimlich nach und nach zu den ihrigen zurück. Doch blieb die sonst volkreiche Stadt von Menschen leer und jeder Gewerbsfleiss war getödtet. Churfürst Adolph II. musste noch im nemlichen Jahr, am Samstag nach St. Thomastag, öffentliche Ausschreiben ergehen lassen und denen, die ein Gewerb oder einen Handel in Mainz treiben wollten, Schutz für ihre Personen und Güter versprechen, um einige zur Rückkehr zu vermögen. Eine noch kurz vorher durch Handel und Gewerb blühende und bevölkerte Stadt, war in wenigen Tagen ihrer Privilegien beraubt und ganz zu Grunde gerichtet. Lange blieb sie in diesem traurigen Zustand und selbst Churfürst Diether, als er nach Adolph's Tod wieder an die Regierung gekommen, that, ausser dass er eine Universität in Mainz errichtete, nichts für Herstellung ihrer Freiheit, welche sie doch für ihn verloren hatte; er überliess sie sogar der Herrschaft des Domkapitels, und als die Bürger diese anzuerkennen sich weigerten, that er alles Mögliche zu ihrer Unterdrückung, liess sogar eine feste Burg in ihren Mauern erbauen.
Es konnte nicht fehlen, dass in diesen Tagen des Jammers und des Schreckens die beiden Buchdrucker Werkstätten der Stadt Mainz leer werden mussten, dass alle Arbeiter sich aus der Stadt flüchteten und ihre Kunst in Länder brachten, wo man sie nicht kannte.
Inderdaad zien we van dit tijdstip af allerwege drukkerijen ontstaan onder de leiding van Duitschers. De maintser persen stonden inmiddels bijna drie jaren stil wegens de verbanning en vlucht der werklieden. Men kent althands alleen een bul van het jaar 1464 tegen de Turken. Reeds hadden twee maintser typografen, Conrad Schweynheym en Arnold Pannartz, de nieuwe kunst naar Italië gebracht en verscheen van hen den 29. Oktober 1465 de beroemde uitgaaf van Lactantius Firmianus, gedrukt in het klooster Subiaco bij Rome, toen den 17. December van dat jaar weer een foliant van Fust en Schöffer verscheen: S. Bonifacius VIII. Liber sextus decretalium. In een gedeelte der oplaag is het gewone onderschrift samengeweven met de lofrede op Maints uit Gutenbergs onderschrift van het Catholicon. Na den dood van Fust deed Schöffer dit geregeld, totdat hij in 1472 rechtstreeks de stad Maints uitvindster der

{==394==} {>>pagina-aanduiding<<}
boekdrukkunst (impressoriae artis inventricem eliminatricemque primam) begon te noemen. In hetzelfde jaar 1465 gaven vader en schoonzoon hun eersten druk van een latijnschen auteur, Cicero de Officiis, in het licht, reeds 24. Februari 1466 herdrukt. Het onderschrift van beide drukken wijst voor het eerst op familiebetrekking tusschen Fust en Schöffer; voor het eerst noemt Fust hem puerum suum (Presens Marci Tuly clarissimum Opus. Johannes Fust Moguntinus civis. non atramento plumali cana neque aerea. Sed arte quadam perpulcra. Petri manu pueri mei feliciter effeci finitum). Vroeger werd Schöffer clericus (schrijver, klerk) genoemd. De laatste druk die noch bij het leven van Fust verscheen, was de Grammatica vetus rhytmica, elf bladen klein folio, in het jaar 1466.
Gutenberg bevond zich inmiddels niet meer te Maints. Den 17. Januari 1465 was hij door den keurvorst Adolf II. opgenomen onder diens hovelingen, we zouden tegenwoordig zeggen ‘kamerheeren’. De akte van benoeming is behouden gebleven.
‘Wij Adolf, verkoren en bevestigd aartsbisschop te Maints, bekennen dat wij in aanmerking genomen hebben de aangename en vrijwillige dienst, die ons en ons bisdom onze lieve getrouwe Johan Gutenberg bewezen heeft, waarom wij hem tot onzen dienaar en hoveling hebben aangenomen en ontvangen etc. Wij zullen en willen hem ook deze dienst, zoolang hij leeft niet opzeggen en opdat hij haar des te beter genieten moge, willen wij hem ieder jaar, als wij ons gewoon gevolg (unsern gemeinen hoffgesind) kleeden, altijd als onze edelen kleeden en onze hofkleeding laten geven; insgelijks ieder jaar twintig mout koren en twee voer wijn, tot gebruik van zijn huis, vrij van belasting, zoolang hij leeft, doch op voorwaarde dat hij die niet verkoopt of wechgeeft. Hetgeen ons Johan Gutenberg ter goeder trouw beloofd heeft. Eltwill, Donderdag na sint Antoniesdag 1465.’
‘Ein adelicher Hofdienst’ zegt Schaab, ‘verschaffte dem aufgenommenen Edelmann ein gemüthliches Leben. Ohnaufgefordert folgte er dem fürstlichen Hoflager, wo er freien Tisch und Futter für seine Pferde hatte. Sogar zur Kleidung erhielt er Tuch in der Hoffarbe, und trug gewöhnlich eine Art von Mantel, den man Tappert nannte. Am Hof wurde nach damaliger Sitte weidlich gezecht. Mit leeren Humpen fuhr man dahin und mit vollen zurück. Erst im 16 ten Jahrhundert suchten die Fürsten durch eigene Hofordnungen dem Uebermaas zu steuern.

{==395==} {>>pagina-aanduiding<<}
Der Churfürst Johann Schweikard von Kronenberg verordnete noch im Jahr 1605 ‘die grossen Saumagen’ - so nannte man damals jene Trinkgefässe - ‘fürohin zu Hause zu lassen.’
Zoo gemoedelijk en duitsch dit er uitziet, zoo jammerlijk komt mij dit hovelingenloon, deze geschonken kleedij, deze aalmoes voor aan den uitvinder van de typografie. Doch neen, het is volkomen in den regel waarnaar de aardsche dingen gewoonlijk afloopen.
Daar Gutenberg in betrekking stond tot den stedelijken syndicus dr. Conrad Humery, een der voornaamste aanhangers der partij van den verdreven aartsbisschop (terwijl de Fusten daarentegen tot de aanhangers van Adolf hadden behoord), kan de onderscheiding door den overwinnaar niet in verband staan met Gutenbergs partijverhouding gedurende de aartsbisschoppelijke veete. De dienst, aan het bisdom bewezen en waarop de akte van benoeming doelt, zal dus de groote uitvinding geweest zijn. Althands de belangstelling van Adolf in de uitoefening van de typografie zal zoo aanstonds uit een andere bizonderheid blijker.
Adolf II. had zijn hofhouding opgeslagen te Eltvill aan den Rijn, drie uren verwijderd van Maints. Het grootste gedeelte van Gutenbergs drukkerij werd daarheen verplaatst. Te Eltvill woonden op hunne goederen de gebroeders Heinrich en Niclas Bechtermüntz, van ouden maintser adel en door huwelijk aan Gutenberg verwant. Zij werden door hem in de nieuwe kunst onderwezen en hij liet zijne drukkerij, althands ten gebruike, aan hen over. Toen de oudste broeder, Heinrich, in Juli 1467 stierf, trad een ander patriciër, Wiegand Spies van Ostenberg, in diens plaats. Den 4. November van genoemd jaar, dus bij Gutenbergs leven, gaven deze adelijke typografen een uittreksel in het licht van het groote Catholicon, 165 bladen klein 4to, met dezelfde typen gedrukt en in de bibliografie bekend als vocabularium ex quo. Het is het oudste gedateerde boek van Gutenbergs pers met volledige opgaaf van drukker. Volgends het onderschrift heeft de overleden Heinrich Bechtermüntz het werk te Eltvill begonnen te drukken, maar is het op sint Leonardusdag door Niclas Bechtermüntz en Wiegand Spies van Ostenberg voltooid. Verkwikkend schouwspel! Hier noemen zich drie adelijke, aanzienlijke, rijke mannen, die alle drie schepenen geweest waren van het in de buurt van Maints gelegen Hechts-
{==396==} {>>pagina-aanduiding<<}
heim, in het openbaar als boekdrukkers. En zoo duidelijk stond dezen adelijken leerlingen des adelijken uitvinders het wezen der zaak voor den geest, dat zij hun kunst ondubbelzinnig noemen een nova artificiosaque inventio. N. Bechtermüntz-alleen herdrukte het boek in 1469. De verschijning van dit werk (het eenigst exemplaar van den eersten druk bevindt in de Keizerlijke Bibliotheek te Parijs) was Gutenbergs laatste vreugde. Hij is vóor den 24. Februari 1468 gestorven, want zijn latere geldschieter, de reeds genoemde dr. Humery, moest zich bij een akte van dien datum verbinden, alleen in Maints te laten drukken met den typografischen boedel,
die door het overlijden van Gutenberg aan hem verviel. Bedoelde akte was van dezen inhoud:
‘Ik, Conrad Homery, Doctor, beken met dezen brief, dat...Adolf, aartsbisschop te Maints, aan mij heeft laten afgeven ettelijke formen, letters, instrumenten, werktuigen, en andere zaken tot het drukwerk behoorende, die Johan Gutenberg bij zijn dood heeft nagelaten en mijn eigendom geweest zijn en noch zijn; dat ik mij daarentegen verplicht heb en met dezen brief verplicht, om deze formen en werktuigen alleen tot drukken te gebruiken binnen de stad Maints en nergends elders; mocht ik ze verkoopen en een burger er mij zooveel voor willen geven als een vreemde, dan zal ik den ingezeten burger te Maints de voorkeur geven. Gegeven in het jaar 1468, des Vrijdags na sint Mattheüs.
Johan Gutenberg, de laatste afstammeling van een tak der Gensfleischen, de ontginner van goudmijnen, stierf met schulden bezwaard, ongetrouwd en kinderloos, en werd spoedig vergeten. Zonder het grafschrift, door zijn bloedverwant Adam Gelthuss niet lang na zijn dood op hem vervaardigd en gelukkig in 1499 te Heidelberg gedrukt, zou men niet eens geweten hebben, dat hij begraven werd in de Minnebroederskerk te Maints. Het grafschrift doelt op een onuitgevoerd gebleven plan, om voor Gutenberg een gedenkteeken te stichten en luidt: ‘Aan Johan Gensfleisch, uitvinder van de boekdrukkunst, verdienstelijk jegens alle volken en talen, heeft Adam Gelthuss, ter onsterfelijke nagedachtenis zijns naams, dit gedenkteeken opgericht. Zijn gebeente rust zacht in de kerk van den heiligen Franciscus te Maints.’
Bij Gutenbergs leven hebben Fust en Schöffer zich niets van den roem der uitvinding toegeëigend. Na den dood des uitvinders

{==397==} {>>pagina-aanduiding<<}
in 1468 (Fust was reeds vroeger gestorven), kreeg Peter Schöffer de handen ruim om zijne ijdelheid bot-te-vieren. Karakteristiek is het zeer uitvoerig onderschrift dat in 1468 (24. Mei) verschijnt, onder de Institutiones van Justinianus, het eerste werk dat hij na Gutenbergs dood uitgeeft. Met zinspeling op het verhaal der opstanding in de evangeliën (Joh. 20: 2-6), zegt hij ‘dat God de uitstekende meesters in de kunst van lettersnijden gezonden heeft, beide in Maints geboren Johannessen (Gutenberg en Fust), de beroemde eerste boekdrukkers; hij, Petrus (Schöffer), kwam wel later dan zij tot het graf, maar ging er het eerst binnen, daar hij hun meester is in de kunst van lettersnijden.’ Daar zijn uitstekende smaak en de technische verbeteringen, na Gutenbergs uitvinding door Schöffer ingevoerd, niets aan het wezen der zaak hebben veranderd, straalt hier voor het eerst de toeleg door, om die verbeteringen in de uitvoering van de ontdekking te verheffen ten koste van Gutenbergs onsterfelijke verdienste.
Het onderschrift, 24 verzen in barbarenlatijn, is te merkwaardig om het niet te vertalen. ‘Mozes volbracht niet des tabernakels stichting, niet Salomo den bouw des prachtigen tempels, zonder mannen uitstekend in kunst. Verhevener dan Salomo kwam, te voorschijn roepend het cieraad der kerk, maar riep nu ook op Bezaleël en Hyram. Wiens welbehagen is, machtige mannen met wijsheid te gorden, zond ze in graveerkunst uitstekend, beroemde drukkers van boeken, de eerste; beiden Johannes, door Moguncia gebaard. Met hen kwam Petrus tot het graf, het lang gewenschte, het later bereikend maar 't eerst het betredend, hen overtreffend in kunst om letteren te snijden, door Hem wiens het licht is, Die alleen bestraalt met verstand, met inzicht begiftigt. Dat ieder volk formeere zijn eigen karagma, want alom heerscht de kunst met alles scheppenden griffel. Vele zijn de moeiten der doctoren om schriften te ordenen, drukvaardig te maken; gelijk dit heeft geordend Franciscus, met zijn arbeid den aardbol verlichtend. Dat zij die leiden het werk en lezen de drukproef, uit het onjuiste gaan opsporen het ware. Hen zal kroonen gerechtigheid met goudenen krans, want hun onderwijs strekt voor menigen leerstoel, voor duizend.’
De eigenlijke kern der poëtische inkleeding is van uitnemend gewicht. Terwijl de schoonzoon van Fust hem protocaragmaticus noemt, staat het historiesch vast, uit het proces van 1455, dat

{==398==} {>>pagina-aanduiding<<}
deze uitsluitend de geldschieter en dat Gutenberg de ziel der onderneming geweest is. Hier wordt derhalve de familieijdelheid op heeterdaad betrapt en kunnen we de eerste poging, om ook van Fust een oorspronkelijken typograaf te maken, onmiddelijk afwijzen met onbetwistbaar gezach. En wat Schöfferzelf betreft, zijn eigen belijdenis (in 1472 herhaald), dat hij later dan Johannes het heiligdom der kunst binnentrad en haar eerst na hem in de toepassing (de letterteekening) verfraaide, - deze onwillige hulde aan de waarheid handhaaft Gutenbergs prioriteit op zegevierende wijs. In treffende overeenstemming hiermede is het mondeling verhaal van Schöffer, tusschen 1480 en '90 gedaan aan Trithemius: ‘In dezen tijd (1450) werd in Maints de bewonderenswaardige en vroeger ongehoorde kunst, om boeken door middel van letters samen-te-stellen en te drukken, uitgedacht en uitgevonden door een Maintser, Johan Gutenberg’. Al wat Trithemius verder vertelt is onzin, die voor zijn rekening blijft en waarmee een ernstig onderzoek zich niet behoeft in-te-laten.
Verder heeft Schöffer zich niet meer over Gutenberg uitgelaten en evenmin zich de uitvinding aangematigd, maar zeer bepaald, geheel overeenkomstig de waarheid, in de onderschriften zijner talrijke folianten Maints als de stad der uitvinding geroemd. Aldus uitdrukkelijk, ten aanhoore van geheel het beschaafde Europa en natuurlijk door niemant weersproken, in de jaren 1468 (Grammatica rhytmica), 1469 (Thomas Aquino, Expositio quarti lib. Sent.), 1470 (Bonifacius VIII. Lib. VI decretal.), 1471 (Clemens V. Constitutiones en in de eerste uitgaaf van Thomas Aquino, Prima pars secundae partis summae), 1472 (Biblia sacra en in de Decretalen van Gratianus), 1473 (Gregorius IX. Nova compilatio decretal.), 1474 (Herp, Speculum aureum decem preceptorum dei) en zoo vervolgends. In overeenstemming met dit alles berichtte Matthias Palmer (reeds in 1423 te Pisa geboren) in 1474 dat Johan Gutenberg zum Jungen, een ridder te Maints, de boekdrukkunst heeft uitgevonden; bevestigd (niet gekopiëerd) in 1499 door Ulrich Zell, een kweekeling der eerste maintser pers, in 1504 door Sabellicus, in 1517 door Vergilius. Het bericht van den laatste heeft daarom beteekenis, omdat Vergilius in den eersten druk van zijn werk (De inventoribus rerum, Ven. 1499), op grond eener mondelinge meedeeling van diens landslieden, ‘een duitscher, zekeren Peter’

{==399==} {>>pagina-aanduiding<<}
als uitvinder van de boekdrukkunst opgaf, maar de fout verbeterde in de edicie van 1517, in een tijdperk toen de Faustlegende reeds in haar opkomst was. De verbeterde opgaaf bij Vergilius berust derhalve op onderzoek en wel op onderzoek aan een goede bron. De herinnering aan Johan Gensfleisch Gutenberg hield zich gedurende de vijftiende eeuw staande, ofschoon hij geen erven naliet die het voor hem konden opnemen; ofschoon zijn uitvinding in handen was geraakt der vijandige firma Fust & Schöffer; ofschoon de echte oorkonden van zijn recht slechts in handschrift aanwezig waren. In 1494 vervaardigden twee professoren te Heidelberg ieder een latijnsch lofdicht op Gutenberg, uitvinder van de typografie. Het eerste heeft dertien distiches en den titel: Ade Wernheri Temarensis Panegyris ad Joannem Gensfleisch primum librorum impressorem. De aanhef travesteert den latijnschen naam Ansicaro (Gensfleisch):

Ansicaro vigili praestantior ansere: Roman 
Qui monuit gallos limine inesse canens. 
Arcem is servabat. Vasto tu consulis orbi 
Qui se felicem non negat arte tua. 

Het achtste distichon verheft Gutenberg boven alle geniën der oudheid:

Tanti est, te litteris sculpta excudisse metalla 
quae effundant fidas tam cito pressa notas. 
Hine tua si poseit dignus moguntia grates 
solveret, ante alia, quam colis ipse, loca 
Terraque jam multo germana volumine dives 
te colit, invento dicto beata tuo. 

Het onderschrift luidt: Ex Heidelbergo III. Kalendas decembris 1494. Het tweede lofdicht heeft zes distiches, onder den titel: Ad Joannem Gensfleisch impressoriae artis inventorem primum Joannis Herbst Lutherburgensis Panegyris. Ook hier wordt de uitvinder Ansicaro genoemd en in het derde en vierde distichon van hem gezegd, dat de wijnstok, die gedrenkt wordt door de wateren van Rijn en Main, een nieuwe loot had doen ontspruiten, een voortreffelijke gans had geboren, wier vleesch allen menschen diende tot voeding.

{==400==} {>>pagina-aanduiding<<}


Vitemque Mogano Rhenique liquore rigatur 
te (puto te) gemmam parturiisse novam, 
Anserem et egregium, qui carnem protulit illam 
qae laute exultans se cibat omnis homo. 
Invento palmam meruisti, nec negat ullus. 
germanum ingenium quid valet ecce patet 
Tu nostrae gentis decus admirabile quamvis 
Italia invideat emula vive vale. 

Het stuk is gedateerd: Ex Heidelbergo III. nonas decembris 1494. In denzelfden geest huldigt Wimpfeling den uitvinder in zijn epigram ter eere van Gutenberg (Heidelberg 1499): ‘Gelukzalige Gensfleisch! Door u oogst Duitschland roem allerwege: want gij, Johannes, door goddelijk verstand geschraagd, hebt het eerst gedrukt met letters van metaal. Veel heeft u te danken de godsdienst, de wijsheid van Griekenland, de taal der Latijnen’.
Zonder naam des uitvinders werd Maints als de wieg der uitvinding allerwege geroemd: in 1478 in den Fasciculus temporum van Werner Rolevinck van Laar; in 1482 door William Caxton te Londen; in 1486 in het eerste censuuredikt van den aartsbisschop Berthold van Maints en in hetzelfde jaar door den abt Trithemius in een werk te Straatsburg gedrukt, in 1494 door den maintser typograaf Meydenbach (Hortus sanitatis); in 1497 door een typograaf te Weenen en later door een ‘wolke van getuigen’, instemmende met den zang van Celtes: ‘Reeds kronkelt gij u, breedgolvende Rijn! naar de stad Maints, die het eerst met metalen letters drukte’. De eeuw der uitvinding heeft niet onzeker rondgetast, niet schuchter gevraagd en fluisterend geandwoord, maar Maints uitgebazuind als de stad waar de typografie geboren werd.
Doch toen Johan Schöffer in 1503 zijn vader in diens drukkerij opvolgde, kon hij bij de uitgaaf van zijn eerste drukwerk (Mercurius Trismegistus) de verzoeking niet weerstaan om af-te-stammen, niet van den geldschieter des uitvinders, maar van den uitvinder-zelf. Hij is echter voorzichtig genoeg géen naam te noemen en zegt alleen: ‘de laatste hand heeft aan dit werk gelegd de achtbare man Johan, genaamd Schöffer, een der voornaamste burgers der aartsbisschoppelijke stad Maints, gesproten uit de gelukkige stam dergenen, die, door het lot begunstigd, de bijna goddelijke boekdrukkunst hebben uitgevonden’.

{==401==} {>>pagina-aanduiding<<}

In 1509 (Breviarium Moguntinum) gaat hij reeds een stap verder en zegt: ‘Gedrukt te Maints door Johan Schöffer, wiens grootvader de eerste uitvinder van de boekdrukkunst geweest is’. Weer zes jaren later later voltooit de leugenaar zijn eerloozen aanslag tegen Gutenbergs roem in het uitvoerig onderschrift op het werk van Thrithemius: Breviarium historiae francorum. Uit deze troebele bron zijn alle latere fabeltjes, betreffende de uitvinding van de boekdrukkunst, opgevischt. Daarom verdient zij ook hier te lande gekend te worden en laat ik het onderschrift vertaald volgen.
‘De tegenwoordige kroniek is gedrukt en vervaardigd in het jaar 1515...in de edele en beroemde stad Maints, de eerste uitvindster dezer kunst, door Johan Schöffer, kleinzoon des eerzamen mans Johan Fust, maintser burger, der gemelde kunst eerste uitvinder, die de drukkunst door zijn eigen verstand begon uit-te-denken in het jaar 1450...In het jaar 1452 maakte hij haar eerst met Gods hulp volkomen en tot den druk van boeken geschikt, doch met behulp en vele noodzakelijke uitvindingen van Peter Schöffer van Gernsheim, zijn bediende en aangenomen zoon, dien hij zijne dochter Christina, tot belooning van zijn arbeid en uitvindingen, tot vrouw gegeven heeft. Beiden, Johan Fust en Peter Schöffer, hielden deze kunst echter geheim, terwijl zij al hun gezellen en huisgenooten door een eed verbonden haar op geenerlei wijs bekend te maken. Welke kunst echter in het jaar 1462 door deze huisgenooten in verscheidene landen verspreid werd en toenam.’
Men ziet dat Gutenberg met helsche onbeschaamdheid volstrekt geïgnoreerd en zijn geheele verdienste aan den geldman toegeëigend wordt. Zelfs het praatje over de beëediging van de werklieden is verzonnen. In de geschiedenis is er geen spoor van; de drukkerij van Pfister te Bamberg, het openbaar proces van 1455, de groote geldelijke bezwaren der oprichting van een eigen drukkerij, de gilden, de zeer snelle verspreiding van de typografie over Europa, het gemis van eenig geldig bewijs - dit alles verwijst dezen pas in 1515 uit den mond eens opzettelijken leugenaars opduikenden eed naar het rijk der verdichting.
De beste terechtstelling van Johan Schöffer is de hulde, die hij reeds in het jaar 1505, gedwongen werd te brengen aan de waarheid. In dat jaar gaf hij de eerste duitsche vertaling van Livius, door Jvo Wittig, in het licht, met een opdracht

{==402==} {>>pagina-aanduiding<<}
aan keizer Maximiliaan 1. Hij was verplicht in die opdracht tot den keizer te zeggen: ‘Uwe Majesteit moge dit werk, dat in de stad Ments gedrukt is, genadig aannemen; in welke stad ook de verwonderlijke boekdrukkunst het eerst is uitgevonden door den kunstrijken Johan Gutenberg, in het jaar 1450, en naderhand verbeterd en bestendigd met vlijt, kosten en arbeid van Johan Fust en Peter Schöffer.’ Deze opdracht werd met het werk onveranderd herdrukt in 1514, 1523, 1531, 1533 en 1551. Helaas, de zestiende en zeventiende eeuw lieten dit uitstekend tegengift ongebruikt; men begon de duidelijke en onbetwistbare geschiedenis te bederven, te verwikkelen, te verminken, dienstbaar te maken aan allerlei kleinsteedsche bijbedoelingen. In plaats der feiten traden de onderstellingen, in plaats van het onderzoek de uitvluchten en dogredenen der pleidooien, in plaats van het wetenschappelijk begrip het onwetenschappelijk vooroordeel. Maar in de achttiende eeuw is het licht der waarheid weer begonnen te schijnen en de negentiende eeuw draagt al de fabelen der zestiende ten grave. Voor haar einde zal zij algemeen de ongekunstelde woorden onderschrijven van den gedenksteen uit het jaar 1507, gewijd aan de nagedachtenis van Gutenberg van Maints, uitvinder van de typografie:
JO. GUTENBERGENSI MOGUNTINO

QUI PRIMUS OMNIUM

LITTERAS AERE IMPRIMENDAS INVENIT

HAC ARTE DE ORBE TOTO BENE MERENTI

IVO WITTIGUS

HOC SAXUM MONUMENTO POSUIT

MDVII.
Den Haag, 17. April '70.





{==403==} {>>pagina-aanduiding<<}

[Wetenschap en belletrie.]

Redelijk geloof,

door Dr. D. Burger.

Redelijk geloof is eene tegenstrijdigheid, zal menigeen bij het lezen van dit opschrift zeggen. Wij antwoorden hierop, dat wij zeer wel weten, dat als de volmaakte wetenschap gekomen is, het geloof van zelf ophoudt 1); maar wij voegen er bij, dat de volmaakte wetenschap nog lang op hare komst zal laten wachten, en dat het dus allezins redelijk is zich ten aanzien van sommige dingen vooreerst met geloof te vergenoegen; mits men zorg drage, dat het met de reeds uitgemaakte resultaten en der wetenschap niet in strijd kome.

I.

Een oud schrijver heeft ergens gezegd: ‘De Schepper heeft ons ééns, bij onze geboorte, al wat kenbaar is medegedeeld.’ Dit geldt natuurlijk alleen van de godsdienstige en zedelijke denkbeelden, die alle menschen in hun leven noodig hebben; en dán is het in zeker opzicht waar. Het is een opmerkelijk feit, dat bij verschillende volken, in verschillende eeuwen, telkens dezelfde wijsgeerige en godgeleerde denkbeelden terug komen, en dat het aantal toegankelijke waarheden op dit gebied voor

{==404==} {>>pagina-aanduiding<<}
weinig vermeerdering schijnt vatbaar te wezen. Alle positieve godsdiensten toch en de meeste wijsgeerige stelsels drukken elk op zijne wijs de denkbeelden: God, deugd en onsterfelijkheid uit, die men dus de gronddenkbeelden van het menschelijk geloof zou kunnen noemen. Wij zouden ze zelfs gaarne ingeschapene denkbeelden heeten, ware het niet, dat wij vreesden voor de tegenwerping, dat bij kleine kinderen en bij menschen van geheel verwaarloosde opvoeding weinig of niets van die denkbeelden te vinden is. Wij konden daarop antwoorden, dat kinderen, wanneer zij liefderijk en zorgvuldig, d.i. zooals het behoort, worden opgevoed, die denkbeelden verwonderlijk snel vatten; doch hieruit volgt niet, dat de mensch ze bij zijne geboorte meebrengt, maar alleen, dat hij uit zijnen aard bijzonder geschikt is, om ze aan te nemen. Dit is ons evenwel genoeg; want het doet zien, dat deze denkbeelden voor onbevangene gemoederen eene groote aantrekkelijkheid en klaarblijkelijkheid bezitten.
Bovendien heeft de ondervinding der eeuwen genoegzaam aangetoond, dat zij de krachtigste hefboomen zijn, waardoor het menschelijke gemoed wordt in beweging gebracht, en dat niet alleen honger en liefde, zooals een dichter zegt, de menschen tot werkzaamheid aanspoort; maar dat het geloof aan God, deugd en onsterfelijkheid zoowel voor de bespiegeling alsook wel degelijk voor het praktische leven van het hoogste gewicht is. Dat de mensch van brood alleen niet leven kan, is reeds vóór eeuwen gezegd, en blijft nog altijd waar. Zijn inwendig leven wordt voor een groot deel door de denkbeelden van God, deugd en onsterfelijkheid beheerscht.
Deze denkbeelden zijn wel in hun wezen onveranderlijk, maar de vorm, waarin zij worden uitgedrukt, verschilt soms aanmerkelijk. Het ééne geslacht heeft behoefte aan eenen dichterlijken, het andere aan eenen wetenschappelijken vorm. De ééne eeuw verlangt voor hare overtuigingen eenen historischen, de andere eenen dogmatischen grondslag. Die vorm, die grondslag is dus niet ééns voor altijd vast te stellen; maar dewijl de andere denkbeelden en voorstellingen der menschen aan voortdurende wisseling onderworpen zijn, is een op eenig bepaald tijdpunt geschikte vorm na eenigen tijd zeker verouderd. Wanneer nu zulk een vorm verouderd is, en niet meer met de heerschende wijze van voorstelling overeenkomt: dan onstaat er

{==405==} {>>pagina-aanduiding<<}
vaak een toestand van onzekerheid, die de gemoederen verontrust en pijnigt, sommigen tot ongeloof doet vervallen, en anderen tot rusteloos onderzoek aanspoort, totdat een nieuwe vorm gevonden wordt, die zich aan de bestaande wereldbeschouwing aansluit, daarom voor het tegenwoordige voldoet en aldus het geloof weder verlevendigt.
Wanneer derhalve de bestaande vormen niet meer voldoen, dan is het niet genoeg door kritiek de oude leer omver te werpen; want op bloote ontkenning is niets te bouwen; maar het is veelmeer noodig iets anders in de plaats te geven. Maar wat? Dit hangt geheel van de eischen van den geest des tijds af. Wat toch in den éénen tijd voldoet, zou voor den anderen volstrekt onbruikbaar wezen. Zoo wij tegenwoordig naar eenen gepasten vorm voor die denkbeelden zoeken, dan kunnen wij ons niet zooals onze vaderen op geopenbaarde waarheden of op wonderen beroepen; want het geloof daaraan is in onzen tijd sterk aan het afnemen, en geen nieuwe leer kan er mee voor den dag komen. Zullen wij dan een beroep doen op het godsdienstig gevoel en op dat van behoefte aan godsdienst? Velen doen dit en vinden bijval; maar toch durven wij zulks niet te wagen, omdat wij aangaande den oorsprong van dit gevoel niets weten, en omdat wij onderscheid maken tusschen eene behoefte en hare bevrediging. Wij erkennen volmondig, dat de mensch een godsdienstig gevoel bezit en een godsdienstig geloof noodig heeft; doch dat er daarom een werkelijk wezen bestaan moet, hetwelk daaraan beantwoordt, is niet in te zien; dewijl het gevoel slechts den toestand van den gevoelenden geest uitdrukt, en op zichzelf niets weet van de oorzaak, waardoor het is opgewekt; en dewijl de ondervinding leert, dat volstrekt niet alle behoeften bevredigd worden. Was de gevolgtrekking van eene behoefte tot hare bevrediging geldig: dan zou er niet zooveel gebrek en ellende op aarde bestaan. Wij erkennen wel, dat die behoefte aan godsdienstig geloof bestaat en de menschen genegen maakt, om naar de verkondiging van godsdienst te luisteren, en het verkondigde, als het zich met de andere in hunne ziel aanwezige denkbeelden kan verbinden, aan te nemen; maar dit geeft alleen eene opheldering aangaande de uitbreiding van godsdienstige meeningen, doch is geen grond van bewijs voor hare waarheid. Wij
verlangen, om zooveel mogelijk zekerheid te verwerven, eenen grondslag,

{==406==} {>>pagina-aanduiding<<}
die onafhankelijk is van onzen persoonlijken toestand; dewijl wij onderscheid maken tusschen de waarheid op zichzelve en de aanneming daarvan door de menschen. Dit laat zich duidelijk maken door vergelijking van ons gevoel van warmte met de opgave van den thermometer, waaruit blijkt, dat dezelfde warmtegraad door ons, naarmate wij verhit of bekoeld zijn, geheel verschillend wordt beoordeeld. Hetzelfde geldt op elk wetenschappelijk gebied. Het gevoel brengt bestanddeelen mede, die in de wetenschap niet mogen gelden. Deze zijn voor ieder mensch verschillend. De wetenschappelijk bewezene waarheid daarentegen heeft met ieders persoonlijken toestand niets te maken, en wordt onafhankelijk daarvan op wetenschappelijke gronden door alle deskundigen erkend. Daarom is met recht aangemerkt, dat zelfverloochening het beginsel der wetenschap is; want dat wij de gegevens, waarvan wij moeten uitgaan, zuiver moeten opvatten, zonder onze persoonlijke neiging in het spel te brengen.
Wij moeten dus eenen grondslag zoeken, die met den tegenwoordigen stand der wetenschappen overeenstemt, en waaromtrent geen verschil van gevoelen bij de deskundigen bestaat.

II.

Tegenwoordig wordt de volstrekt algemeene geldigheid der wet van oorzakelijkheid als eene uitgemaakte waarheid beschouwd, en op haar beroept men zich als op een axioma. Het recht hiertoe is wel betwijfeld, maar men bedenke, dat al wie de wet der oorzakelijkheid niet aanneemt, noodzakelijk moet aannemen, dat één en hetzelfde ding van zelf heden geheel anders kan wezen dan gisteren en morgen, iets, dat tot de grootste tegenstrijdigheden aanleiding geeft. Wij erkennen dus de volledige geldigheid der wet van oorzakelijkheid. Verder wordt de waarneming tegenwoordig als de beste bron onzer kennis aangemerkt, en alle kennis die niet van ervaring uitgaat, wordt voor hersenschimmig gehouden. Ook hier hebben wij niets tegen, maar willen het geheel toestemmen.
Wanneer wij dus de wet van oorzakelijkheid vooropstellen, en daarmede ontwijfelbare, door de waarneming verzekerde feiten verbinden: dan steunen wij op eenen grondslag, die met het tegenwoordige standpunt der wetenschap overeenkomt.

{==407==} {>>pagina-aanduiding<<}

Wat zullen wij nu aan de waarneming vragen? want de waarneming leert zooveel. Het is natuurlijk, dat wij bij zulke algemeene beschouwingen, als ons thans bezig houden, ons ook van de meest algemeene uitkomsten der waarneming moeten bedienen. Wanneer wij deze zoeken in het oog te vatten, dan komen vooral twee waargenomene feiten in aanmerking, namelijk dat van oneindige verscheidenheid in den mensch en in de geheele natuur, en dat van verband en samenhang in die verscheidenheid. Wij nemen toch in den mensch niet alleen vijf, volgens anderen zes, zinnen waar, die geheel verschillende aandoeningen ontvangen; maar wij zien daarenboven, dat elk mensch gedurende zijn leven een oneindig aantal invloeden van buiten ondervindt, denkbeelden, wenschen en besluiten vormt, en daden verricht, waardoor zijn leven eene bonte verscheidenheid oplevert. Evenzoo ontwaren wij in de natuur eene oneindige afwisseling van verschijnselen, die door de natuurkundigen, om niet in de menigte te verdwalen, onder klassen en soorten gebracht worden, maar desniettemin eene onuitputtelijke verscheidenheid opleveren.
Aan den anderen kant zien wij, dat die groote verscheidenheid geen wilde bajert is, maar dat zich vooreerst binnen in den mensch een samenhang vertoont, waardoor ieder mensch zich als een individu doet kennen, daar ál de gewaarwordingen zijner zinnen, ál de aandoeningen en verrichtingen van zijn geheele leven, hoezeer ook door groote tusschenruimten van elkander gescheiden, en hoe verschillend ook van aard, tot éénen persoon, één zelfbewustzijn teruggebracht worden.
Verder leert de waarneming, dat er in de natuur eene eenheid bestaat, die zóó in het oogvallend is, dat zij zelfs bij oppervlakkige beschouwing tot pantheismus geleid heeft. Deze samenhang is echter voor de pantheistische onderstelling te zwak, maar voor het aannemen van eene toevallige samenkomst wederom te sterk; want, dat hij aan den éénen kant zwak is, blijkt uit de vele botsingen en oneenigheden, die aanhoudend, en wel niet alleen onder de menschen, uitbreken, hetgeen, als er eigenlijk maar één wezen bestond, onverklaarbaar zijn zou, daar elke strijd ten minste twee strijders vordert. Bovendien zijn er nog twee afdoende bewijzen tegen het pantheismus. Vooreerst de zonde, die ondenkbaar zijn zou, wanneer er eigenlijk niets bestond dan God alleen. Onvolmaaktheid kon, ja

{==408==} {>>pagina-aanduiding<<}
moest er dan in 'de eindige dingen bestaan, doch geen uitdrukkelijk kwaad, welks bestaan toch waarlijk niet kan geloochend worden. Wij kunnen dit het best met een voorbeeld ophelderen, en kiezen daartoe de bekende gelijkenis van den barmhartigen Samaritaan. Wij lezen daar van eenen mensch, die door roovers geplunderd en gekwetst, door eenen priester en eenen leviet, die voorbijgingen, alleen gelaten, door eenen reizenden Samaritaan opgenomen en verzorgd werd. Nu zeggen wij, dat de roovers uitdrukkelijk kwaad deden, de priester en de leviet alleen gebrek aan menschlievendheid toonden, de Samaritaan uitdrukkelijk goed handelde. Zulke gevallen komen telkens voor, en daarom houden wij het voor uitgemaakt, dat uitdrukkelijk kwaad en gebrek aan goed geenszins hetzelfde is. Ten andere wordt het pantheismus weerlegd door de noodzakelijkheid der opvoeding. Was ieder mensch geen eigen wezen maar eenvoudig eene voortzetting van het geslacht, dan moest hij den trap van ontwikkeling, waarop het menschelijk geslacht in zijne woonplaats tijdens zijne geboorte gekomen was, bij zijne geboorte reeds bezitten, en dan waren er wel degelijk aangeborene denkbeelden. Al wie met kinderen omgaat weet, hoezeer het tegendeel waar is.
Aan den anderen kant blijkt de sterkte van den samenhang tusschen de verschillende wezens in de natuur daaruit, dat hij zich na al die botsingen en oneenigheden telkens weder herstelt; zoodat niettegenstaande alle tijdelijke schokken en beroeringen de oude naam kosmos (sieraad) op het groote geheel toepasselijk blijft, het evenwicht in de natuur niet verbroken wordt, en zoowel op aarde als in den hemel alles zich naar vaste wetten ontwikkelt. Dit leert de wetenschap aan de deskundigen, maar ook voor ieder verstandig mensch geeft de gewone ondervinding daarvan een duidelijk bewijs in den almanak. De hierin voorspelde hemelverschijnselen zien wij op de aangekondigde plaats en den aangekondigden tijd geschieden, zooals zij voorspeld zijn. Dit bewijst, dat de regels en wetten, die onze wiskundige berekeningen besturen, ook zelfs voor de verwijderde hemellichamen gelden.
Zulk een sprekend voorbeeld als het voorgaande, waar door ook ongeleerden kunnen overtuigd worden, in de geschiedenis des menschdoms aan te wijzen, is niet wel mogelijk, daar de verschijnselen hier veel samengestelder en dus voor berekening

{==409==} {>>pagina-aanduiding<<}
minder toegankelijk zijn; maar wij kunnen toch op het feit wijzen, dat de beschaving, op welke vorige geslachten trotsch waren, door latere steeds als onvoldoende en gebrekkig beschouwd is, daar niettegenstaande schijnbaren teruggang in enkele punten het geheele menschdom steeds vooruitgaat; en ook daarop, dat ofschoon het, om een gemeenzaam spreekwoord te gebruiken, er soms spaansch moge uitzien, toch een ander spreekwoord niet ten onrechte zegt, dat bij groote omwentelingen de volken niet vergaan, en de ondervinding leert, dat na het voorbijgaan van groote staatkundige en maatschappelijke beroeringen, kunsten en wetenschappen eene te voren ongekende vlucht nemen. Het menschdom is vaak hevig beroerd, maar komt evenwel telkens weder te recht, en gaat van lieverlede vooruit.
De wereld is dus volgens de waarneming een samenhangend geheel, dat uit verscheidene, dikwijls hevig met elkander strijdende deelen bestaat, die door eene onzichtbare macht worden bijeengehouden. Derhalve blijft er niets over dan de onderstelling, dat er zoowel in elken mensch als in de geheele natuur een heerschend beginsel van eenheid is, hetwelk wij in den mensch ziel, in het heelal God noemen; want indien het onmogelijk is, dat een gevolg zonder oorzaak bestaat, of dat eene wet zichzelve uitvoert: dan moet ook die samenhang eene oorzaak hebben, en dan moet die oorzaak krachtig genoeg wezen, om het door haar bewerkte te bewerken. Dat dit in den mensch door de ziel bewerkt wordt, weten wij bij ondervinding. Wij aarzelen niet hetzelfde van de geheele natuur aan te nemen, want, hoe iets anders dan een oneindige geest zulke werkingen zou kunnen tot stand brengen en voor zulk eene taak, als het bijeenhouden en besturen van het heelal, zou berekend wezen, is onmogelijk te begrijpen. Wij nemen daarom aan, dat er in 't heelal een oneindige geest bestaat, die alles bijeenhoudt en bestuurt, en dien wij God noemen. Ware dit zoo niet, dan was de wet der oorzakelijkheid geene algemeene geldende waarheid, maar een leugen.
De ziel: den mensch = God: 't heelal is dus eene vergelijking, die ons door de waarneming en de wet der oorzakelijkheid wordt opgedrongen; want dezelfde overweging dwingt ons, om eene ziel in den mensch en om eenen God in de natuur aan te nemen; en zij is de grondslag onzer natuurlijke godgeleerdheid. Hiermede stellen wij ons tevreden, en wagen

{==410==} {>>pagina-aanduiding<<}
het niet, nader te omschrijven, hoe die betrekking thans is, of hoe zij het aanzijn heeft gekregen; maar wij houden veelmeer elke poging om dit te doen voor inbeelding, en willen liever onze onkunde belijden dan inbeelding voor wetenschap uitgeven.
Hoe bezwaarlijk het is over het goddelijke stellig te spreken, en hoe weinig wij op dit gebied volledige kennis bezitten, blijkt uit eenige moeielijkheden, waarop ieder stuit, die zich in de godgeleerde bespiegeling verdiept.
Vooreerst is reeds door oude dichters opgemerkt, dat aan den éénen kant de schoone inrichting der natuur ons noopt eenen God te erkennen, maar aan den anderen kant de ellende en de zonde, die op aarde bestaan, ons weer doen twijfelen. Wij weten hierop vooralsnog niets beters te antwoorden dan dit, dat wij meer grond hebben, om onze kennis der algemeene natuurwetten dan die der bijzondere gevallen te vertrouwen, daar de eerste ons beter bekend zijn dan de laatste; en dat de ellende op aarde voor een groot deel aan de menschen zelve te wijten is, en voor een groot deel krachtig medewerkt, om de geesten te ontwikkelen, die door aanhoudenden voorspoed verslappen, ja dat wij er al onze kunsten en wetenschappen aan te danken hebben. Dit in bijzonderheden na te gaan is echter onmogelijk, omdat wij van geenen enkelen geest de geheele geschiedenis weten. Wij komen hierop later terug.
Nog eene andere zwarigheid doet zich hier voor, die eigenlijk niet is op te lossen. Het is deze, dat men moeielijk de almacht en de heiligheid Gods met het bestaan der zonde kan overeenbrengen; want als God heilig is, en dus de zonde haat, en tevens almachtig, en dus doen kan wat hij wil, waarom laat hij dan de zonde bestaan? Wil hij ze niet vernietigen, hoe is hij dan heilig? Kan hij ze niet vernietigen, hoe is hij dan almachtig? Men heeft wel deze moeielijkheid zoeken weg te ruimen door op te merken, dat hetgeen voor de eindige wereldbeschouwing kwaad is zulks daarom voor de oneindige wereldbeschouwing nog niet behoeft te wezen; maar behalve dat de oneindige wereldbeschouwing ons niet gegeven is, en wij er dus alleen naar kunnen gissen, komt het beweren, dat het kwaad voor de oneindige wereldbeschouwing geen kwaad is, op hetzelfde neer alsof men zeide, dat hetgeen ons kwaad toeschijnt eigenlijk onverschillig is. Maar moet men dan niet hetzelfde zeggen van

{==411==} {>>pagina-aanduiding<<}
hetgeen ons goed toeschijnt, en is er bij zulk eene denkwijze nog grond, om God heilig te noemen? Wij gelooven, dat het beter is, hier onze onwetendheid te bekennen; want de heiligheid en de almacht behooren tot die eigenschappen Gods, waarover wij met behulp der gegevens, van welke wij moeten uitgaan, geen juist oordeel kunnen vellen; en wij vinden het ten hoogste gewaagd menschelijke eigenschappen tot in het oneindige te vergrooten en die dan voor eigenschappen Gods uit te geven.
Eene derde zwarigheid is die, waarmede wij te doen krijgen, zoodra wij Gods wereldbestuur en de menschelijke vrijheid willen overeenbrengen. Wanneer God alles bestuurt, waar blijft dan plaats voor de menschelijke vrijheid? Wanneer de mensch vrij is om te handelen, waar blijft dan plaats voor Gods wereldbestuur? zegt men. Wij antwoorden hierop alleenlijk dit, dat wij ons niet aanmatigen eene verstandelijke aanschouwing van het oneindige te bezitten, maar ons eenvoudig houden aan de gevolgtrekkingen, die ons door de wet van oorzakelijkheid en de waarneming van verscheidenheid en samenhang, zoo in den mensch als in de natuur, worden opgedrongen. Wij worden daardoor genoodzaakt in den mensch eene ziel, in het heelal eenen God aan te nemen. Het ééne steunt op denzelfden grond als het andere. Hebben wij voor het ééne geen recht, dan staan wij ook dat voor het andere af; is het ééne ons toegestaan, dan eischen wij hetzelfde voor het andere. Voor ons staat het evenzeer vast, dat er eene ziel in elken mensch als dat er een God in de natuur is. Hoe die twee denkbeelden moeten verbonden worden, weten wij niet. Wij beschouwen dit als een vraagstuk, dat wellicht door niemand ooit zal opgelost worden; maar hetzelfde geval heeft in de wetenschap zoo dikwijls plaats. Bij het zoeken naar de oorzaken van verschijnselen stuit men immers in den regel op andere verschijnselen, die men wetten noemt, en wier bestaan men eenvoudig erkent. Komen hierdoor nieuwe vragen aan den dag; geen nood! Men stelt ze als vragen, en laat ze zulks blijven, totdat het antwoord gevonden is; meer niet. Dat vele antwoorden nog niet gevonden zijn bewijst slechts, dat de wetenschap nog niet voltooid is, maar dit zal immers niemand tegenspreken?
Ook verwachten wij hier de tegenwerping, dat wij dualismus verkondigen. Wij loochenen dit in 't geheel niet, want wij

{==412==} {>>pagina-aanduiding<<}
hebben immers erkend, dat wij niet weten, hoe de betrekking tusschen God en de wereld moet bepaald worden. Wat wij van de wereld weten is voor een groot deel alles behalve goddelijk; maar dat desniettemin de samenhang en de algemeene orde bewaard blijft, is in ons oog een bewijs, dat er een heerschend beginsel van eenheid bestaat, hetwelk wij God noemen. Hoe die samenhang en die orde daardoor worden gehandhaaft, weten wij nu eenmaal niet, en bekennen dit ronduit, zonder ons aan het beweren, dat wij ons daardoor aan wie weet welke ketterij schuldig maken, in het minst te storen.
Wij houden ons dus bij onze uit de wet van oorzakelijkheid en de waarneming gemaakte gevolgtrekking, dat God tot de wereld in eene dergelijke verhouding staat als de ziel tot den enkelen mensch; maar wagen ons niet aan de taak, om dit in bijzonderheden uit te werken. Het oude spreekwoord, dat vaak de helft meer is dan het geheel, laat zich hier toepassen.

III.

In welke betrekking staat nu deze beschouwing tot het christendom?
Voordat deze vraag kan beantwoord worden, overwege men het volgende. Het christendom wordt op zoovele verschillende wijzen opgevat, en er is zulk een strijd over de vraag, waarin het eigenlijk bestaat? dat het aantal wijzen van opvatting des christendoms schier ontelbaar kan genoemd worden. Het zou geene nuttigheid hebben, hier al die verschillende opvattingen na te gaan en te vergelijken, om daaruit eene keuze te doen; maar het is genoeg te kennen te geven, dat wij hier de moderne opvatting des christendoms bedoelen. Wij beschouwen dus hier den stichter des christendoms niet als God of als zoon van God, maar alleen als mensch, als wijze, als profeet, als godsdienststichter. Wij zoeken de hoofdzaak des christendoms in de Bergrede. Wat deze betreft, zoo vinden wij in haar het verhevenste ideaal van ware deugd, dat ooit door eenen mensch geteekend is; en de in den Bijbel bewaarde berichten aangaande den persoon van Jezus doen ons hem kennen als eenen profeet, die de zeldzame eigenschap bezat, dat hij zelf zijne eigene leer geheel opvolgde. Wij zien in het verhaal van de verzoeking in de woestijn zinnebeeldig voorgesteld,

{==413==} {>>pagina-aanduiding<<}
hoe Jezus alle verzoeking, om zijn eigen voordeel na te jagen, heeft wederstaan; en enkel en alleen gedaan heeft, wat hij als zijne roeping aanmerkte; en hierdoor was hij reeds boven de meeste profeten, met name boven Mohammed, verheven. Hij was overtuigd, dat hij eenen goddelijken last ontvangen had, om den waren godsdienst en de ware zedelijkheid te verkondigen; en dezen last heeft hij zoo voortreffelijk vervuld, dat er geen hooger ideaal dan het door hem geteekende denkbaar is. Wij vragen de geschiedenis van de achttien na Jezus prediking verloopene eeuwen, of zij een hooger ideaal weet aantewijzen? en haar antwoord is, dat zij het niet weet.
Men heeft wel al de gruwelen der geioofsvervolgingen, der godsdienstoorlogen, enz. op rekening van het christendom gesteld; maar wanneer iemand de Bergrede naleest en daarmede die treurige gebeurtenissen vergelijkt: dan zal hij zien, dat het christendom daarvoor even weinig verantwoordelijk is als eene beschaafde natie voor het misbruik, dat zeeroovers van hare vlag maken, om koopvaarders te misleiden. Men kan op die godsdienstoorlogen met recht de woorden van eenen beroemden geschiedschrijver toepassen: ‘godsdienst was het voorwendsel, heerschzucht de drijfveer.’ Die gruwelen kunnen dus niet als een getuigenis tegen het christendom gebezigd worden.
Wij vereeren Jezus derhalve als het hoogste genie op het gebied van den godsdienst en de zedelijkheid, en wij houden zijne leer voor onovertrefbaar; omdat, als eens het hoogste bereikt is, hooger stijgen niet kan plaats hebben. Velen vinden zijne leer overdreven, en keuren ze daarom af; doch wat in haar overdreven schijnt is daaruit te verklaren, dat hij een ideaal uitdrukte, hetwelk natuurlijk in het praktische leven niet geheel kan verwerkelijkt worden. De volmaakte christelijke deugd is onbereikbaar, doch dit is juist een bewijs van hare volmaaktheid; want indien een als het hoogste aangemerkt punt eens bereikt is, dan gaat men denken om hooger te stijgen, en erkent daardoor van zelf, dat het niet het hoogst mogelijke was. Bovendien is het voor den waren vooruitgang beter, zich een onbereikbaar ideaal, doch waartoe men steeds kan naderen, dan een onvolmaakt voorbeeld, dat men wel kan bereiken, voor te stellen. Die naar het volmaakte streeft, kan voortreffelijk worden; die het middelmatige najaagt, blijft beneden het middelmatige. Mohammed is geheel na te volgen, Jezus onmogelijk;

{==414==} {>>pagina-aanduiding<<}
en de resultaten van beider leer zijn daar, om te doen zien, wat beter is.
Men heeft wel eens beweerd, dat Jezus werkeloos bespiegelen voorschrijft. Deze bewering wordt echter gemakkelijk wederlegd door de opmerking, dat een werkeloos bespiegelaar een egoïst is, maar dat het christendom uitdrukkelijk algemeene menschenliefde predikt, en dat de liefde regelrecht het tegenovergestelde is van het egoïsmus. Toen derhalve de schrijver van den brief aan de Ephesers de christenen vermaande, om door arbeid geld te verdienen, ten einde in staat te zijn, om hulpbehoevenden te ondersteunen, sprak hij geheel in den geest van zijnen meester.

IV.

Is nu het christendom, alzoo opgevat, in strijd met de boven geschetste natuurlijke godgeleerdheid? Wij gelooven het niet; want staat God tot de wereld als de ziel tot het menschelijke lichaam: dan is Hij de hoogste geest, van wien wij allen afhangen, en aan wien wij alles verschuldigd zijn, en dan is het allezins redelijk hem boven alles lief te hebben.
Maar, zal men zeggen, hebben wij dan aan God niet evenzeer het kwade te danken? Deze tegenwerping schijnt moeielijk op te lossen. Wij kunnen er echter op antwoorden, dat het uiterlijk kwaad door ons als een hulpmiddel tot verbetering en ontwikkeling van onzen geest kan gebruikt worden, en dán geen kwaad meer is, volgens de bekende uitspraak, dat dengenen, die God liefhebben, alle dingen medewerken ten goede; en dat het inwendige kwaad, of de zonde, ten slotte van ons zelven afhangt, gelijk ons geweten, niettegenstaande alle deterministische theorie, luide getuigt. Zou het zulks doen, wanneer wij inderdaad kans zagen, om de schuld op God te schuiven? En zouden wij ons op andere menschen vertoornen, wanneer wij waarlijk geloofden, dat zij door God genoodzaakt waren om ons te mishandelen? Wij gelooven het niet, en daarom danken wij het goede aan God, het kwade, voor zoover het wezenlijk kwaad is, aan ons zelven, en beschouwen het derhalve als billijk en goed, God boven alles lief te hebben.
Zijn verder alle menschen individu's even als wij, met welke wij door de samenleving verbonden zijn, dan is er niets rede-
{==415==} {>>pagina-aanduiding<<}
lijker dan hen als broeders te beminnen, en alles voor hen te doen, wat wij van hen verlangen; en deze twee geboden omvatten bijna het geheele christendom.

V.

Bijna, zeg ik; want er is nog één gronddenkbeeld, dat wij nog niet behandeld hebben, en waaraan door het christendom groot gewicht gehecht wordt, namelijk dat der onsterfelijkheid. Velen houden tegenwoordig de onsterfelijkheid voor onverschillig, en anderen voor ondenkbaar of althans voor onbewijsbaar; maar hiermede kunnen wij ons in 't geheel niet vereenigen. Men zegt wel, dat de wijze niet lang maar goed wil leven; en dat hierom de duur van zijn leven, en dus ook de onsterfelijkheid, hem onverschillig is; maar deze gevolgtrekking is onjuist. Wat men voor goed houdt wenscht men te behouden, en wat men als onvergankelijk beschouwt acht men hooger dan wat men als voorbijgaand aanmerkt. Wij zouden ons evenwel in het onvermijdelijke moeten schikken, indien de onsterfelijkheid óf ondenkbaar, óf onbewijsbaar was. Wat echter die ondenkbaarheid en onbewijsbaarheid betreft, zoo zien wij niet in, wat ons belet aan te nemen, dat de ziel, die wij gedurende het leven toch alleen uit hare werken kennen, en niet zelve waarnemen, ook na het vergaan des lichaams kan blijven voortleven. Die ondenkbaarheid wordt door de pantheisten en materialisten beweerd, en wel op grond van hunne bovennatuurkundige grondstellingen. Wat echter het pantheismus betreft, zoo hebben wij boven reeds aangemerkt, dat het eene onderstelling is, welke door het feit van de oneenigheid en den strijd, die telkens uitbreekt, en tevens door het bestaan van de zonde en door de noodzakelijkheid der opvoeding weerlegd wordt; en het materialismus is eigenlijk eene eenzijdige wereldbeschouwing, die bekoord door de belangrijke studie der stoffelijke natuur de verschijnselen in den mensch, waarop wij juist onze redenering gebouwd hebben, vooral het zelfbewustzijn, te veel over het hoofd ziet; en terwijl zij beweert geheel op ervaring te steunen eigenlijk eene onderstelling tot grondslag heeft, daar de door haar aangenomene stof door niemand ooit is
waargenomen. Wij hebben ons echter met geene pantheistische of materialistische of andere bovennatuurkundige onderstellingen ingelaten,

{==416==} {>>pagina-aanduiding<<}
maar zijn uitgegaan van de algemeen aangenomene wet der oorzakelijkheid en de beide door de waarneming erkende feiten van de verscheidenheid en den samenhang. Hierdoor hebben wij ons genoopt gezien, om in den mensch eene heerschende eenheid, eene ziel aan te nemen. Dat deze het door haar beheerschte kan overleven, is waarlijk niet ondenkbaar. Ware zij een voortbrengsel van de krachten des lichaams, dan moest zij met den dood uiteenvallen; doch dan was de eenheid van het menschelijk bewustzijn bij alle wisseling zijner aandoeningen, daden en lotgevallen, waarvan wij juist zijn uitgegaan, een onoplosbaar raadsel. Vergelijkt men, om een tegenwoordig meer gebruikt voorbeeld te bezigen, het lichaam bij een stoomwerktuig, dan is de ziel de machinist, die toch ook bij een stoomwerktuig niet gemist kan worden; en het is geenszins ondenkbaar, dat deze het door hem gebezigde werktuig overleeft. Bovendien is het immers veel natuurlijker, dat datgene, hetwelk in ons leven de oorzaak van eenheid is, geen eigenlijke deelen heeft, waarin het kan ontbonden worden, en dus onvergankelijk is, dan dat men zou moeten veronderstellen, dat het uit deelen bestond, en dus kon uiteenvallen. Is de ziel eene werkelijke éénheid, dan zou er een wonder noodig zijn, om haar te vernietigen, en zulk een doelloos wonder zal men in onze aan wonderen vijandige eeuw wel niet aannemen. Niet de voortduring maar de vernietiging der ziel is dus onaannemelijk.
Eindelijk is reeds meermalen opgemerkt, dat hoezeer ook 'de beschouwing der natuur in het groot ons dwingt in eenen God te gelooven, evenwel het lot der menschen vele onoplosbare raadselen aanbiedt en dikwijls tot mismoedigheid ja tot wanhoop aanleiding geeft; tenzij men aanneemt, dat in ieder mensch een onvergankelijk beginsel woont, hetwelk alle lichamelijke rampen en krankheden overleeft, en door strijd tegen moeite en tegenspoed van lieverlede tot grootere volmaaktheid moet komen. Door dit aan te nemen beschouwt men de wereld niet langer als een tranendal maar als een moeijelijke school, waarin wij door de Godheid geplaatst zijn, omdat dit voor onze opvoeding noodig was. Dit geeft ons kalme berusting in de grootste rampen, en doet ons het voorbijgaande leed der aarde als iets, dat ons eigenlijk wezen niet raakt, met gelatenheid dragen.
Dit zijn wel geen wiskunstige bewijzen, maar zij zijn voldoende, om de waarschijnlijkheid der onsterfelijkheid te doen

{==417==} {>>pagina-aanduiding<<}
inzien, en hierin eene versterking van onze deugd te vinden. Wanneer wij toch onze ziel voor onvergankelijk houden, dan zullen wij hare veredeling als het hoogste doel van ons leven aanmerken, en alles vermijden, wat haar zou kunnen schaden. De zinnelijkheid verliest dan in ons oog evenveel als het geestelijke bestaan wint; en hiervan is matigheid, ingetogenheid en kalme berusting bij tegenspoed een noodzakelijk gevolg. Of echter onze ziel na den dood nieuwe zintuigen zal ontvangen, of dat zij die kan missen; of zij nog kennis zal' nemen van hetgeen onder de menschen gebeurt, of niet; of zij hier op aarde zal blijven, of naar elders zal verhuizen; of zij in staat zal wezen, om de zielen van gestorvene vrienden en betrekkingen te herkennen, of niet, kunnen wij onmogelijk te weten komen. Zoo wij hier eene gissing mogen wagen, dan gelooven wij, dat eene ziel, die in dit leven alleen voor zinnelijke indrukken open stond, en aan God, deugd en onsterfelijkheid niet dacht, bij den dood wel niet vernietigd wordt, want dit is onmogelijk; maar haar bewustzijn verliest, omdat zij niet meer van buiten wordt geprikkeld, en, als zij ooit weer in een menschelijk lichaam komt, van voren af aan moet beginnen; doch dat eene ziel, die zich hier met echt christelijke denkbeelden gevoed en hoofdzakelijk met God, deugd en onsterfelijkheid heeft bezig gehouden, haar bewustzijn na den dood behoudt, en dan in eenen voor haren trap van ontwikkeling geschikten toestand overgaat, en dat dit het eeuwige leven is, hetwelk Jezus aan de zijnen beloofd heeft. Wij erkennen echter gaarne, dat wij hier veel kunnen gissen, maar weinig verzekeren. Wat aangaande deze dingen door de spiritisten beweerd wordt, is in ons oog geheel zonder waarde, omdat al wat zij als openbaring verkondigen uit herinneringen van reeds lang bekende dingen, bijbeltexten, spreekwoorden, enz. is samengesteld. Eene openbaring toch, welke niets openbaart dan hetgeen te voren reeds bekend was, is een onding; en wij
houden daarom het spiritismus voor bedrog of voor inbeelding. Wat na onzen dood met ons gebeuren zal is voor ons verborgen; en dit is zeer gelukkig; want terwijl het zeer heilzaam is, wanneer men aan een volgend leven gelooft, zou het zeer nadeelig werken, wanneer wij het konden aanschouwen. Indien wij zekere kennis van het volgende leven hadden, dan zouden wij door den glans daarvan aangetrokken, er wellicht te veel over denken en er ook te veel naar verlangen, het

{==418==} {>>pagina-aanduiding<<}
tegenwoordige leven minachten, daardoor verzuimen om zich hier krachtig in te spannen, en alzoo voor het volgende leven ongeschikt worden. Alleen hij, die hier krachtig gewerkt heeft, kan heil van het volgende leven verwachten; maar die hier traag en werkeloos voortkwijnt, en alzoo verzuimt door voortdurende inspanning zijnen geest te ontwikkelen, zal zeker het volgende leven met weinig aanleg moeten beginnen, en het dus daarin bezwaarlijk ver kunnen brengen. De bekende gelijkenis van de talenten stelt dit alleraanschouwelijkst voor oogen.

VI.

Wij komen dus tot de slotsom: dat volgens de wet der oorzakelijkheid en de door de waarneming medegedeelde feiten van de verscheidenheid en den samenhang zoowel in den enkelen mensch als in de geheele natuur, de Christelijke leer: dat God geest en de ziel van den mensch onsterfelijk is, dat de hoogste deugd bestaat in liefde voor God en voor de menschen, en dat een goed besteed leven ook na den dood heilzame gevolgen moet hebben, de meest aannemelijke leer is; en dat het geloof daaraan met recht den naam van Bedelijk geloof mag dragen; omdat het, zonder juist op wiskunstige zekerheid aanspraak te maken, zich aansluit aan hetgeen de tegenwoordige wetenschap leert en in met hare uitkomsten overeenstemmende vormen de gronddenkbeelden van het menschelijk geloof uitdrukt, en dus aanspraak maakt op de deelneming van allen, die de rechten der wetenschap erkennen, en tevens hun geloof aan God, deugd en onsterfelijkheid wenschen te behouden.





{==419==} {>>pagina-aanduiding<<}

Elisabeth Charlotte van de Paltz, Hertogin van Orleans.

Door Dr. M.A.N. Rovers.

Van groot belang zijn voor ons de Mémoires en de brieven, die door tijdgenooten geschreven werden over het hofleven hunner dagen. Met kritiek gebruikt, kunnen zij over bekende en minder bekende personen een nieuw licht doen opgaan. En zijn zij door de hand eens kunstenaars geschreven, dan boeit ons de lectuur, al voelen wij ons weinig aangetrokken door de schilderingen, die ons gegeven worden. De etiquette, de stijfheid van vormen, in één woord: het onnatuurlijke leven, dat aan die hoven geleid wordt, trekt ons niet aan, al mogen wij ons soms vermaken met de talrijke intriges, waarvan we getuigen zijn; de zedeloosheid, die wij daar maar al te dikwijls zien heerschen, boezemt ons walging in. Zoo gaat het ons b.v., als we eenigen tijd vertoefd hebben aan het hof van Lodewijk XIV; niettegenstaande al zijn pracht en glans, zijn schitterende feesten en fijne intriges, ligt voor ons over dat leven een waas van verveling en de onzedelijkheid, die daar zoo onverholen gepleegd wordt, wekt onze antipathie op. En die hoflucht van Versailles was in de 2de helft der 17de eeuw naar de meeste groote Europeesche hoven overgewaaid, ook naar de kleine hoven van Duitschland. Maar er waren uitzonderingen. Wij denken b.v. aan het Palzische hof onder de regeering van den Keurvorst Karl Ludwig. Gij kent hem, niet waar? Treurig was 't met dat weleer zoo bloeiende keurvorstendom gesteld. Bij den aanvang van den 30jarigen oorlog was dat land, onder de regeering zijns vaders, Frederik V, der verwoesting prijs gegeven. Schatten van kunst en wetenschap waren weggevoerd, de beroemde universteit van Heidelberg was opgeheven, duizenden bij duizenden hadden de Paltz verlaten. Een edel doel beoogde de zoon van den

{==420==} {>>pagina-aanduiding<<}
ongelukkigen vader: om zijn land weder tot den ouden luister te verheffen. Ernstig en eenvoudig, natuurlijk, hoewel soms ruw, gestreng van zeden, duldde hij aan zijn hof geene onzedelijkheid. En gij kent ook zijne dochter, Elisabeth Charlotte, de gemalin van den hertog van Orleans, den broeder van den grooten Lodewijk. In alles het evenbeeld van haar vader, aan zijn eenvoudig hof streng zedelijk opgevoed, natuurlijk, kinderlijk, soms koddig in haar uitvallen, die u bij wijlen aan Walpurga uit Auerbach's Auf der Höhe herinneren, moest zij op twintigjarigen leeftijd naar het schitterende fransche hof vertrekken. Op die persoonlijkheid is vooral in de laatste jaren de aandacht gevestigd, sedert hare brieven meer bekend zijn geworden. 't Is waar, reeds in het laatst der vorige eeuw zijn fragmenten van hare brieven aan hare gouvernante, Frau von Harling en aan de Prinses van Wales in het licht verschenen, maar 't waren slechts uittreksels, die ons haar beeld zeer onvolkomen teruggeven. In 1843 gaf Wolfgang Menzel (bijgenaamd: le Gallophage) voor het eerst hare brieven uit aan hare halve zuster Louise, maar deze loopen vooral over het laatste tijdperk haars levens, van het jaar van den dood van Lodewijk XIV tot haar dood, zeven jaren later. Zij geven ons dus geen genoegzaam licht over de veertig eerste jaren van haar verblijf aan het fransche hof. Over dit tijdvak van haar leven is eerst vóór negen jaren een nieuw licht opgegaan door Ranke, toen hij uit de 22 folio-deelen - waarvan sommige duizend bladzijden beslaan - die op het Archief te Hannover bewaard zijn, eenige brieven, aan hare geliefde tante, Sophie van Hannover, gericht, meêdeelde, die nu onlangs, veel vermeerderd, door hem zijn uitgegeven en het 6de deel van de 2de editie zijner Französische Geschichte uitmaken. Nu zijn wij in staat ons van die periode haars levens een duidelijke
voorstelling te maken, wat aan mannen als St. Beuve, die in zijne Causeries du Lundi van haar eene monografie gaf, aan Chéruel e.a. niet vergund was, omdat zij met de uitgave van Ranke niet bekend konden zijn.
Laat ons, van dat voorrecht gebruik makende, onze aandacht eenige oogenblikken bepalen bij Elisabeth Charlotte. De belangrijkheid van het onderwerp zal, naar ik vertrouw, elke verontschuldiging overbodig maken.
Wij beginnen met een oogenblik bij hare brieven stil te staan. Die duizendtallen, door haar geschreven, waarvan ons

{==421==} {>>pagina-aanduiding<<}
slechts een klein gedeelte ten dienste staat, maar de groote meerderheid nog in het stof der bibliotheken verborgen ligt, bewijzen wel dat zij haar tijd niet in werkeloosheid heeft doorgebracht. Maar welk oordeel hebben wij over die brieven te vellen? Vergelijken wij ze met de Mémoires van St. Simon, die ongeveer over hetzelfde tijdvak loopen, dan is er zeker, bij eenige overeenkomst, groot verschil op te merken. Bij beiden vinden wij een grooten afkeer van het leven aan het Fransche hof, hoewel die bij haar nog sterker wordt uitgesproken. Maar welk een verschil in den vorm! St. Beuve zegt, in zijne Introduction op de Mémoires van St. Simon, van hem: ‘il est le plus grand peintre de son siècle, il est le Rubens du 18e. siècle.’ Op die Mémoires past hij het woord van Buffon toe over de herlevende natuur in het voorjaar: ‘tout fourmille de vie.’ Maar die getuigenis kunnen wij van hare brieven niet afleggen. Sierlijkheid van stijl zoeken wij hier te vergeefs. Het duitsch der 17de eeuw, waarin hare brieven zijn geschreven, laat zich alles behalve aangenaam lezen. Van langdradigheid zijn hare brieven niet vrij te pleiten. Zelve verklaart zij de kunst niet te verstaan om in weinig woorden veel te zeggen. Wat men gewoon is een aangename lectuur te noemen, vinden wij in haar brieven niet.
Maar hoe staat het nu met de geloofwaardigheid van beider aanteekeningen? Gelijk bekend is, gevoelde de hertog van St. Simon, bijna van zijne kindschheid af, de roeping om historicus te worden. Gedurende den tijd, dien hij aan het hof vertoefde, was hij een nauwkeurig waarnemer van alles wat er om hem heen plaats had; hij informeerde getrouw naar hetgeen hij zelf niet in staat was te onderzoeken en 's avonds was hij gewoon op te teekenen, wat hij des daags gezien of gehoord had. Hij schreef dus onder de indrukken van het oogenblik. Dit heeft zijn gevaarlijke zijde. 't Is waar, die aanteekeningen werden later in zijn ouderdom, toen hij zich van het hofleven verwijderd had, uitgewerkt. Aan de uitgave ging eene Inleiding vooraf, ter bestrijding van hen, die beweerden dat eene geschiedenis van profane zaken naast de Histoire Sainte geen recht van bestaan had! De hertog had zijne sympathiën en antipathiën. Aan zijne verbeelding liet hij dikwijls al te vrij spel. Anecdoten nam hij gaarne als geschiedenis aan. En, volgens zijn bevoegden beoordeelaar Chérnel, schreef hij zonder

{==422==} {>>pagina-aanduiding<<}
kritiek, maar was een eerlijk man, wien het om waarheid te doen was.
En wat nu onze schrijfster betreft, daarover zijn allen het eens, ook zij, die over 't algemeen weinig met haar zijn ingenomen, dat zij waarheidlievend en oprecht was, eerlijk als goud; de kunst van veinzen verstond zij niet. Zij nam waar wat in hare omgeving plaats vond en doorgrondde de menschen spoedig. Wel schreef ook zij onder de indrukken van het oogenblik; alles, ook het weinig belangrijke, werd terstond aan hare geliefde tante medegedeeld. Dikwijls moest zij ook slechts op geruchten afgaan, zonder in staat te zijn deze aan de werkelijkheid te toetsen. Ook gelooven wij gaarne dat zij in hare oordeelvellingen over sommige personen niet altijd billijk is geweest. Zoo heeft zij waarschijnlijk Madame de Maintenon, die, gelijk we straks zullen zien, het voorwerp was van haar afschuw, in een al te donker licht voorgesteld; het moge b.v. onjuist zijn dat zij haar als de auteur beschouwt van de vergiftiging van Louvois, haar beschuldigt, ten tijde van den hongersnood van 1719, het koren te hebben opgekocht en dat voor een deel te hebben laten bederven, omdat zij er geen plaats voor had op hare zolders - maar dit alles is voor ons tegenwoordig doel van minder belang. Als wij hare brieven wilden beschouwen met het oog op het licht, dat zij over de regeering van Lodewijk XIV en den regent werpen, dan zouden natuurlijk hare beoordeelingen aan een strenge kritiek moeten worden onderworpen. Maar dit is het geval niet. Wij gebruiken die brieven alleen met het doel om in enkele omtrekken die merkwaardige persoonlijkheid te leeren kennen, dubbel merkwaardig omdat zij zulk een scherpe tegenstelling yormt met de andere personen, met wie zij aan het hof verkeerde, en omdat hare figuur aldaar bijzonder onze aandacht trekt. Wij gebruiken daartoe vooral die brieven, die door Ranke zijn uitgegeven, omdat zij de belangrijkste bron voor haar leven uitmaken en wij die zelven hebben bestudeerd, terwijl wij van de overigen slechts enkele aanhalingen kennen, die ons door andere
schrijvers worden medegedeeld.
Maar voordat wij haar naar het fransche hof vergezellen, willen wij kennis maken met de twintig eerste jaren haars levens, die door haar in Duitschland werden doorgebracht.
Met welk een innig welgevallen herinnert zij zich later de

{==423==} {>>pagina-aanduiding<<}
jaren harer kindschheid en jeugd! Dat land harer geboorte blijft haar steeds boven alles dierbaar, al mocht zij daar betrekkelijk slechts een klein aantal harer levensjaren doorbrengen. Heidelberg was haar liefste plek op aarde. Daar in de omgeving kent zij nog elke plek. Zoo menigmaal had zij zich als kind in die schoone natuur verlustigd. Jaren daarna herinnert zij zich nog de plaats, waar zij 's morgens om vijf uur gewoon was kersen te eten en met de kinderen van het volk te spelen. Als zij bij hare tante in Hannover haar verblijf houdt, slaat zij de hand van menigen minnaar af: 't is haar ideaal te Heidelberg ongehuwd haar dagen te slijten. Met welk een liefde spreekt zij steeds van ‘unser lieber Herr Vater seliger!’ Als zij op acht en twintigjarigen leeftijd de tijding van zijn dood verneemt, dan is zij haar droefheid geen meester. Des vaders wil ging haar boven alles. Als hij van hare moeder, met wie hij ongelukkig getrouwd was, scheidt om met eene hofdame, Louise van Degenfeld, in het huwelijk te treden, berust zij daarin, hoewel dit de aanleiding was dat zij naar Hannover moest vertrekken. Met die stiefmoeder is zij ingenomen: want, zegt zij, al wie door mijn vader bemind worden, die heb ik ook lief. Innig gehecht blijft zij aan hare tante tot aan haren dood toe, maakt haar door duizende brieven getuige van alles, van haar vreugde en droefheid, van al hare geheimen. Met welgevallen denkt zij steeds aan de jaren, bij haar aan het eenvoudig hof van Iburg doorgebracht. Daar had zij zich ontwikkeld, was haar karakter gevormd en waren de zaden van deugd en zedelijkheid in haar ontkiemd en tot rijpheid gekomen. Daar had zij verdraagzaamheid geleerd in zaken, den godsdienst betreffende, die haar later steeds is bijgebleven. Zij had aan dat hof, gelijk zij het uitdrukt, ‘die Religion der ehrlichen. Leute’ leeren kennen. In die omgeving, waar lieden van verschillende godsdienstige gezindheden vriendschappelijk met elkander
omgingen, - haar oom was luthersch, haar tante gereformeerd en de schoonmoeder van deze roomsch - was het veler streven om protestantisme en catholicisme weder tot ééne kerk te vereenigen, dat later ook haar ideaal is gebleven. Luther's liederen en melodiën, die zij daar zoo menigmaal had hooren zingen, bleven haar altijd dierbaar.
Maar spoedig zou er een einde komen aan die gelukkige dagen in Hannover doorgebracht; had mijn verblijf aldaar wat langer geduurd,

{==424==} {>>pagina-aanduiding<<}
- zoo getuigde zij later - ik zou dan zeker beter zijn geworden.
De meeste duitsche vorsten waren in dien tijd op de hand van koning Lodewijk, toen hij nog in zijn bloeiperiode was: zoo ook haar vader. Voor den bloei van zijn vaderland zou het, meende hij, goed zijn, als hij in een nauwe verbindtenis met Frankrijk trad. Zoo werd tot een huwelijk besloten tusschen zijne dochter en den broeder des konings.
Nooit heeft een huwelijk, louter uit politiek gesloten, zulke bittere vruchten gedragen. De dochter gehoorzaamde aan den wil des vaders, hoewel met diepe smart. Ik ben, zoo roept zij uit, het politiek lam, dat ter wille van mijn vaderland zal worden opgeofferd! Die gedachte troostte haar dat zij haar vaderland ten zegen zou wezen. Helaas! hoe bitter zou zij ook daarin teleurgesteld worden! Maar 't was goed dat zij het niet kon voorzien, dat juist dat huwelijk haar vaderland eenmaal ten verderve zou voeren!
Zoo komt zij dan op twintigjarigen leeftijd in Frankrijk, om daar als de hertogin van Orleans op te treden, na eerst - want dat was een vereischte - in den schoot der catholieke kerk te zijn opgenomen.
Aandoenlijk is de beschrijving harer reis van Straatsburg naar Châlons, zoo als wij die in haar eersten brief aan hare tante lezen. In haar eigenaardige taal - om die ook eens voor een enkele keer te gebruiken - heet het: ‘es ist wahr: von Strasburg bis Challon habe ich nichts gethan die ganze nacht als schreijen, den ichs nicht verschmerzen kont den abschied so ich da genohmen; ich hab mich zu Strasburg härter gestellt als mir umbs hertz war.’
't Was wel te voorzien dat zij zich aan dat hof te Versailles niet op hare plaats zou gevoelen, natuurlijk, eenvoudig, open als zij was, zonder vormen, ruw soms in haar uitdrukkingen, onbesmet van zeden. Bedenkt daarbij dat zij eene vrouw moest vervangen als de eerste echtgenoot van den hertog van Orleans was, Henriette van Engeland, eene Stuart, de schoone en bevallige vrouw, die zich in Frankrijk geheel thuis gevoelde, in fransche zeden behagen schepte, terwijl zij alle schoonheid miste, van alle gratie verstoken was, een duitsch natuurkind gebleven is tot aan haar dood. Maar hoeren wij haar zelve hare indrukken van het hofleven beschrijven, waarvan zij later steeds meer walging kreeg. ‘'t Is niet alles goud, wat dáár

{==425==} {>>pagina-aanduiding<<}
blinkt. Wilt gij weten, zoo schrijft zij aan hare tante, hoe het hier gesteld is: alle ministers vleien Maintenon, door honderd laagheden zoeken zij met haar op een goeden voet te komen, de menschen van leeftijd zijn droevig gestemd, hebben geen geld, zijn bang voor de spionnen die hen overal omringen, terwijl de jongelui over het algemeen debauchirt zijn en meenen dat het voor hen een schande zou wezen zich eerlijk te gedragen; zij liegen en bedriegen en lasteren, zooveel zij kunnen en wie zich het liederlijkst gedraagt, is bij hen het meest gezien.’ En later schrijft zij dat het aan het hof zoo vervelend wordt dat het er niet langer is uit te houden. 't Is wat te zeggen, roept zij uit, dat men zich in alles naar ‘interessirte pfaffen’ en maîtressen moet richten; nu, als dat de weg naar den hemel is, gelijk men hier beweert, dan zal ik er zeker niet komen.
Maar we zouden ons een verkeerde voorstelling van haar leven maken, als wij meenden dat zij aan het hof een geheel afgezonderd leven leidde, en steeds droevig en somber gestemd, haar natuurlijke vroolijkheid verloor. Wel verveelde zij zich nooit als ze alleen was; gaarne hield zij zich met lezen en brieven schrijven bezig; toch nam zij dikwijls aan jachtpartijen deel - ze was altijd een liefhebster van jagen geweest. Ook het theater bezocht zij gaarne, stukken als le Tartuffe en le Misanthrope boeiden haar. Toen eens een prediker tegen het bezoeken der comedie gewaarschuwd had, maakte de koning haar opmerkzaam dat dit op haar sloeg, die zoo gaarne het theater bezocht. ‘Hij zegt, zoo luidde het antwoord, dat het de hartstochten te veel opwekt, maar die werking heeft het bij mij niet: dus behoef ik mij die vermaning niet aan te trekken.’ Hare brieven bewijzen dat zij scherts en luim beminde, waarin zij meermalen de regels der kieschheid overtrad. Te midden harer grootste rampen zocht zij opgewekt te blijven. Laat mij enkele staaltjes aanhalen van de komieke uitvallen, die zij kon doen, omdat zij karakteristiek zijn voor haar persoon, die wij willen leeren kennen.
Zij schrijft van haar zoon, kort na diens geboorte, dat hij meer op een Duitscher of Westfalinger dan op een Franschman gelijkt. Ook zegt men hier, zoo heet het aan hare tante, dat hij veel op mij gelijkt; dus kunt gij wel denken dat hij niet is ‘ein gar schön bürschen.’ Zij wenscht dat de oorlog spoedig ophoude en Turenne niet al de koeien ult de Paltz wegneme,

{==426==} {>>pagina-aanduiding<<}
daar anders de pap te duur zou worden! Omdat de horoscooptrekkers beweren dat haar kleine eens paus zal worden, vreest zij dat hij de Antichrist is uit de Openbaring; maar zij troost zich dan met de gedachte dat zijn klein neefje de Gog zal wezen, omdat beiden zoowat van gelijken leeftijd zijn. Over 't algemeen gelooft zij niet dat de lieden in hare omgeving met Paulus' uitspraak instemmen dat hij alle dingen in deze wereld voor drek houdt. Toen haar eens gevraagd werd waarom zij nooit in den spiegel zag, luidde haar antwoord dat zij te veel eigenliefde bezat om zich zelve zoo leelijk te vinden als zij inderdaad was. Aan Leibnitz, met wien zij gaarne correspondeerde, schreef zij eens dat zij veel op had met zijne bewering dat de dieren ook onsterfelijk zijn; want, zegt zij, dat doet mij plaisier voor mijn lieve hondjes. En, om niet meer te noemen, bekend is de klap, dien zij eens aan haar zoon gaf, toen deze haar zijn plan om met de dochter van Montespan, Mlle de Blois, te trouwen, kwam meêdeelen, waarvan St. Beuve zegt: ‘la galerie de Versailles a retenti longtemps de ce soufflet sonore.’
Maar, al mocht die luimige vroolijkheid, die haar eigen was, haar niet geheel verlaten, al mocht zij zich zoo goed mogelijk in haar lot weten te schikken, de vijftig jaren, door haar aan het fransche hof doorgebracht, waren voor hare jaren van lijden en diepe smart. Ook daarvan leggen haar brieven getuigenis af. En vragen wij naar de voornaamste oorzaken van haar bitter lijden, dan komen ons vooral deze vier voor den geest: de verhouding, waarin zij stond tot haar echtgenoot en kinderen en tot andere hoofdpersonen van het hof; de verwoesting, waaraan zij hare vaderland zag prijs gegeven en waarom zij zichzelve, hoewel dan buiten haar schuld, als de oorzaak moest beschouwen; haar openhartigheid en eerlijkheid, waarom zij zich zoovele vijanden op den hals haalde; hare zedelijke en godsdienstige beginselen, die zoo lijnrecht overstonden tegen die van hare omgeving.
Bij elk dezer vier bijzonderheden staan wij nog eenige oogenblikken stil.

Een maand na haar huwelijk mogen wij nog de verklaring uit haren mond vernemen dat Monsieur de beste man van de wereld is en dat zij samen zeer goed over weg kennen, al spoedig hooren wij een andere taal. Omdat zij uiterlijk voor

{==427==} {>>pagina-aanduiding<<}
de menschen een tijd lang op een goeden voet zijn, hindert het haar dat deze verhalen dat zij als honden en katten met elkander leven - toch kan zij niet ontkennen dat zij weinig sympathiseeren. De vrienden, waaronder hij zich beweegt, zijn juist haar grootste vijanden. Hun gezelschap verkiest hij boven het hare. Nadat ze, gelijk zij het uitdrukt ‘schon zwei Simmern saltz mit ihm gefressen, ihn auch dermaszen examinirt hat,’ weet zij wat ze van hem heeft te verwachten. Zijn liederlijkheid is haar een gruwel. Aan den koning brengt hij haar woorden, soms zeer veranderd, over om haar bij hem verdacht te maken. Zijne dochter stookt hij tegen hare moeder op. Wel verontschuldigt zij hem door te zeggen dat hij, al te zwak, zich door zijne vrienden op den verkeerden weg laat brengen, maar 't verwondert ons niet dat zij zich na zijn dood weinig bedroefd toont: want zij verstond niet de kunst van veinzen, gelijk zoovelen, die zich zeer bedroefd aanstellen, zonder het in waarheid te zijn.
Maar de ongelukkige echtgenoot zal dan misschien troost hebben gevonden bij hare kinderen, op hen zal zij een gunstigen invloed hebben kunnen uitoefenen en zij zullen haar door hun liefde en dankbaarheid al hare ellende hebben doen vergeten? Hooren wij haar zelve daarover.
Naar hare stem wordt in de opvoeding harer kinderen niet gehoord. Zij verneemt dat haar man aan haren zoon tot opvoeder wil geven iemand, die haar grootste vijand is. Zij noemt dezen: ‘den debauchirsten Kerl von der Welt.’ Al wat in haar vermogen is wendt zij aan om dat onheil af te wenden. Zij bezweert haar man dat zij, hoewel hem in andere zaken gehoorzaam, thans, nu het 't heil van haar kind geldt, haar geweten geen geweld mag aandoen, dat zij haar zoon aan zulk een ellendeling niet mag toevertrouwen; - alles te vergeefs. Het laatste antwoord dat zij verneemt, luidt: ‘ce monsieur a de l'esprit et cela suffit.’
En dien zoon met zijn schoonen aanleg, met zijn liefde voor muziek en schilderkunst, waarvan zij zoo dikwijls met welgevallen spreekt, moet zij in liederlijke gezelschappen zien verkeeren; zij verhaalt hoe hij met de gemeenste vrouwen omgaat, een dol leven leidt en 's morgens eerst om 8 uur naar bed gaat. Zij hoort hoe hij te Parijs gehaat is en o.a. beschuldigd wordt den Daufijn te hebben vergiftigd. ‘Dieu veuille le convertir,

{==428==} {>>pagina-aanduiding<<}
c'est la seule grâce que je lui demande’ - roept de innig bedroefde moeder uit. Als moeder heeft zij hem hartelijk lief, maar het moet haar uit de pen: ‘ik ben hem tot niets nut.’ Welk eene teleurstelling voor eene moeder, die zoo gaarne voor dien zoon alles had willen zijn! Eens slechts is zij opgetogen over hem, als zij van hem, toen hij Regent was, verneemt dat het volk van hem heeft getuigd: als men iets persoonlijk tegen hem heeft, vergeeft hij alles, maar doet men iets tegen ons, dan houdt hij niet van scherts en laat het recht gelden.
Met grooten ophef is door vele schrijvers gewaagd van de intieme vriendschap, waarin de koning tot haar stond. Onzes inziens is die bewering zeer overdreven. Lodewijk mocht zijne schoonzuster achten, voor hare goede hoedanigheden niet blind zijn, toch zocht hij haar gezelschap niet, maar kwam liefst zoo weinig mogelijk met haar in aanraking.
Het was ook onmogelijk dat hij op haar bijzonder zou gesteld geweest zijn, later vooral niet, toen Maintenon, de grootste vijandin der hertogin, zulk een grooten invloed op hem uitoefende en Elisabeth van hem een afkeer kreeg uit liefde voor haar Vaderland, dat door hem der verwoesting werd prijs gegeven. Ook was zij veel te natuurlijk, te open, te rond om hem de waarheid te zeggen, dan dat hij haar gezelschap zou gezocht hebben. Wel weten wij dat hij op zijn sterfbed van haar een hartelijk afscheid nam en getuigde dat hij haar altoos bemind had, meer dan zij zelve geloofde; dat het hem leed deed haar bij wijlen bedroefd te hebben en dat hij hoopte dat zij zich zijner nog dikwijls mocht herinneren. Maar bewijzen zulke woorden dat onze bewering onjuist is?
Wij zouden te uitvoerig worden, als wij wilden nagaan op welken voet zij stond met al de hoofdpersonen van het hof. Enkelen trokken haar aan, zoo als de koningin, van wie zij getuigde steeds de grootste vriendschap te hebben ondervonden. Maar deze stierf reeds 11 jaar na hare komst in Frankrijk. Over 't algemeen was zij aan het hof weinig bemind. Maar haar verontwaardiging kende geene grenzen, toen eens te Parijs en aan het hof door haar vijanden het gerucht verbreid werd dat zij eene galanterie had gehad, met een admiraal in bijzondere betrekking stond enz. Vast besloten was zij bij een harer tantes, de abdis van Maubuison, in het klooster te gaan, had niet de koning haar dit verboden en de verzekering gegeven

{==429==} {>>pagina-aanduiding<<}
dat nóch hij, nóch zijn broeder, nóch iemand, die haar kende, aan die schandelijke geruchten geloof sloeg.
Nog is het hier de plaats een woord te zeggen over hare verhouding tot Maintenon, omdat zij daarover in hare brieven het uitvoerigst schrijft.
Tegen haar is zij met een gloeienden haat vervuld. Aan hare tante schrijft zij van Maintenon als van ‘das alte weib,’ ‘die alte rompompel,’ ‘Frau zott,’ ‘pantecratte,’ ‘die alte Kunckunckel,’ en past op haar het spreekwoord toe: als de duivel zelf niet komen kan, dan zendt hij een oud wijf. Welke wareu de oorzaken van dien afkeer? Verschillende redenen werkten mede. Over 't algemeen was zij weinig ingenomen met de devoten of bigotten, gelijk zij dat soort van menschen noemde, die zich uiterlijk godsdienstig voordeden, maar van binnen vol doodsbeenderen en onreinheid waren. Tot deze behoorde volgens haar ook Maintenon. Zij zag den ongelooflijken invloed, die door deze vrouw op den koning werd uitgeoefend en naar haar oordeel was die invloed een verderfelijke. Was dat gevoelen in 't algemeen juist, te ontkennen is het niet dat zij te veel op hare rekening schreef. Om slechts een voorbeeld te noemen: de vervolging der Protestanten is zeker door haar ten onrechte aan Madame de Maintenon toegeschreven. Daarvan toch was de oorzaak vooral deze, dat de koning onder de heerschappij stond der Jezuieten en dat hij niet zonder leede oogen kon aanzien, dat een deel van zijn volk een anderen godsdienst beleed dan hij en daardoor in verzet kwam tegen hem, den almachtigen vorst. Maar de reden van haar afkeer van ‘das alte weib,’ zoo als zij haar het liefst noemde, was ook hierin te zoeken, dat de koning steeds meer van haar afkeerig werd, en wel door den invloed dier vrouw, die het huwelijk van den Daulijn met hare zuster verhinderd had, hare schoondochter tegen haar opstookte en het gerucht van de vergiftiging van den Daufijn door haar zoon verspreid had. Na den dood van haar man mocht zij zich met Maintenon verzoenen: het duurde niet lang, die vrouw wekte te zeer hare antipathie op.
Thans genoeg van die omgeving van het hof, waarin zij zich bevond. Hadden wij ook recht tot de bewering dat die omgeving eene der redenen was, waardoor het leven aldaar voor haar eene oorzaak was van bitter lijden?

{==430==} {>>pagina-aanduiding<<}

Maar daar was meer. Als een tweede reden noemden wij hare liefde voor haar vaderland, dat op bevel des konings door fransche troepen der verwoesting werd prijsgegeven.
De liefde tot zijn land is ieder aangeboren. Zoo op iemand, dan is dat woord van den dichter toepasselijk op onze heldin Al bracht zij vijftig jaar in een vreemd land door, hare liefde voor Duitschland, voor de Paltz bovenal, bleef steeds onverkoeld. De plaatsen, waar zij haar jeugd heeft doorgebracht, bleven haar dierbaar: daar leeft zij eerst, daarheen strekken zich hare verlangens uit, daar is zij steeds met hare gedachten. Duitschers, die haar bezoeken, zijn hare vrienden. Duitsche zeden en gewoonten bewaart zij, ja zelfs met spijzen en dranken, die haar in Frankrijk worden voorgezet, is zij weinig ingenomen. Alleen de hoop dat zij door haar vertrek naar een vreemd land haar vaderland van dienst kan zijn, verzoent haar met de gedachte, zoo ver van haar geboortegrond haar leven door te brengen. Maar hoe jammerlijk wordt zij in die hoop bedrogen! De bittere ervaring moet zij opdoen dat juist zij voor haar vaderland ten vloek zal wezen!
Het zijn de aandoenlijkste bladzijden uit hare brieven, waarin zij ons hare gemoedsaandoeningen bij zulk eene ervaring beschrijft.
Het was in de jaren 1674 en 75 dat het Fransche leger, onder Turenne, de Paltz verwoestte, plunderde en bloeiende steden in brand stak. De koning verdacht den keurvorst dat hij met den keizer van Duitschland heulde. Daarvoor moest zijn land boeten. Met ongelooflijke wreedheid ging men te werk. Michelet schrijft met het oog daarop: ‘pour ma part, lorsque pour la première fois je vis ce romantique palais d'Heidelberg, oeuvre ravissante de la Renaissance, encore dévasté, ruiné, je me sentis Allemand et je gémis pour ma patrie.’
Onmogelijk kon Elizabeth de verwoesting van haar vaderland en van het land haars vaders onverschillig aanzien. De fransche politiek begint haar nu afschuw in te boezemen. En als eenige jaren later (in 1680) haar vader komt te sterven, schrijft zij zijn dood aan het verdriet en het lijden toe, hem door den koning berokkend.
Hare oogen, zoo schrijft zij na den dood haars vaders, doen pijn van al de tranen, die zij gestort heeft. Zij heeft moeite te schrijven en toch wil zij dit doen, daar het haar verlichting zal geven voor haar lieve tante haar hart uit te storten. Hoe

{==431==} {>>pagina-aanduiding<<}
vreeselijk is het voor haar gevoel, te moeten blijven bij hen, die de oorzaak zijn geweest van het verscheiden ‘ihres lieben Herr Vater seliger.’ Haar leven kan thans niet anders dan ellendig zijn. Zij verlangt er naar om met den gestorvene weder vereenigd te worden. 't Is onmogelijk voor haar nu nog langer met den koning op een goeden voet te leven. Alleen troost het haar dat de vorst haar beloofd heeft het voortaan beter te zullen maken met haar vaderland.
Maar het zou weldra blijken hoe weinig zich de groote koning om zijn beloften bekommerde.
Met den dood haars broeders (1685), die zijn vader was opgevolgd en zonder nakomelingen stierf, was de Simmernsche linie uitgestorven en kwam het Keurvorstendom rechtens aan de tak Paltz-Neuburg. Maar de koning had anders besloten. Voor zijn broeder, omdat hij gehuwd was met de zuster van den overleden keurvorst, meende hij op diens landen aanspraak te kunnen maken. De koning en het hof duidden het aan onze hertogin ten kwade dat zij zoo koud bleef, nu men zich opmaakte om haar rechten te verdedigen. Zij moest het vernemen dat haar vaderland, dat nog pas uit de verwoesting van voor weinige jaren als uit zijn asch verrezen was, nog eens der vernieling ten prooi werd. Nog wreeder dan vroeger ging men te werk. Het doel van Louvois was om de steden te verwoesten en de inwoners als gevangenen naar Frankrijk te voeren. Steden en dorpen, de woningen en cathedralen der inwoners, schatten van kunst werden verwoest of der vlammen ten prooi gegeven.
Maar wij willen haar zelve hooren om ons van haar lijden eene voorstelling te kunnen maken.
Toen iemand haar verhaald had dat de Daufijn zich opmaakte om voor haar de Paltz te gaan veroveren, gaf zij geen antwoord. Op hare koelheid opmerkzaam gemaakt, hernam zij in haar eigenaardig fransch: ‘il est vray que je recois froidement ce que vous me dittes, parce que vous me parles de la choze du monde de quoy j'aime le moins e entendre parler, car je ne voy pas qu'il me reviene grand profit, que mon nom serve pour la perte de ma patrie et bien loin d'en ressentir de la joye j'en suis très fachée; je n'ay pas l'art de dissimuler, mais je sais me taire, ainsi si on ne veust pas que je disse ce que je pense, il ne faut pas me faire parler.’ De koning was, bij het hooren van dit antwoord, zeer vertoornd.

{==432==} {>>pagina-aanduiding<<}

Al wilde men mij, zoo schrijft zij, het leven ontnemen, toch zou ik niet ophouden er bitter over te treuren dat ik eigenlijk mijn vaderland ten verderve ben. Al de zorg en moeite, die mijn vader en broeder zich getroost hebben voor hun land, zijn vruchteloos geweest. Des nachts, als ik eenige oogenblikken kan sluimeren, dan is het mij of ik te Heidelberg of te Mannheim ben, dan zie ik de verwoesting voor mijn oogen. En als ik spoedig weêr ontwaak, dan komt het mij voor den geest hoe het op die plaatsen was tijdens mijn verblijf aldaar en hoe het er thans gesteld is, en dan denk ik ook aan den toestand, waarin ik zelve verkeerde. Dan komen mij de tranen in de oogen. En dat neemt men mij hier nog kwalijk! Hem zou ik dankbaar zijn, die mij in 24 uren naar de andere wereld zond!
Als wij zulke woorden lezen, dan krijgen wij medelijden met eene vrouw, die eerst meende zich als een lam voor haar vaderland ten offer te brengen, maar tot de erkentenis moest komen dat zij, door hare verwantschap met den koning, haar geboortegrond ten verderve was geworden.

Massillon zegt in de lijkrede, die hij te St. Dénis op onze Palatine hield: van haar hoofd kan men gerust den sluier wegnemen. De edele openhartigheid, die haar eigen was en die men aan de hoven zoo zelden aantreft, maakte haar bemind bij den koning; in haar vond hij, wat de vorsten zoo zelden bij iemand aantreffen, waarheid.
Kunnen wij ons met die uitspraak van den grooten kanselredenaar vereenigen? Ook daarop heeft men zich beroepen ten bewijze van de intieme verstandhouding tusschen den koning en de hertogin. Naar ons oordeel geldt die uitspraak alleen, wat het eerste gedeelte betreft. Hare oprechtheid bezorgde haar aan het hof alles behalve vrienden; ook de koning beminde deze eigenschap niet. Juist deze deugd der oprechtheid, die haar versierde, meenen wij terecht onder de redenen te hebben moeten opgeven, waarom zij aan het hof zoo weinig bemind was en die haar leven tot een leven van lijden maakte.
Zij behoorde tot de neen-zeggers, die door onzen de Génestet zoo naar waarheid geteekend zijn:

{==433==} {>>pagina-aanduiding<<}


Gelukkig hij en vrij en vroed, 
Die neen durft zeggen, neen, 
Dat bondig woord, vol mannenmoed, 
Tot iedereen. 
 
Neen tot zijn kind, zijn vriend, zijn vorst, 
En tot de schare - neen! 
Uit hooge niet, maar vrome borst; 
Neen - schoon alleen! 
 
Neen, voor den naam, de roem, de macht, 
Den top der blinkende eer, 
En waar Fortuin hem lokt en lacht: 
Ik biede u meer! 
 
Ons laf. ons roekloos ja baart pijn, 
Bezwaart. verstrikt, voert meê - 
Ons neen wekt haat, kost moeite en strijd, 
Doch baart ons vreê. 

Dat laatste heeft zij ondervonden. En 't was natuurlijk ook! Wie geen menschen ontziet, steeds ronduit zijne meening zegt, al wijkt deze nog zoo zeer van die der meerderheid af, ook iemand, al is hij zijn meerdere, de waarheid in het aangezicht durft zeggen, hem op zijne fouten opmerkzaam maakt, hij moet niet hopen op de toejuiching der groote menigte, maar kan slechts rekenen op de waardeering van enkelen en op de goedkeuring van zijn geweten. Zoo gaat het immers tegenwoordig nog. En verbeeldt u zulk een persoon, als de dichter ons schildert, aan een hof, en nog wel aan een hof als dat van Lodewijk XIV. Massillon dwaalde, toen hij de boven aangehaalde uitspraak deed - wat ons trouwens niet verwondert, daar wij weten dat hij in zijne lijkredenen het minst gelukkig was.
Alle beoordeelaars, ook zij die over de hertogin van Orleans een niet bijzonder gunstig oordeel hebben geveld, stemmen daarin overeen dat zij oprecht en eerlijk was. St. Simon zegt van haar: ‘elle était franche, droite, redoutable par les sorties, qu'elle faisait quelquefois et sur quiconque.’ Zoo doet zij zich ook in hare brieven aan ons voor. Hooren wij eenige van hare uitspraken, waarin zij zich naar waarheid als zoodanig heeft geteekend en waardoor het oordeel van den beroemden kerkredenaar volkomen wordt weêrlegd.
‘Ich kan nicht genug flattiren’, dus schrijft zij, ‘umb mich

{==434==} {>>pagina-aanduiding<<}
zu insunuiren, und hier helt man Erschrechlich viel von flattiren. Ich kan nicht sagen, wasz ich nicht denck, werde also nie grosze fortune bei diesem hof machen’. ‘Ich daug gar wenig hier im landt’. Zij houdt van personen, met wie men openhartig kan spreken en die evenveel vertrouwen in ons hebben als wij in hen. Zij komt er voor uit dat zij niet ‘flatteus’ genoeg is; dat is eene kunst, die haar te zwaar valt, die men niet op den Heidelbergschen berg kan leeren, daartoe moet men in Frankrijk of in Italië geboren zijn. Als zij het potsierlijk spel beschrijft, dat aan het hof door Maintenon wordt gespeeld, dan voegt zij er bij: ik houd van den rechten weg te gaan en niet om mij met intriges op te houden. Men moet haar nemen zooals zij is; ze verstaat nu eenmaal de kunst niet om te prijzen, wat haar niet bevalt en zij is te oud om nog vleierij te leeren.
Meer dergelijke uitspraken vinden wij bij menigte in hare brieven. Wij hebben er reeds genoeg van aangehaald om ons te overtuigen dat zulk eene Nathanaëlsnatuur zich aan dat hof niet op haar plaats kon gevoelen en dat die deugd der oprechtheid haar vele vijanden moest bezorgen.
Neen, zij mocht bij de armen bemind zijn om haar weldoen, omdat zij gaarne van het weinige, dat zij bezat, wat opofferde ten einde ongelukkigen te helpen; sommigen aan het hof mochten haar achten en erkennen dat zij verre stond boven de meesten hunner, het verwondert ons niet als een tijdgenoot na haar dood schrijft: ‘la perte de Madame ne fit pas grande sensation à la cour ni dans le monde’. (St. Simon).

Onder de oorzaken van haar bitter lijden noemden wij in de laatste plaats nog haar zedelijke en godsdienstige beginselen, die in lijnrechten strijd waren met die van hare omgeving.
Godsdienst en zedelijkheid waren bij de meesten, die aan het hof van Lodewijk XIV vertoefden, zoo scherp mogelijk gescheiden. Het spreekt van zelf dat hun godsdienst dan ook in niet veel anders bestond dan in het waarnemen van enkele vormen en plechtigheden en in het aannemen van eenige leerstellingen. Dat hinderde onze Elisabeth. Zij kon zich van zulk een godsdienst geen voorstelling maken, zij zag het nut daarvan niet in Die streng zedelijke natuur, voor wie het woord van Seneca zooveel aantrekkelijks had: ‘het is gemakkelijker goed te spreken dan goed te doen, maar op het laatste komt het vooral aan’ -
{==435==} {>>pagina-aanduiding<<}
zij miste juist in den godsdienst, dien zij om zich heen zag, wat zij altijd voor het voornaamste had gehouden. Zij heeft een afkeer van die bigotten, die zich met een kleed van vroomheid omhangen, dat hen niet past. Zij hekelt hen met den geessel der Satire. Voor hen. bij wie die devotie, in eindeloos bidden en kommunie houden bestaande, ernst is, heeft zij achting, al voelt zij zich door zulke naturen weinig aangetrokken, omdat zij niet met hen sympathiseeren kan. Ook kan zij niet denken dat die schijngodsdienstigen. die niets doen dan tweedracht zaaien, man tegen vrouw, vader tegen zoon, dienstknechten tegen hunne heeren opstoken, bij wie het, zooals zij zich uitdrukt, een huishouden is als bij den duivel, aan God welgevalliger zullen zijn dan zij, die niet zooveel bidt, maar haar naasten geen onrecht aandoet.
't Is bekend dat zij, in Frankrijk gekomen, tot de R.C. kerk moest overgaan. Maar zij kon zich in dien vorm van godsdienst toch eigenlijk nooit vinden. Zij vindt de cultus dier kerk vervelend; ze houdt er niet van om lang in de kerk te zitten en groote missen bij te wonen. Een lied van Luther, in haar jeugd zoo menigmaal gezongen, zingt zij nog gaarne en, naar haar oordeel, is het toch ook aangenamer dat in zijne eigen taal te kunnen doen, dan in een vreemde taal te hooren zingen, die men in 't geheel niet verstaat.
Aan al die mirakelen, die haar verhaald worden, kan zij niet gelooven. Zij lacht met die devotie van den koning, die zich devoot toont omdat zijne minnares het nu eenmaal ook is.
Verontwaardigd was de hertogin over de vervolgingen der Protestanten en de mishandeliugen, waaraan dezen werden prijs gegeven. Het ergerde haar dat de vervolging der Protestanten in de kerk als een Gode welgevallig werk werd geprezen. Zij zelve was verdraagzaam en wilde aan een ieder vrij laten te gelooven, wat hem goeddacht. Zij meende spoedig eene religie op eigen hand te zullen hebben. Slechts die godsdienst was voor haar de ware, dien zij noemt: ‘die Religion der ehrlichen Leute.’ Zij hield vast aan het geloof in God, al kon zij Hem niet begrijpen. Met dogmatische quaesties hield zij zich liefst niet veel op, al toonde zij toch na te denken over hetgeen in de kerk geleerd werd. Zoo verklaart zij niet te kunnen begrijpen dat God de zonde van één mensch aan alle volgende geslachten zou hebben toegerekend; dit zou, naar haar oordeel,

{==436==} {>>pagina-aanduiding<<}
in strijd zijn met Gods goedheid en gerechtigheid. Dat men, gelijk haar geleerd werd, zijne rede in sommige zaken niet mocht gebruiken, kon zij niet gelooven. God kan zulk een eisch niet doen, meent zij, daar Hij de wijsheid zelve is en den mensch naar zijn beeld heeft geschapen. Omdat Christus gezegd heeft: ik ben naakt geweest en gij hebt mij niet gekleed; ik was hongerig en gij hebt mij niet gespijsd; ik was dorstig en gij hebt mij hiet te drinken gegeven - komt het haar voor dat wel te doen het voornaamste is, waardoor een mensch zalig kan worden. God lief te hebben boven alles en den naaste als zich zelf - daarop komt het volgens haar eigenlijk aan, al geeft zij toe dat dit alles behalve gemakkelijk is en dat zij het op verre na niet zoover heeft gebracht. Zij gelooft aan een eeuwig leven, maar moet bekennen dat alles, wat men haar van die andere wereld verhaalt, voor haar onbegrijpelijk is. De leer der metempsychose zou zij wel kunnen aannemen, als de mensch zich dan maar herinnerde wat hij vroeger geweest is. Zij vindt het een troostrijke gedachte haar goede vrienden nog eens in een volgend leven te zullen weder zien. Het is hare overtuiging: ‘man stirbt ordinarie wie man gelebt hat.’
Wij zullen het wel allen daarover eens zijn dat iemand met zulke overtuigingen, hoe wij daarover ook mogen oordeelen, in dien tijd en in zulk eene omgeving, bijna alleen stond. Haar godsdienstige verdraagzaamheid was zeker ongewoon in dagen, toen men andersdenkenden naar de brandstapels of naar de galeien voerde. En die streng zedelijke beginsels, die opvatting van den godsdienst, welke wij van haar vernemen, moesten weinig sympathie vinden in zulk een zedelooze omgeving, waar de godsdienst niet veel anders was dan schijn en vorm.
Zou dan de veronderstelling gewaagd zijn dat zulke overtuigingen, al gaven ze haar vrede voor zich zelve, haar geen vrede schonken met anderen?

Wij hebben onze taak volbracht. In enkele trekken stelden wij u die merkwaardige persoonlijkheid voor oogen, zoo als zij aan het fransche hof heeft geleefd. En te recht zegt St. Beuve: ‘il manquerait à cette cour une figure et une parole des plus originales, si elle n'y était pas.’ Opmerkelijk is het dat zij door fransche geschiedschrijvers veel minder gunstig is beoor-
{==437==} {>>pagina-aanduiding<<}
deeld dan door hare duitsche biografen. Zou de reden ook daarin te zoeken zijn dat die echt palzische natuur, met hare ruwheid en onbeschaafdheid, die zij nooit verloochende, voor den Franschman weinig aantrekkelijks bezit? Misschien is er nog een andere oorzaak voor dit verschijnsel te vinden. Die kwam ons althans voor den geest, toen wij de woorden lazen van bovengenoemden schrijver: ‘elle dépouille le grand siècle de Louis XIV de l'idéal, elle l'en dépouille trop; elle irait presque jusqu' à le dégrader, si l'on n'écoutait qu'elle.’ Het is maar de vraag of wij die eeuw van Lodewijk XIV, ook al hebben wij een open oog voor al de groote mannen, die zij heeft opgeleverd, als een ideaal kunnen beschouwen, waarin, zoo als onlangs een bekend redenaar beweerde hij voor zich het liefst zon hebben geleefd.
Onder de duitsche historici had niemand meer sympathie voor onze Elisabeth dan Ludwig Haüsser. De laatste, kort vóór zijn dood door hem te Heidelberg uitgesproken redevoering, is aan hare gedachtenis gewijd. Met groote ingenomenheid heeft hij die echt duitsche persoonlijkheid, die haar liefde voor haar vaderland nooit verloochende, geschetst. Hij komt er voor uit dat zij voor hem een groote aantrekkelijkheid bezit.
Weinige weken vóór haar dood woonde zij nog, in 1722, de kroning bij van Lodewijk XV. Op den 8sten December stierf zij te St. Cloud aan de waterzucht. Een van haar laatste woorden, die ons bewaard zijn, luidt: ‘uns Kindern des Herrn Vaters selig ist es in dieser Welt nicht gut gegangen: ich denke, es wird uns in einer andern bessei gehen.’
Maar zij heeft getoond het geluk, dat zij in bare omgeving te vergeefs zocht, in zich zelve te kunnen vinden, niettegenstaande het lijden, dat zij moest dragen. Zoo heeft ook zij de waarheid van het woord van den dichter bevestigd:

Poëzie is overal, 
Overal mijn vrinden, 
't Is de vraag maar, wie haar al 
Wie haar niet kan vinden. 

En al mocht zij met weemoed getuigen dat zij, in spijt van al haar pogingen, voor Frankrijk en voor haar vaderland niets goeds had kunnen doen, zulk eene persoonlijkheid heeft niet te vergeefs geleefd, haar werken volgen haar!





{==438==} {>>pagina-aanduiding<<}

Goethe's Faust en Herder

door Bato van de Maas.

‘Het Volksboek van den aartsmeester in de zwarte kunst, doctor Johann Faust behoort door zijn komieke tooverkunsten tot het Ezopisch ras, schoon die sage tevens een diepere, meer ernstige beteekenis heeft, gelijk Goethe ze dan ook heeft opgevat.

Dr. Georg Weber.
Goethe is niet ouder geweest dan vijfentwintig jaar, toen hij de eerste tooneelen van Faust schreef. Zij zijn uitgevoerd in dat tijdperk zijns levens, waarvan hij zegt, dat ruimere inzigten in het leven hem ten deel gingen vallen. Als de vruchten daarvan wijst hij op Werther, Götz en Egmont, maar laat niet na, onmiddelijk daarna te gewagen van stoutere grepen en diepere blikken in het menschzijn; van een hartstochtelijken tegenzin in misleidende, bekrompen theoriën, - in het aanprijzen van valsche voorbeelden. Dit alles en al wat hieruit kan voortvloeien, gevoelde hij met diepte en waarheid, - schoon het niet altijd even waar en waardig werd uitgedrukt. Faust, zegt Goethe zelf, moet in dien zin beschouwd worden.
Zeer zeker zon de jonge dichter eerder met Fanst te voorschijn gekomen zijn, als er niet een in zijn omgeving geweest ware, dien hij gaarne over alles raadpleegde en wien hij over zijn Faust niet durfde spreken. Die weldadige strenge voogd zijns ontwikkelenden geestes was Herder. Deze heeft stilzwijgend het grondplan gewijzigd. Laat het niet overtollig beschouwd worden, met een enkel woord te wijzen, op den grooten, ja beslissenden in-
{==439==} {>>pagina-aanduiding<<}
vloed, dien Herder op Goethe tot op rijperen leeftijd heeft uitgeoefend. ‘Ik had van geluk te spreken, zegt Goethe zelf hiervan, dat alles wat in mij was van zelfbehagen, bespiegelingslust, ijdelheid, trots en hoogmoed, door een onverwachte kennismaking aan harde beproevingen blootgesteld werd, een kennismaking, die, eenig in haar soort, mij als 't ware overviel, maar des te aangrijpender en gevoeliger was.’
Te Straatsburg waar Göthe in de regten studeerde, kwam Herder op een reis door den Elzas met den vorst van Holstein-Eutin onverwacht aan. Nu hadden enkele studenten, ook Goethe, wel eens opstellen geplaatst in het tijdschrift 1), dat door Herder werd uitgegeven, maar verder was de kennismaking bij geen hunner gekomen, zoodat het gerucht van de aankomst des grooten mans door de studenten met blijdschap en trotschheid was vernomen, leder hunner beijverde zich, zijn opwachting te maken bij Herder, die voor allen, hoewel ernstig, zeer beleefd was en voorkomend de vele vragen beantwoordde, die de een of de ander meende hem te mogen doen over punten van studie. Goethe zegt, betreffende zichzelven, hiervan: ‘Door menigvuldige vragen zocht hij zich met mij en mijn omstandigheden bekend te maken en zijn aantrekkingskracht werkte steeds sterker op mij. Over 't geheel was ik van natuur vertrouwelijk, en vooral voor hem had ik geen geheim. Maar het duurde niet lang of de afstootende zijde van zijn aanwezen trad voor en ik gevoelde mij in een onbehagelijken toestand tegenover hem. Ik verhaalde hem veel van mijn jongensbezigheden en liefhebberijen, o.a. van een zegelverzameling. Ik had die naar den Staatskalender ingericht en was daardoor met al de machtvoerders, grootere en kleinere machten en krachten tot den adel toe wel bekend geworden, en dikwijls waren deze wapenteekens, vooral bij krooningsfeesten, goed te pas gekomen. Ik sprak met eenig zelf behagen van die dingen, maar hij was van een ander gevoelen, verwierp niet alleen die geheele belangstelling, maar wist ze mij belachelijk te maken, tot ik er bijna spijt van had.
Van dezen geest van tegenspreken zou ik nog heel wat te lijden hebben, daar hij besloot, deels omdat hij voornam van

{==440==} {>>pagina-aanduiding<<}
den vorst te scheiden, deels wegens een gebrek aan zijn één oog, eenigen tijd in Straatsburg te blijven.’
Het is aangenaam te vernemen, hoe Gothe zich beijverde, Herder in alles van dienst te zijn, toen dat oog door Lobstein geopereerd werd; hoe hij de standvastigheid en het geduld van Herder tijdens die pijnlijke kuur bewonderde, en hoe hij hem in alles te gemoet kwam, niettegenstaande hij juist in die dagen veel van Herders humeur te lijden had. Maar de jonge student had met zijn helderen, welwillenden blik eenmaal ontwaard, welke grootsche en edele hoedanigheden Herder bezat, hoe geleerd hij was en hoe diep en klaar hij dacht - en dit deed hem alles verdragen van den man, dien hij aldra voor zijn vorming niet meer kon ontberen en van wien hij zich gelukkig gevoelde hardheden te mogen verduren. Toch was Herder slechts vijf jaar ouder dan hij: men kan er de overmacht uit gevoelen, die een sterke geest op een anderen geest verkrijgt, die ook naar kracht streeft.
Had Herder hem reeds meermalen berispt over zijn dweepen met de ‘metamorphosen’ van Ovidius, hoe meer reden had Goethe om te vreezen, dat de strenge dichter en geschiedvorscher zijn gesprekken van Faust en Wagner af zou keuren. Want noemde Herder den romeinschen dichter reeds onbeschaafd en ledig, wat moest hij dan van den student in de rechten zeggen, die met zulke mystiek als Faust in het hoofd omliep. Opschrijven - daar was geen denken aan, maar Herder raadplegen, over het embrijo slechts - neen, ook dat durfde Goethe niet.
‘De veelbeteekenende poppekastfabel’ schrijft Goethe, ‘aangaande doctor Faust, gonsde en weerklonk telkens in mij. Ook ik had mij in alle wetenschappen beproefd en was reeds vroeg doordrongen van het ijdele van dat alles, daar ik altijd onbevredigder, altijd mismoediger teruggetreden was. Zoo droeg ik die dingen, gelijk zooveel andere, met mij om en vermaakte er mij meê in eenzame oogenblikken, zonder er echter nog iets van op te schrijven. Vooral voor Herder verbergde ik mijn mystisch-kabbalistische chemie en wat daarmeê in verband stond, schoon ik mij beijverde, die kunst konsekwenter te leeren uitvoeren, dan ze mij overgeleverd was.’ Goethe kwam er dus ditmaal niet meè bij Herder voor den dag. Hij vreesde hem - zijn kritiek altans. Toch zou hij 't eenmaal durven! Zijn eer-
{==441==} {>>pagina-aanduiding<<}
bied voor Herder zou hem dien moed geven. Ja, den man, wiens geringste briefjes en handteekeningen hij schier als amulet bewaarde en die, leerende of berispende, een overweldigenden invloed op hem uitoefende, dien zou hij eenmaal Faust durven voorstellen in zijn volle reuzengestalte.
Spoedig ontmoeten wij hen weêr samen; zien we intusschen, wat er van de ‘poppenkastfabel’ in Göthe's hoofd en hart gaat worden.
Goethe verheelt niet, dat de personen zijner omgeving hem dikwijls gediend hebben tot type zijner romantische gestalten, figuren, beelden, schimmen. Zoo zegt hij openlijk, dat de zelfmoord van zijn vriend Jerusalem om een verboden liefde, hem aan-één-stuk-door kracht en verbeelding gaf om het lijden des jongen Werthers te schrijven, schoon hijzelf eigenlijk de minnaar van Charlotte te Wetzlar is. Dit zelfde is van toepassing op het eerste deel van Faust, d.i.: het eigenlijke treurspel van dien naam.
Toen Herder hem te Straatsburg had verlaten, bleef hij daar niet lang meer, maar begaf zich naar Hessen-Darmstadt Daar leerde hij o.a.m., Merck kennen. Van Merck getuigt hij, dat die den grootsten invloed op hem heeft gehad als lid der samenleving en noemt hem telkens Mefistofeles. Merck schijnt Göthe andere denkbeelden te hebben gegeven van de wereld. Göthe was openhartig, goedig, soms al te open en toegevend en dacht weinig aan de merkantile hoedanigheden zijner pennevruchten, tot Merck hem daar opmerkzaam op maakte (o a. gaven zij voor gezamenlijke rekening de medeplichtigen uit, een der eerste tooneelstukken van Goethe). Merck was van natuur edel en menschelijk, maar hij had zich eenmaal tegen de wereld verbitterd en beschouwde alles van de slechte zijde. Dit dreef hij zelfs zoo ver, dat hij den schijn op zich laadde, een vlegel, een satan te worden genoemd, waaraan dan zijn voorkomen de behulpzame hand bood. Merck werd de prototype voor den Mefisto.
Wagner was een trouw gezel van Göthe, zoo te Straatsburg als later te Frankfort, zoodat deze hem tot zijn Famulus verhief in den Faust; maar Wagner schijnt misbruik gemaakt te hebben van Göthe's vertrouwelijkheid, want nadat deze hem had medegedeeld, wat hij met Faust voorhad, waarvan hij de kern - het tragisch lot van Gretchen - hem voorgelezen had; gaf Wagner kort daarop het kleine treurspel uit: de Kinder-
{==442==} {>>pagina-aanduiding<<}
moordenares. Wij zien dan ook Wagner niet meer verschijnen na de eerste tooneelen 1).
Gretchen is de afdruk van des dichters eerste hefde. Dit schoone meisje moet hem als knaap reeds betooverd hebben, maar tevens ingewikkeld in zonderlinge geschiedenissen, waarvan de medeplichtigen de verklikker is geweest Maar zij was het eerste vrouwelijke wezen, dat een blijvenden indruk op hem gemaakt had, zoodat hij haar onschuldig hondt aan 't geen hem om harentwil bejegend is. ‘Door mijn neiging voor haar, lag een nieuwe wereld van schoonheid en voortreffelijkheid voor mij open,’ zegt hij zelf van haar. En hoewel latere kennismaking met meisjes, zooals Frederike te Sesenheim, Aennchen, Klaerchen. Lili, enz, nog tijdens hij zich bezig hield met het eerste deel van Faust, hem velerlei hoedanigheden, zoo goede, als verhevene, konden leeren kennen in de vrouwen, is nogtans Gretchen de hoofdpersoon van zijn treurspel gebleven en heeft hij haar naam over het geheele aardrijk in aller harten geprent.

Toen hij de eerste tooneelen klaar had, was hij zoo vrijmoedig ze aan Klopstock voor te dragen en - welk een onbeschrijfelijke voldoening voor den jongen dichter! de man, die zelden prees, maar ook de waarheid niet zweeg, de strenge Klopstoek, had er groot behagen in en verbergde aan zijn vrienden het verlangen niet, het geheele drama nog te mogen beleven. -

Nogtans gingen er, ook nog na dezen lof van Klopstoek, jaren heen en menig stuk van geheel anderen aard ging Faust voor. Zoo schreef immers Gotter nog aan Göthe, toen deze Gotz von Bertichingen aan den eerstgenoemde had gezonden:

{==443==} {>>pagina-aanduiding<<}


‘Schick mir dafür den doctor Fanst 
Sobald dein Kopf ihn ausgebraust.’ 

Daarbij kwarn nog, dat het handschrift, even als zooveel andere, door Göthe op reis werd medegenomen en hij niet overal door zijn zorgvuldigen sekretaris Vogel vergezeld geweest is. Wij vinden dan ook nergens een vast voornemen bij den dichter, het stuk af te werken; noch te Straatsburg, noch te Frankfort, noch te Darmstadt, noch te Weimar Eerst in zijn dagboek, tijdens zijn verblijf te Rome in briefform opgesteld, vinden wij dit plan ernstiger opgevat. Het komt ons voor, dat deze vertraging (die enkel nog maar op het 1e deel betrekking heeft, daar het tweede eerst tegen des dichters dood door hem voltooid werd) ook wel is ontstaan door den blijvenden invloed van Herder op Goethe.
Het kabbalisme, door Göthe in den Faust gebracht, eerst door zijn eigen mystieke aandoeningen, later versterkt door zijn kennismaking met het proces Balsamo alias Cagliostro, den Palermeschen alchimist-bedrieger (zie Gross-Cophta van Göthe) was Herder een aanstoot.
Wij behoeven ook slechts den dichter van de Messiade met haar apokalyptische monsters en geheimzinnige wezens, i.e.w. met haar kristelijke kabbalistiek te vergelijken met den taal- en geschiedvorscher en klaren dichter, den schrijver der Ideën zur Filosofie der Geschichte, met Herder, om ons het verschillend oordeel dier groote mannen over Goethe's Faust te verklaren. Ook kan het ons niet raadselachtig zijn, waarom Klopstock's gunstig gevoelen Goethe verblijdde en Herder's weerzin nogtans besliste over het uur des verschijnens.
Bovendien: bestemde Goethe zijn dichtstuk van den beginne dadelijk voor het tooneel? Neen: Kon Goethe een drama scheppen, zonder daarbij aan opvoeren te denken? Neen. Zijn bemoeiingen voor het tooneel zijn zoo ernstig, zoo groot, zoo veelomvattend, dat zijn meeste werken dramatisch geworden zijn. Het tooneel had zijn eerste en zijn laatste liefde. Vandaar dat Faust, zoodra het eerste deel voltooid was, voor het tooneel werd geschiktgemaakt; en mag wel het hinken op twee gedachten aangaande Fanst's bestemming de vertraging in de hand gewerkt hebben. Goethe stelde er veel en ernstig belang in, dat zijn tijdgenooten, zijn vrienden het stuk zouden kennen. Dat getuigt het schoone toewijdingsgezang, waarmede hij als

{==444==} {>>pagina-aanduiding<<}
grijsaard het geheel de wereld inzond. Wij kennen immers dat roerend lied van buiten, waarmee de alle vrienden overlevende dichter hunner gedenkt:

‘Ihr naht Euch wieder, schwankende Gestalten! 
Die früh sich einst dem trüben Blick gezeigt. 
Versuch ich wohl, euch diesmal fest zu halten? 
 
Ihr bringt mit Euch die Bilder froher Tage, 
Und manche liebe Schatten steigen auf: 
Gleich einer alten, halbverklungenen Sage, 
Kommt erste Liebe und Freundschaft mit herauf; 
Der schmerz wird neu; es wiederholt die Klage 
Des Lebens labyrinthisch irren Lauf 
Und nennt die Güten, die um schöne stunden 
Vom Glück getäuscht, vor mir hiuweg geschwunden.’ 
 
‘Sie hören nicht die folgenden Gesange, 
Die Seelen, denen ich die ersten sang; 
Zerstoben ist das freundliche Gedränge, 
Verklungen, ach, der erste Wiederklang, 
Mein Lied ertönt der unbekannten Mengel; 
Ihr Beifall selbst macht meinem Herzen bang; 
Und was sich sonst an meinem Lied erfreuet, 
Wenu es noch lebt, irrt in der Welf zerstreuet.’ 

In dit hartelijk aandoenlijk lied des meer dan tachtig-jarigen dichters gevoelen wij toch zijn diepe behoefte aan den bijval der vrienden en vriendinnen zijner jeugd, ‘wien hij zijn eerste liederen zong uit Faust.’ Wij kunnen geen sterker bewijs hebben, geen vaster grond om er er zeker van te zijn, dat hij zich om hunnent wil eerder met zijn werk gehaast, dan dit, om mindere reden dan 't herderlijk advies tot terughouding, vertraagd zou hebben.
Den elfden Augustus 1787, straks achtendertig jaar oud, schreef Göthe te Rome: ‘Ik zal dikwijls schrijven en den geheelen winter door in den geest met u zijn. Tasso komt na nieuwjaar. Faust zal op zijn mantel als koerier mijn terugkomst melden. Ik heb dan een hoofdtijdperk doorleefd, zuiver afgesloten en kan weder beginnen en aangrijpen, waar 't noodig is. Ik gevoel mij ligter en ben, met verleden jaar vergeleken, bijna een ander mensch.’
In November des zelfden jaars, luidt zijn ontboezeming over

{==445==} {>>pagina-aanduiding<<}
zijn arbeid aldus, waaruit dan blijken moge, hoe lang al zijn werk in zijn lade lag:
‘De opname, Egmont te beurt gevallen, maakt mij gelukkig, ik zou denken dat hij bij een herlezing niet verliezen zal. Want ik weet, wat ik daar ingewerkt heb en ook dat 't er zich zoo maar op eens niet laat uitlezen. 't Was een onuitsprekelijk zware taak, die ik zonder onbeperkte vrijheid van leven en van gemoed niet zou volbragt hebben. Men bedenke, wat het zeggen wil, een werk op te nemen, dat twaalf jaar te voren geschreven is, en het te voltooien zonder omwerking. 1) Bijzondere tijdsomstandigheden hebben mij dien arbeid verzwaard en verligt. Nu liggen nog zulke twee steenen vóór mij: Faust en Tasso. Daar de barmhartige goden mij de straf van Sisyphus schijnen opgelegd te hebben voor de toekomst, hoop ik ook deze berg op te zullen krijgen. Ben ik daar eenmaal mee boven, dan gaan we weer van voren af aan en ik wil alles doen, wat ik kan, om uw bijval te verdienen, daar gij mij uw liefde schenkt, al verdien ik ze niet.
Rome, 1 Maart 1788. - ‘Het allereerst komt nu het plan voor Faust aan de beurt en ik geloof dat deze bewerking mij gelukt zal zijn.’ Hier is voor het eerst op bepaalde wijze spraak van de tragedie Faust als bestemd voor het tooneel. ‘Natuurlijk is 't heel iets anders, dit stuk nu te schrijven of vijftien jaar geleden. Ik ben gerust op het geheel; de toon zal niets geleden hebben; reeds heb ik een geheel nieuw bedrijf klaar en als ik nu het papier berook, dan, zou ik denken, zal niemand er verschil inzien met het oude handschrift. Door de langdurige rust en afzondering aan mij zelven teruggegeven, is het merkwaardig, hoezeer ik mij zelven weer gelijke en hoe weinig mijn innerlijk door de jaren en gebeurtenissen geleden heeft. Dikwijls geeft dat ouder handschrift mij veel te denken als ik het zoo vóór mij zie. 't Is nog dat eerste, in de hoofdtooneelen zelfs zonder ontwerp neergeschrevene; 't is nu zoo geel geworden door den tijd, zoo verdaan - het papier is nooit ingenaaid geworden - zoo broos en aan de randen zoo verstukkeld, dat het er wezenlijk uitziet als het fragment uit een oud wetboek, zoodat ik mij

{==446==} {>>pagina-aanduiding<<}
nu, evenals ik mij destijds met ziel en zinnen in een vroegere wereld verplaatste, in een zelfdoorleefde voorwereld voel overgeplant.’
Maar hoe weinig is er betrekkelijk van die voornemens gekomen! wij lezen toch in een brief uit Frankfort, tien jaar na des dichter's verblijf in Rome: ‘Ik loochen niet, dat mij meermalen een groot verlangen naar den Saalgrond bevangt en indien ik nu daarheen werd overgeplaatst, dan zou ik dadelijk zonder omtezien, mijn Faust of een mijner andere dichtwerken kunnen opvatten’.
In 1788, dadelijk na zijn terugkomst uit Rome, was de ‘Hexenküche’ in den tuin Borghese opgevoerd - maar het is een feit, dat eerst in het jaar 1806 het eerste deel van Faust werd uitgegeven. Immers in het jaar 1796 was de dichter zoodanig in de weer voor het tooneel, door Schiller zoozeer verheerlijkt met opvoeringen als Don Carlos en Wallenstein, dat hij voor niets anders werkte en zijn uiterste best deed om Faust daarvoor geheel interichten: toen nog bekende hij dat hij het stuk door zijn werken meer van het tooneel verwijderde dan het er voor geschikt maakte. En zoo stond het er in het jaar 1801 nog meê. Ook nog in het jaar 1803, het sterfjaar van Herder. Herder had met zooveel ijver Goethe's eerste werken helpen uitgeven; had zoo innig deel genomen aan Goethe's ontwikkeling, opkomst, roem en grootheid - maar het is ons als wij beide dichters nagaan en hun onderlinge verhouding bespieden, alsof Faust tusschen hen niet mocht bestaan. Gedeelten waren van tijd tot tijd dan hier, dan daar verschenen en voorgedragen, maar eerst drie jaar na Herder's dood verscheen het eerste deel van Faust.
In het jaar 1812 wierpen Wolff en Riemer het plan op, Faust geheel als tooneelstuk interichten, gelijk het daar in dat deel voor hen lag. Göthe bood hun de behulpzame hand door er tusschentooneelen in te vlechten, ja zelfs dekoraties en meer andere uiterlijkheden tot stand te brengen.
Het was dit deel nu, dit werk van meer dan een halve eeuw van vruchtbaar dichterleven, dat in de Globe 1826 1), een fransch tijdschrift van hoog gezag in kunst en letteren, volgenderwijze

{==447==} {>>pagina-aanduiding<<}
werd besproken.
‘Nu is er echter een- werk onzes dichters, niet alleen niet met eenig ander te vergelijken, maar dat ook in betrekking tot Goethe's eigen werken beschouwd moet worden als geheel eenig in zijn soort. Het is de Faust, die zeldzaam diepe schepping, dat wonderlijke drama, waarin wezens van elken rang optreden; van den God des Hemels tot de geesten der duisternis, van den mensch - en dieper nog tot die vormlooze schepselen, zooals de verbeeldingskracht des dichters die in het aanzijn roepen kan, als Shakspeare's Caliban. Over dit zonderlinge werk zou heel veel te zeggen zijn; men vindt er van voren af aan modellen in van allerlei schrijftrant, van het grofste narrenspel tot het verhevenste lyrische gedicht; men vindt daar schilderingen van alle menschelijke gewaardingen, van de verwerpelijkste tot de teederste, van de somberste tot de allerzoetste, Daar ik mij echter van mijn historisch standpunt niet kan verwijderen en alleen den persoon des dichters in zijn werken mag zoeken, zoo moet ik volstaan met de meening te uiten, dat de Faust de volkomenste uitdrukking is, die de dichter van zichzelven gegeven heeft. Ja, deze Faust, die hij in zijn jeugd ontwierp, op rijpen leeftijd voltooide, dien hij door al de wisselingen des levens met zich omdroeg, gelijk Camoëns zijn gedicht door de golven met zich voerde, deze Faust bevat hem geheel en al. De hartstocht van het weten en de marteling van den twijfel, hadden die niet zijn jonge jaren benauwd? Vanwaar de gedachte in hem, weg te vluchten in een bovennatuurlijk gehied? Zich te beroepen op onzichtbare machten, die hem langen tijd verdiept hielden in de droomen van de Illuminaten 1) en
hem zelfs een godsdienst deden uitvinden’ Die hekeltaal van Mefistofeles, die met de zwakheden en de begeerten der menschen zulk een hard spel speelt, vertolkt die niet de verachtende, spottende zijde van den geest des dichters; een neiging tot verdrietig zijn, die tot in zijn prilsten leeftijd na te gaan is; een bitter zuurdeeg, voor

{==448==} {>>pagina-aanduiding<<}
altijd in een sterke ziel geworpen door vroegtijdig verdriet?
Vooral de persoon van Faust, van den man wiens brandend, onvermoeid hart het geluk evenmin ontberen als genieten kan, die zich onvoorwaardelijk overgeeft en zich met wantrouwen bespiedt, die de geestdrift der hartstochten en de moedeloosheid der vertwijfeling in zich vereenigt, is die niet een openbaring in woorden van de diepste schuilhoeken der ziel des vervoerden dichters?
En nu heeft de dichter, om dat beeld van zich zelf te voltooien, dit door de allerbeminnelijkste figuur van Gretchen doen vergezellen, - een veredeld gedenken van een jong meisje, dat hij op veertienjarigen leeftijd beminde, wier beeld hem altijd omzweefd en aan ieder zijner heldinnen eenige trekken medegedeeld heeft. Deze hemelsche neiging eener naïve, vrome en teedere ziel komt op bewonderenswaardige wijze in strijd met de zinlijke en sombere gezindheid des minnaars, wien te midden zijner liefdesdroomen de spoken zijner verbeeldingskracht en het walgschuim zijner gedachten vervolgen; met dat lijden eener ziel, die verpletterd wordt maar niet gedood, die gemarteld wordt door onbedwingbare behoefte aan geluk en het bittere gevoel, hoe zwaar het valt, te ontfangen en te verleenen’.
Als wij nagaan, dat Herder den vijf jaar jongeren Göthe dagelijks leerde; dat Goethe aan zijn voeten zat, gelijk Saulus aan de voeten van Gamaliël; dat Goethe van hem leerde, af te zien van de chemische en alchimistische en nog veel andere mystische studiën, zooals de jonge dichter die te Frankfort had opgedaan en die wij zoo duidelijk in het eerste tooneel - de studeerkamer van Faust - terugvinden; dat Goethe door den taalvorscher en dichterlijken wijsgeer aan zijn geest een geheel andere richting voelde geven; dat Göthe hem niet naderen durfde met zijn Faust, door Michael Nostradamus betooverd, dan voorzeker verbaast het ons, dat Herder den van weetgierigheid en dichtergloed blakenden student zooveel voorlas van Klinger en van Hamann. Klinger toch, schoon een der eerste en edelste worstelaars uit het tijdperk van storm en drang; alzoo geheeten naar Klinger's drama van dien naam; was een dwaalgeest, een fantastische ziel vol droomen en spoken. Hamann was een machtige kop, maar zonder leidend beginsel en door zijn duistere machtspreuken verderfelijk voor de studerende jongelingschap Göthe zelf noemde later Hamann's werken sibillynsche

{==449==} {>>pagina-aanduiding<<}
boeken en het navolgen van diens stijl als een groot nadeel voor een zijner eerste brochures. (Over bouwkunst). Toch hield Herder niet op, Göthe steeds en ook later nog op Hamann te wijzen als een zeldzaam verschijnsel in hun tijd, zoodat Göthe niet alleen Hamann's werken uit wilde geven, maar geducht den invloed gevoelde van dezen noordschen toovenaar. Een zonderling spel der historie mag het heeten, dat Hamann ook uit Koningsbergen was als Kant.
Ofschoon nu Göthe, ook op rijperen leeftijd, Hamann's werken archieven noemde, woordenboeken die nooit vergeefs werden opgeslagen, en er vaak hoogen lof aan ten beste geeft, is 't nogtans zeker, dat zijn levensboek Faust veel heeft gehouden uit den geest van Hamann en wel juist van dat geheimzinnige, dat Herder zoozeer scheen tegen te staan in Göthe-zelf: dus, dit wist Goethe: in den Faust-zelf.

Genoegzaam is Faust de ontwikkelingsgeschiedenis van den dichter en den mensch Johann Wolfgang von Göthe. In geen zijner werken heeft hij die zoo duidelijk en zoo breedvoerig nedergelegd. Zijn lot is het lot van Faust; zijn levenservaring, zijn voor- en tegenspoeden, de avonturen van zijn geest, de wording en gronding van zijn genie, de bloei en groei zijner dichtergaven: 't is alles dat in Faust. Vandaar ook, dat het stuk, alsof het zijn levensbeschrijving ware, die niet vóór zijn dood vorschijnen mogt, steeds bij hem is in lief en leed, op treurige en blijde tochten, op al zijn reizen. Het is een kenmerkend feit in de geschiedenis dezer tragedie, dat zij bij zooveel vrienden en vriendinnen achter 't lijk heeft gegaan. Dat zij voora! Herder heeft helpen ter aarde bestellen. Dat zij Klopstock en Schiller ten grave zag dalen. Al die beelden der jeugd, waarom moesten die allen van den dichter weggaan, eer hij zich alzoo weêrspiegelde op de oppervlakte der aarde? Daar hij hen toch zoo liefhad en blijkens zijn toewijding eenmaal zoo gesteld was op hun bijval?
Waarom mochten die welbeminden niet in al zijn volheid vernemen dat reuzenlied van zulk een dichter - zij, die ook dichters waren en meer dan anderen de waarheid er van konden beseffen en de groote kracht?
Door de golven des levens er mede op Camoëns wijze.
Tijdens hun leven was het nog niet met Faust volbracht. De

{==450==} {>>pagina-aanduiding<<}
geschiedenis dezer wereld was nog niet aan haar Omega, omdat deze wereld nog niet op haar hooge bestemming was. Op haar bestemming, die zoo heerlijk is aangewezen door den dichter-zelf, waar hij God laat spreken; zeggende:

‘Nun gut’ - 

tot Mefistofeles, die op zich durft nemen, dr. Faust zijn weg der ontkenning optevoeren.

‘Nun gut, es sei dir uberlassen! 
Zieh diesen Geist von seiner Urquel ab, 
Und führ ihn, kanst du ihn erfassen, 
Auf deinem Wege mit herab; 
Und steh' beschämt, wenn du bekennen muszt: 
Ein guter Mensch in seinem dunkeln Drange 
Ist sich des regten Weges wohl bewuzst.’ 
 
‘Und ihr (tot de aartsengelen) - 
Und Ihr, die ächten Göttersöhne, 
Erfreut Ench der lebendig reichen Schöne! 
Das Werdende, das ewig wirkt und lebt, 
Umfas' Euch mit der Liebe holden Schranken, 
Und was in schwankender Erscheinung schwebt, 
Befestiget mit dauernden Gedanken!’ 

Kon de dichter, hoe machtig van geest, hoe sterk in zienersgave, hoe edel en verheven van blik en gevoel, die bestemming aanwijzen, alvorens den weg daarheen, zelf te hebben afgelegd voor het grootste deel? Ziedaar andermaal grond voor ons om Herder's invloed op hem in zake Faust zoo weldadig te heeten niet slechts voor den dichter, maar ook voor de menschheid. Want Herder's afkeuring deed Fanst in den lessenaar des dichters, meest onder in den reiskoffer, ver van het licht des daags verwijlen: niet omdat het werk niet deugde, want dan zou Klopstock als Herder hebben gedaan; maar omdat het nog niet rijp was. Herder had uit de zachte en schroomvallige mededeelingen van Goethe spoedig begrepen, dat het een grootsch ontwerp was maar behebt met de kwaal van den dichter in zijn jonge jaren: melankolie, twijfelzucht en daaruit ontstaan mysticisme. Hij, die de Ideën zur Filosofie d. Gesch. zou schrijven, hij kon dat beoordeelen, hij kon vooruitzien, wat zulk een plan worden kon na een geheel leven. Daardoor is de Faust niet enkel een levensbeeld van Göthe geworden, maar het

{==451==} {>>pagina-aanduiding<<}
levensbeeld. De waarachtige gemoedsgeschiedenis van elken krachtigen, diepgevoelenden, naar wetenschap jagenden, vurigen jongen man. Dat is m.i. de uitwerking geweest van Herder's onthouding van de door den jongen Goethe gewenschte aanmoediging. Wanneer Herder gezegd had: (natuurlijk immers tegen Herder's gewoonte in) ‘o, dat is waar! dat is schoon! dat is groot! “ausbrausen” zooals Götter schreef!’ welnu, dan ware er een schoone Faust verschenen, maar geen levensgeschiedenis van een groot man als beeld van alle krachtig menschenleven hier op aarde.
‘Deze verdichting, zegt dr. Weber ook nog, waarvan de grondtrekken reeds in zijn vroegste jeugd door den dichter ontworpen werden en die eerst een jaar vóór zijn dood afgesloten is, gaat door Goethe's geheele, langdurige leven heen. Van daar niet alleen het onderscheid tusschen het eerste en het tweede deel maar ook tusschen de verschillende partijen in het eerste deel.’
Maar zulk een onderscheid als er in de gemoedstoestanden van een mensch zijn kan over zulk een langen leeftijd. 't is meest het deinen van den vloed, dat uiteenloopende in de stukken van Faust I. En juist dat op en neder golven van de ziel eens menschen, dat heeft hij voorgesteld met zulk een dichtergaaf, met zooveel gemak en zekerheid, als ooit door een mensch is beproefd. Het schijnt ook boven gewoon menschelijk vermogen te gaan, zoo diep te dringen in de verborgenheden des wezens en er zoo betooverend over te spreken, nadat hij ze aan 't licht heeft gebracht. Maar het bewijst, hoeveel de wijsgeerige dichter vermag. Goddelijke gaven mogen 't heeten, waarmeê hij bedeeld is, wanneer zij zoo tot heil van den mensch worden gebruikt. Slechts diepe zelfkennis, gepaard met het zienerschap eens dichters in het samenstel der wereld, kan zulk een levenspoëzie voortbrengen. Vandaar dat het niet dankbaar is, zich te beklagen of te ergeren zelfs over duistere uitdrukkingen en duistere toestanden in Goethe's reuzenwerk. Cagliostro was toch geen fictie: Göthe heeft toch de geheele geschiedenis van dezen zonderlingen schelm doorleefd. Zij was een feit: voor hem, den gevoeligen poëziemensch, een zwarte stip in het wezen des menschen. Hoe kon hij daarvan ligt spreken, die zoo ligt was getroffen en nedergeslagen?
Vergeten we verder vooral niet, dat Göthe leefde van 1749 tot 1832. Twintig jaar ouder dan Napeleon, overleefde hij dezen

{==452==} {>>pagina-aanduiding<<}
zendeling des vuurs nog twaalf jaar. Göthe was dus reeds twintig jaar toen Frederik de Groote stierf.
Welk een tijdperk! Ik betwijfel zeer of de wereldgeschiedenis wel één zulk tijdperk van tachtig jaar weet aan te wijzen als juist dit, waarin de 18e eeuw met kanongebulder (dat reeds zoo lang had geduurd en dat overal in Europa met siddering gehoord werd) in de 19e eeuw overging. En Goethe ontging niets van dit alles: hij mocht in Frankrijk, in Zwitserland, in Italie of in zijn vaderland zijn, overal wist hij alles. Wien beter dan Göthe kon men van al deze hevige wereldschuddingen kond doen? Lavater en Basedow in den rijnschen reiswagen: ‘Profete rechts, Profete links, das Weltkind in der Mitten!’ Herder te Straatsburg en zoo gemeenzaam, dat Herder hem eenmaal met het volgende stekelige vers om een latijnsch boek liet vragen:

‘Wenn des Brutus Briefe dir sind in Cicero's Briefen, 
Dir, den die Tröster der Schulen von wohlgehobelten Bretern, 
Prachtgerüstete, trösten, doch mehr von aussen als innen 1), 
Der von Göttern du stammst, von Gothen oder vom Kothe, 

‘Goethe, sende mir sie!’ Schiller vooral! de gebroeders Humboldt, de gebroeders von Schlegel, Klopstock, Wieland en last not least: Napoleon met zijn: ‘vous êtes un homme’ en ‘qu'en dit Mr. Köt?’ Waren die niet allen groote zonen hunner eeuw en overleefde de reus ze niet alle? 2) Kende hij ze niet alle van aangezicht tot aangezicht? Hij heeft dus in den besten zin des woords zijn tijd doorleefd. Het moet een machtige vinger geweest zijn, die dat machtig menschenkind aanwees om Faust te schrijven. Want deze mensch was waarlijk bevoegd om in de diepten van het menschelijk gemoed aftedalen en ze ons in schoone taal zoo menschelijk voor te tooveren.
Den mensch, naar waarheid vorschende, duizend boeken uitlezende; als wat geschreven werd door menschen hand, ziftende en opnemende wat er goeds in was, dien mensch kent hij door merg en been.

‘Ach, wenn in unsrer engen Zelle 
Die Lampe freundlich wieder brant. 

{==453==} {>>pagina-aanduiding<<}

Dan wird's in unserm Busen helle, 
Im Herzen, dat zich selber kennt. 
Vernunft fangt wieder an zu sprechen 
Und Hoffnung wieder an zu blühn; 
Man sehnt sich nach des lebens Bachen, 
Ach, nach des Lebens Quelle hin!’ 

En Gretchens booze geest na haar misstap, terwijl zij vergeefs tracht te bidden:

‘Wie anders, Gretchen, war 's dir, 
Als du noch voll Unschuld 
Hier zum Altar tratst, 
Aus dem vergriffnen Büchelchen 
Gebete lalltest, 
Halb Kinderspiele, 
Halb Gott im Herzen, 
Gretchen!... 

Wie dicht er alzoo dan een ziener, groot van magt in taal en kennis van het hart des menschen?
En Faust, na zijn wanbedrijf met het meisje, dat hij gezegd had zoo lief te hebben, - hoe schildert de dichter dat verschrikte hart. Hij schijnt met zijn vriend Mefisto, een vrolijke, onbekommerde bergreis te doen, maar hoor, wat er jaagt in die weleer zoo forsche, ridderlijkgroote ziel:

Uhu! Schuhn! tönt es näher; 
‘Kanz und Kibiz und der Häher, 
Sind sie alle wach geblieben? 
Lange Beine, dicke Bäuche! 
Und die Wurzeln, wie die Schlangen, 
Winden sich aus Fels und Sande.. 
Strecken wunderliche Bande, 
Uns zu Schrecken, uns zu fangen!...’ 

Welk een kleinheid! Wat al boosdoenershartkloppingen! inplaats van dien edelen gloed des jongen wijsgeers van voorheen!...
Wie is er zoo welsprekend, dan de krachtvolle, wereldwijze dichter!...Wie anders dan zulkeen zendt u rilling op rilling, als of gij zelf de gevallen Faust waart!
Een zending is door dit treurspel vervuld. Een boodschap (zij 't ook niet altijd een blijde) gebragt aan de geheele wereld. Van jong tot oud, door alle leeftijden heen kan de mensch, die

{==454==} {>>pagina-aanduiding<<}
begeert zichzelf te kennen zonder waan, in dit reuzengedicht zichzelf aanschouwen Indien ons bewustzijn ontbrak van ons begeeren en gevoelen, van ons denken en doen, hier wordt het opgewekt en tot een hoogen graad van volkomenheid gebragt. De geringste aandoening van het menschelijk hart is niet vergeten maar te voorschijn getooverd door des dichters alvermogen. Liefde, godsdienst, wereldzin, menschenhaat, wereldafkeer, hoop en wanhoop, deugd en misdaad zijn niet alleen aangewezen als de hoofdmomenten van 's menschen aanzijn, maar de ziener is afgedaald tot de bronnen en toont aan, hoe onmogelijk het is, dat zij niet zijn zouden - maar ook hoe mogelijk het is, dat zij alle in hun soort dienstbaar worden gemaakt aan de bereiking van het groote doel: 's menschen volmaking. Vandaar dat geen lezer zich moet beklagen, dat er zooveel duisters is in het indrukwekkend boek, vooral in het tweede deel, dat eerst werd afgesloten in het jaar 1831, dus aan het einde van des dichters lange baan. Is ieder menschenleven eener kalme beek gelijk? Ik mag wel vragen: is er één menschenleven denkbaar, dat daarmede vergeleken kan worden? Onbewust; ja, helaas! onbewust; doorleven wij paaschkoren en walpurgisnachten, blij- en treurspelen van de diepste beteekenis. De groote ziener verrast het menschelijk hart in zijn diepste en ook in zijn geringste deining en voert het opwaarts, waar de zon schijnt en menschenstemmen zich taten hooren. Maar, nog eens! de plaats, waar hij de mikroskopische aandoening bespiedt en grijpt, daar is het duister vaak, zeer kelderduister; duister zijn de woorden, waarin hij ze aanspreekt en beschrijft, duister zijn geheele manier van doen, gelijk die van den dokter Faust uit het volksverhaal was en die van Hamann en van Balsamo en van de natuur. Ja, dan spreekt ook de natuur met de stem van de vrouw van Endor en wij zelf verstaan haar niet, schoon zij spreekt van ons zelven, van den bodem van ons
eigen labyrintisch hart.
Indien het waar is, dat Goethe menigmaal de dichters van zijn tijd heeft aangespoord om den Faust voor hem te voleindigen (en dit wordt aangevoerd om de onverstaanbaarheid van Faust II krachtiglijk te staven) dan heeft Goethe daardoor ten klaarste kenbaar gemaakt, dat hij in Faust het menschenleven beschrijft: de geschiedenis van de geheele familie der aandoeningen en gewaarwordingen van 's menschen gemoed: hoe kon

{==455==} {>>pagina-aanduiding<<}
er anders sprake van zijn, anderen dichters een onafgewerkt gedicht over te dragen.
Ligt in zulk een uitnoodiging niet zeer duidelijk de verklaring ingesloten: ‘gij, dichter! indien gij dichter zijt, hebt gij gemoed, hebt gij den sleutel tot uw gemoed en dat uwer medemenschen. Hebt gij mijn Faust bestudeerd, gelijk een werk van bijna een geheel dichterleven dat van dichters eischen mag, welnu, dan kunt gij hem voltooien’.
Deze uitnoodiging derhalve, die Göthe zou gericht hebben aan jongere tijdgenooten als Schiller. Byron, 1) Wilhelm von Humboldt, enz., staaft veeleer de bevattelijkheid van het geheel.
Ook hier is, mijns bedunkens, de beteekenis van Faust te ver gezocht. Er is afgeweken van de aanwijzing der geschiedenis, van den aanleg van het werk. Men heeft geesten, engelen, halfgoden en goden gezocht waar slechts spraak was van het diepgevoelde, zelfbewuste menschenleven. In de geschiedenis van den dichter ligt de sleutel tot den Faust; in de geschiedenis van den Faust, van zijn opvatting, ontwikkeling en voltooiing, het geheim zijner volie, grootmachtige beteekenis.
Moge deze kleine bijdrage tot de studie van dit verheven, zoo niet éénig dichtwerk alle jonge lieden aanmoedigen. 't Is niet oud, jonge vrienden! Faust is even jong als gij, en heeft veel zelfs voor op uw jeugd: hij blijft jong. Zoolang er krachtige, jonge, opwaarts strevende menschen op aarde wonen, is Faust waar.


{==456==} {>>pagina-aanduiding<<}

Twee beroemde vrouwen,

door Elise Polko.


‘Soyons amis, Cinna! - 
C'est moi, qui t'en convie.’ - 

Corneille.

Uit den embarras âe richesse der belangwekkende vrouwen van vroegeren tijd, uit die betooverende galerij van vrouwelijk schoon, waarvan het origineel reeds eeuwen geleden tot stof verging, treden op den gulden grond der hoogste wetenschappelijke ontwikkeling twee figuren te voorschijn, zeer verscheiden in omtrek en uiterlijke gedaante, maar toch met eenen verwauten, gemeenschappelijken trek op het edel voorhoofd: Christina van Zweden, de koninklijke trekvogel, en de hoogbegaafde Anna Maria van Schuurmann.
De Koningin Christina van Zweden, de gevierde dochter van Gustaaf Adolf, de vrouw, door den beroemden Borchard met de Koningin van Scheba vergeleken, had den 16 Januari 1654 op plechtige wijze van de regeering afstand gedaan, en zich, als man verkleed, zonder eenig vrouwelijk geleide naar Brussel begeven, om aldaar, tot groote verbazing harer protestantschgezinde landgenooten, tot het Katholicisme over te gaan.
Men ontving de hooge gast in de Nederlanden met de grootste vreugde; de mare van haar stout vernuft, hare zeldzame geleerdheid, hare vurige liefde voor de schoone kunsten, was haar vooruitgesneld, en deed reeds aanstonds alle hoofden in eerbiedige bewondering voor haar buigen, alle harten met warme ingenomenheid voor haar opengaan. Men wist dat Cartesius, door haar aan het hof te Stockholm geroepen, dagelijks in de Koninklijke Bibliotheek met haar gearbeid had, dat Blaise Pascal haar zijne nieuw uitgedachte werktuigen met de uitdrukking der warmste vereering had toegezonden, en de groote kritikus

{==457==} {>>pagina-aanduiding<<}
en philoloog Salmasius van Leiden een jaar lang bij haar als bevoorrecht vriend, leefde, terwijl zij daarenboven, omgeven van eenen hofstoet der beroemdste mannen, eene levendige briefwisseling onderhield met alle buitenlandsche personen van naam en gezag op het gebied van wetenschap en kunst Zelfs werd verhaald, dat de vorstin zich in betrekking had gesteld met Baszilides, koning van Abyssinië, dien men haar vaak als voortreffelijk christen en uitstekend wijsgeer had geroemd. Daarbij droeg zij onvermoeid zorg voor de inrichtingen van beschaving en onderwijs in haar land; schonk jaarlijks groote sommen aan de Universiteit te Upsala, terwijl zij eene tweede hoogeschool te Äbo oprichte, en voortdurend op vorstelijk milde wijze het hare bijdroeg tot aankoop van boeken en kunstgewrochtend van verschillende soort.
De dochter van den grooten geloofsheld der hervorming zag zich nu eindelijk tot hare grooten voldoening en onuitsprekelijke vreugde op weg naar het doel van haar zoo lang gekoesterd vurigst verlangen, op reis naar de Eeuwige Stad. Ja daar, in Roma nobîlis was het, dat zij zich voorstelde voor onbepaalden tijd te vertoeven, om geheel bevrijd van den drukkenden last der regeeringszorgen, uitsluitend overeenkomstig hare neigingen voor wetenschappelijke ontwikkeling en kunstgenot te leven. - Men verwachtte met niet weinig spanning hare komst in de stad der steden; een groot aantal geleerden en kunstenaars, waaronder Lucas Holstein en Bernini, besloten een groot feest aan te richten ter verwelkoming der hooge gast, en zelfs ontving de Kardinaal Colonna van den Paus de opdracht, de Vorstin tot Genua tegemoet te reizen.
Maar ziet, op zekeren dag vroeg Christina van Zweden aan een der geestelijke Heeren uit hare omgeving te Brussel, naar de woonplaats dier Calviniste die toenmaals gansch Duitschland van zich deed gewagen, als van een wonder van taalstudie, eene vrouw, die de Nederlanden als de tiende Muze, de kroon en bloem der schoone sekse, de vrouwelijke volgeling der Gratien en zanggodinnen vierden, - de Koningin wenschte Anna Maria van Schuurmann persoonlijk te leeren kennen.
Hoevele brieven de vorstin ook reeds naar alle hemelstreken had geschreven, hoe uitgebreid hare correspondentie in alle landen ook was - tot die beroemde Keulsche, die sinds haar zesde jaar in Nederlandschen bodem wortel schoot, had

{==458==} {>>pagina-aanduiding<<}
zij, hoe vreemd het ook schijne, nog geen enkel woord gericht. Want ook de Koningin, niettegenstaande al hare geestkracht, was niet vrij van de zwakheden harer kunne. En had zij het geleerd, zich voor de kennis van een man te buigen, het scheen haar onmogelijk, om eene vrouw als mededingster van gelijke geboorte op het wijde veld der wetenschap te erkennen, en hoe meer men haar omtrent Anna Maria van Schuurmann berichtte, des te hardnekkiger weigerde zij, om dien schitterenden geest in den persoon eener vrouw te huldigen. Met een gevoel van wreveligen naijver, met een' ongeloovigen glimlach had zij de schriftelijke en mondelinge lofspraken op Anna Maria van Salmasius, Batholinus, Vossius, Gassendi en Heinsius opgenomen, en er den dichter Cart spottend geluk mede gewenscht, dat zijn aanzoek niet met gunstig gevolg bekroond was geworden om eene hand, die wel in staat was wijsgeerige vertoogen en sterrekundige berekeningen te boek te stellen, doch nooit geschikt zou zijn geweest, om een kind te verzorgen. Toch keerden telkens haar gedachten als haars ondanks, tot die gevierde Calviniste terug, waarvan men haar zelfs verhaald had, dat de hemel haar niet slechts al de gaven van den mannelijken geest, maar ook al de talenten en bevalligheid der vrouw had geschonken. Onophoudelijk hield zij zich dan ook gedurende haar verblijf te Brussel bezig met het plan, om Anna Maria van Schuurmann onaangemeld te verrassen. Met eigen oogen wilde zij zien, met eigen ooren hooren, of die jonkvrouw den wierook waardig was dien de beroemdste mannen van die dagen, zelfs in het bijzijn eener Christine van Zweden, voor haar deden opgaan.
Zoodra de Koningin dus vernomen had, dat hare gevierde mededingster zich na den dood harer ouders te Utrecht metterwoon had gevestigd, koos zij onder die geestelijke raadslieden van het Jezuieten-College te Leiden die zich toen in hare omgeving bevonden, de meestgeleerde mannen, de schranderste denkers, de meest beroemde redenaars uit, en verdween zij plotseling, met deze kleine keurbende tot geleide, voor eenige dagen uit Brussel, zonder aan iemand het doel harer reis te verraden.

Het oude Utrecht, Trajectum Rhenum, de zetel der aartsbisschoppen van het Sticht, lag in de schemering van eenen schoo-
{==459==} {>>pagina-aanduiding<<}
nen voorjaarsavond. In de nauwe straten was het reeds donker, doch de kerktorens en de hooge spits van den Dom, werden nog door den gulden gloed der ondergaande zon als rozerood getint. De wandelaars, die tot nu toe in de beroemde jonge achtvoudige Lindenlaan, buiten aan de oostzijde der stad, waar het eerste frissche groen de harten van lentelust deed trillen, de heerlijke voorjaarslucht hadden ingeademd, stroomden thans weder in dicht gewoel stadwaarts. Eerzame burgers met hunne deftige vrouwen en bloeiende dochters, spelende scholieren te voet, en jolige studenten te paard, piekeniers, raadsheeren met breede kraag en gouden keten, hooge geestelijken met hun gevolg, monniken in hunne pij gehuld, en eenige liefdezusters, uit het Bagijnenklooster te Brugge, als schuwe duiven zich voorwaarts spoedende, verdwenen, de een voor, de ander na, in de diepe schaduwen der verschillende straten. In enkele huizen zag men reeds de ronde glasruiten der vensters verlicht, en teekenden bij den rossen gloed der fakkels de vooruitspringende balkons zich scherp tegen de donkere omgeving af; spookachtig verhieven de veelsoortige gevels, daken en torens zich ten hemel, en het wonderschoone klokkenspel der Domkerk deed een godsdienstig avondlied in de lucht weêrklinken.
Ter zelfder tijd ging Koningin Christine van Zweden, door slechts één' bediende vergezeld, het Raadhuis voorbij, en bleef zij voor de deur van eene kleine woning staan. Als in diep gepeins verzonken zag zij naar het verlichte balkon op, binnen welks hekwerk eenige eenvoudige bloempotten stonden, terwijl langs de vensters de schaduw eener slanke vrouwelijke gestalte zweefde. Hier woonde dus Anna Maria van Schuurmann Na weinige oogenblikken zou de dochter van Gustaaf Adolf zich tegenover hare beroemde mededingster bevinden. Zij glimlachte om de ongewone ontroering, die haar hart deed bonzen; gaf haren bediende bevel aan te kloppen en buiten op haar te wachten. - Eene oude dienstbode opende de deur Het was haar niet vreemd jeugdige geleerden en geestelijke heeren op ieder uur van den dag den drempel der woning te zien betreden, en daarom zeide zij ook niets dan: de meesteres is boven. Toen de Koningin daarop, als naar gewoonte in manskleederen, het voorhuis binnentrad, bleef zij als aan den grond geketend staan, en legde den vinger op den mond: de klank eener luit,

{==460==} {>>pagina-aanduiding<<}
door eene kunstenaarshand getokkeld, drong tot haar door, begeleid door het gezang eener liefelijke vrouwenstem.
‘Wie is het, die daar als een nachtegaal zingt?’ vroeg Christine van Zweden haastig. -
‘De meesteres.’
Een tijdlang stond de vorstin onbewegelijk, om slechts te luisteren, en niet, voordat spel en gezang beide geeindigd waren, besteeg zij met vluggen tred de trap, en opende zachtjes eene deur. Een ruim eenvoudig woonvertrek met donkerkleurig beschot vertoonde zich aan haar oog Hooge kasten met boeken gevuld besloegen den wand aan eene zijde, een schildersezel bevond zich nabij het balkonvenster.
Door eene laag nederhangende, venetiaansche lamp beschenen, zat aan eene groote tafel, in een stoel met kussens weggedoken, eene oude vrouw, wier zonderlinge bewegingen den toeschouwer alras tot de overtuiging deden komen, dat zij blind en bijna lam was. Zij werd juist met de teederste zorgvuldigheid door eene andere vrouw, wier gestalte in de schaduw verborgen bleef, van voedsel voorzien, en de stem die der arme oude even vroolijk als liefdevol toesprak, was dezelfde, die daar straks had gezongen. De luit was op een voetbankje nedergelegd, - een halfvoltooid kunstig borduurwerk met bloemen van gouddraad lag op de tafel, daarnevens eenige teekeningen, eene vaas met voorjaarsbloemen en een inktkoker, terwijl verschillende beschreven bladen netjes gerangschikt daarvoor lagen uitgespreid
‘Maria, bind mijne muts wat vaster,’ zeide de blinde, en schoof haar lepel ter zijde.
Hare verpleegster zette het bord neder, - twee fijn gevormde blanke handen kwamen uit het donker te voorschijn, en brachten de plooien der zwart fluweelen muts, die het gerimpeld voorhoofd der oude bedekte, voorzichtig in orde.
‘Wat is uw haar nog zacht en vol, Tante!’ zeide de vriendelijk zachte stem.
‘Maria, geef mij een hooger bankje onder de voeten!’ - In een ommezien rustten de arme verlamde voeten gemakkelijker. ‘Maria, de kussens zijn zoo hard - wie geeft mij een, dat zachter is?’ - ‘Wie anders dan ik? Kan ik u dan niet meer helpen; ik doe het immers uit dankbaarheid?’ En de toon dezer vraag klonk half schertsend, half weemoedig.
- ‘Al wat gij doet, is goed, - zoo goed als het maar

{==461==} {>>pagina-aanduiding<<}
kan - maar een deken moet ik nog hebben - het is zoo koud op aarde.’
- En toen de afgegleden deken weder op de bevende knieën der oude lag, toen vloog de glans van een vergenoegden glimlach over het gerimpeld vermagerd gezicht.
‘Gij zijt zoo goed, maar toch laat gij mij verhongeren! Geef mij nog wat te eten!’
- ‘Gij zijt goed, Tante, dat gij mij niet beknort. Ik vrees, dat uwe soep koud geworden is. Ik zal ze even naar de keuken brengen.’
- ‘Neen, blijf bij mij, dicht bij mij. Als gij van mij weg gaat, dan ben ik eerst recht blind, - dat weet gij wel. Ik wil niet meer eten! Zet u vlak naast mij, dan zullen wij lezen. Maar niet uit uwe geleerde boeken, gij weet, ik wil slechts toovergeschiedenissen hooren Lees mij het verbranden der booze heks nog eens voor, dat gij gisteren laast. Ik heb het weêr vergeten. Mijn hoofd is zoo moê.’ - Daar strekte zich de blanke fijne hand weder uit en haalde een foliant naar zich toe, een oud legenden- en sprookjesboek, en plotseling verscheen het hoofd en de gestalte eener vrouw in het volle licht, toen zij zich over de bladeren van het boek nederboog, - het was Anna Maria van Schuurmann.
De beroemde geleerde had toen reeds haar 45ste jaar bereikt; maar in dat oogenblik lag er iets van het jeugdige waas van frischheid en onschuld eener achttienjarige op dat voorhoofd, dat onder het rijke goudblonde haar zich welfde, en in den toon der stem die las. In haren bloeitijd als schitterende schoonheid gevierd, straalde nog van het gelaat dezer vrouw de glans dier beminnelijkheid af, en ging die gloed van haar uit welke ouderdom noch krankheid ooit doen verdwijnen of uitdooven, - de uitdrukking van zielenadel, geestesontwikkeling, goedheid en reinheid. Het zacht ovaal van het hoofd, de edele lijnen van het profiel, de fijngeteekende donkere wenkbrauwen en de lange wimpers, die hun fluweelachtigen schaduw op de met een lichten blos getinte wangen wierpen, waren allerbekoorlijkst. De lippen waren nog als de ongeopende rozenknop, door geen kus van den hartstocht aangeraakt, door geen dauw der liefdesmart bevochtigd, en de hooge gestalte was van maagdelijke bevalligheid in hare slankheid, en van de vlugheid eener gazelle in al hare bewegingen.

{==462==} {>>pagina-aanduiding<<}

Wie Anna Maria van Schuurmann zoo zag, van den morgen tot den avond, zooals zij met het geduld van een engel en de opgeruimdheid van een kind de arme zuster van haar overleden vader koesterde en verpleegde, zooals de blinde verzorgde als eene dochter, haar geleidde, ophief en droeg, altoos en altoos weder tot ieder dienstbetoon gereed, zelve op den haard de lievelingsgerechten der tante toebereidde, die zou in deze vrouwelijke verschijning van liefdevolle hulpvaardigheid wel nooit die onvolprezen ster aan den hemel der geleerde wereld hebben gezocht, waaraan zelfs een Richelieu zijne hulde wijdde.
Zij kon zich met hare boeken en studiën slechts dan onledig houden, wanneer de blinde sliep, en besteedde bij voorkeur de vroegste ochtenduren aan haren arbeid en veelomvattende briefwisseling. Niet zelden gebeurde het, dat de aanzienlijkste bezoekers haar in de keuken vonden of bezig, om als een kind met de arme kranke te spelen, - en bezoekers kwamen er bijna dagelijks, want geen man van invloed, rang of naam, geene vrouw uit de groote wereld, die Utrecht bezoeken zou, zonder den drempel van Anna Maria's nederige woning te betreden.
Dien avond nu las zij der arme, die zij verpleegde, tooversprookjes voor, en langzamerhand zonk het hoofd der oude vrouw met het zilverwitte haar op den vollen schouder harer nicht, die zachtkens den arm om het door smart vermoeide lichaam sloeg, om het te beter te steunen, en zoo zat Maria onbewegelijk - want tante sliep.
Hoe lang Anna Maria van Schuurmann in deze houding bleef, - de doortrekkende student Koningin Christine van Zweden wachtte aan de deur het ontwaken der slapende niet af; zij had den moed verloren om binnen te treden en dien stillen vrede te verstoren. Eene warme aandoening ontroerde haar gemoed; zacht sloot zij de deur, en spoedde zich naar beneden. ‘Zeg uwe meesteres, dat zij morgen een bezoek ontvangt, dat haar veel genoegen zal doen’ - fluisterde zij der dienstbode in het voorbijgaan toe.
En den volgenden dag zagen zij elkander werkelijk diep en ernstig in de heldere oogen, die beide geestverwante vrouwen. Met haar gevolg van geleerde Jesuieten uit Leiden was Christine van Zweden het eenvoudig woonvertrek harer mededingster binnengetreden, ten strijde toegerust, besloten, zich niet te laten overwinnen, en toch heimelijk reeds bukkende voor die

{==463==} {>>pagina-aanduiding<<}
echt vrouwelijke gezindheid, die zij den vorigen avond reeds had waargenomen. - Het tegenstrijdige in deze beide verschijningen moest ieder treffen. Anna Maria van Schuurmann verscheen in een grijs gewaad, waarvan de zware plooien tot op de kleine voeten nedergolfden, een viooltakje in het ceintuur; aan de linkerzijde werd het kleed opgenomen door een zilveren keten, waaraan een sierlijk fluweel taschje met knipje hing. Een breede kraag omgaf den ranken hals, en uit de witte plooien deed zich het schoone hoofd met den kroon van goudblonde lokken voor als eene bloem.
De dochter van Gustaaf Adolf daarentegen was klein van gestalte, terwijl de spaansche mantel van hare manskleeding dienen moest, om den hoogen schouder te verbergen, die haar ontsierde. Het ovale gelaat van Christine, die toen nauwelijks 28 jaren telde, was blank en rooskleurig, zij had den adelaarsneus van haren vader, dezelfde gevulde lippen en fraaie handen; - het kort afgesneden haar was blond. Hare bewegingen waren als die van een' levendigen knaap, en niet zelden gebeurde het, dat zij in het vuur van het gesprek hare voeten op de leuning van een' naast haar staanden zetel uitstrekte.
Men begon nu van alle kanten en met warmte over de meest onderscheiden geleerde vraagstukken te redetwisten, roerde alle mogelijke kwestien op het gebied der wetenschap aan, en weidde over wijsbegeerte, sterrekunde, dichtkunst en aardrijksbeschrijving, kerkgeschiedenis en godsdienst lang en breed uit. Daarbij sprak men nu eens latijn, dan weder grieksch, italiaansch, hoogduitsch, hollandsch, fransch en op elk gebied en in elke taal bewoog Anna Maria van Schuurmann zich gemakkelijker, vaardiger, glansrijker dan een der anderen. In weerwil der bsscheidenheid van haar gansche wezen, toonde zij zich in de meest uiteenloopende twistgesprekken zoo behendig en voorzichtig in den strijd, dat de hooggeleerde heeren niet in staat waren hun verbazen en hunne bewondering te ontveinzen. Met hare zachte stem loste zij de meest ingewikkelde vraagstukken al spelende op, en wederlegde of ontzenuwde de moeielijkste geschilpunten, terwijl hare slanke vingeren onder het gesprek het afbeeldsel der koningin met bedriegelijke nauwkeurigheid in was boetseerden. - Inmiddels stond zij nog, beleefdelijk om verschooning vragend, van tijd tot tijd op, om naar de kranke tante om te zien, die onder de hoede der oude dienstmaagd

{==464==} {>>pagina-aanduiding<<}
in het halfgeopende nevenvertrek zat, of wel verplaatste zij zorgvuldig de bloemen, opdat het zonlicht ze beschijnen zou. Met een blos bekende zij eindelijk der koningin, dat zij zich veertien verschillende talen had eigen gemaakt, en even goed als hare moedertaal sprak en schreef, - daaronder hebreeuwsch, chaldeeuwsch, syrisch, arabisch en turksch.
Toen sprong de koningin op, en riep uit: ‘komt, mijne heeren, laat ons naar huis gaan, en leeren, opdat wij eenmaal misschien het recht mogen hebben, met deze vrouw te redetwisten!’ - Daarop sloeg zij de armen om den hals harer mededingster, kuste haar op de wang en zeide: ‘Gij zijt niet, zooals ik, eene vrouw in manskleederen, maar een man in vrouwengewaad. Vergun mij, dat ik u nu en dan schrijf, en mij uwe leerlinge noem! En zoo gij mij gelukkig maken wilt, begeleid mij dan naar Rome, als mijne vriendin en leermeesteres. Men zegt, dat gij nog niets van de heerlijkheden der wereld daar buiten hebt aanschouwd. Ik zal u alles toonen. Maar blijf bij mij! Zeg ja, ik bid er u om!’ - - -
Een droeve glimlach plooide Maria's lippen. Zij schudde nauw merkbaar met het hoofd, en op de deur van het nevenvertrek wijzend, zeide zij: ‘hoe zou ik mijne arme tante ooit kunnen verlaten?! Voor alle schatten der aarde wijk ik niet van de plaats van het éénige schepsel, voor wiens bestaan mijn leven nuttig en noodig is! Niets is zoeter, dan het bewustzijn, dat iemand ons noodig heeft, ik zou het niet willen ontberen! In den geest reis ik met u mede naar de stad der steden; in de werkelijkheid echter blijf ik hier!’ - - En eene zwakke stem riep juist op hetzelfde oogenblik: ‘Maria, schik mij de kussens wat terecht! - - waar zijt gij Maria? het is zoo donker!’ - - -

Koningin Christine reisde alleen naar Rome, - doch sedert dat bezoek in Utrecht was en bleef zij eene der vurigste vereersters der meestgeleerde en - meest vrouwelijke aller vrouwen.

Nog een vol jaar was het Maria's deel de rol van ziekenverpleegster te vervullen; toen vielen de stralen des eeuwigen lichts in de moede oogen der arme blinde, en zij scheidde met eene vurige zegenbede op de lippen voor haar engel op aarde.
Anna Maria verliet Utrecht, - het was haar nu zoo eng in

{==465==} {>>pagina-aanduiding<<}
die gewone ruimte, - ‘Ik heb niets meer te doen,’ klaagde zij en zoo begaf zij zich naar hare vaderstad, het aloude, heilige Keulen.
In stille eenzaamheid, slechts met hare vrienden en bewonderaars schriftelijk verkeerende, verdiepte zij zich meer en meer in hare studiën. Zij schreef in hare afzondering een boek, waarin zij met groote scherpzinnigheid het bewijs zocht te leveren, hoezeer de vrouw geschikt is voor, ja zelfs geroepen tot wetenschappelijken arbeid, - aldus in zekeren zin de eerste poging tot een verstandelijke emancipatie van het vrouwelijk geslacht - eene poging, waarover een levendige pennen- en woordenstrijd ontstond. Onaangenaam getroffen door deze onverwachte uitwerking van haren arbeid, vermoeid door nieuwe aanvallen, trok zij zich voortaan nog meer in zich zelve terug, en wijdde zich met hart en ziel aan het bovenzinnelijke toe; - het vrouwenhart snakte naar een warmer atmosfeer. - En juist in dien gewichtigen tijd van heimelijk gloeiend verlangen, waarin de ziel als tastend zich uitstrekte naar iets, waaraan zij zich onvoorwaardelijk kon overgeven - trad eene gestalte te voorschijn in het leven dezer wonderbare vrouw, die plotseling met onweêrstaanbaar geweld het zijn en streven van Maria tot zich trok: Jean de Labadie vertoonde zich op den weg der eenzame.
Uit den groep van mystici en separatisten der vorige eeuwen trekt de nevelachtige gestalte, en het doodsbleeke gelaat van dezen ‘zonderlingen dweeper’ onze blikken onwillekeurig tot zich. De vroegere kweekeling der Jezuieten, die op zijn 40e jaar tot de hervormde kerk overging, met gloeiende droomen voor eene reine gemeenschappelijke godsvereering voor alle menschen, die arm en vervolgd, van oord tot oord wandelend, ronddoolde en predikte, was in zijn hartochtelijk peinzen en rusteloos vorschen naar waarheid wel geschikt, om de opmerkzaamheid te boeien eener vrouw, die even als hij den toestand der kerk als hulpbehoevenden naar redding smachtend beschouwde. - Zij ontving hem dan ook, toen hij haar in Keulen opzocht, met groote ontroering - zij zag in hem een uitverkoren apostel, van God gezalfd en gezonden.
Hoe menigen langen avond, tot diep in den nacht, zaten nu die beiden tegenover elkander, die twee wezens, in koortsachtige opgewondenheeid over de bladen der heilige boeken heêngebogen, navorschend, zoekend, twijfelend, hopend. Nu en dan

{==466==} {>>pagina-aanduiding<<}
ontmoette de donker vlammende blik van den rusteloozen zwerver ook wel de vragende blauwe oogen der nog immer schoone vrouw, wier hart nog nooit onder het oog eens mans warmer had geklopt, - of kwam hare kinderhand, als tastend naar een steun, in aanraking met zijne krampachtige, gloeiende vingers. Wel ondervond zij, dat zijn weg niet het pad was, waarnaar hare ziel reikhalzend uitzag om te bewandelen, maar telkens zwakker werd haar tegenstand bij de vurige verklaring, die hij van eene nieuwe reinere godsvereering gaf, telkens machtiger de invloed zijner woorden en - zijner oogen; en zoo liet Anna Maria van Schuurmann, tot diepe droefheid en ontsteltenis van al hare vrienden, zich eindelijk als eene ‘Wedergeborene’ door de mystieke plechtigheid van den doop in de gemeente der ‘Verlichten’ opnemen.
Van toen af was zij aan eenen boozen geest vervallen, die haar als zijne slavin aan zich ketende. - Wie vermag in dit duistere weefsel den leiddraad terug te vinden, wie is in staat de geheime krachten na te sporen, die van nu aan de ster van dien helderen geest dwongen, om dat dwaallicht te volgen, dat na langdurige rustelooze omzwerving den 2en Februari 1674 te Altona werd uitgedoofd?
Uit den tijd van hare verbintenis met Jean de Labadie dagteekent Anna Maria van Schuurmann's beroemd werk:
Eucleria seu melioris partis selectio (de keuze van het beste deel).
De wonderlijke vrouw overleefde haren vriend, wiens schreden zij overal gevolgd was, behoeften en ellende met hem deelend, en in zijn onderhoud voorziende door den veelsoortigen arbeid harer nijvere vingeren, slechts vier jaren, en ontsliep eenzaam en verlaten, levensmoede, doch zacht en kalm, in het afgelegen Binmarden in West-Friesland, vol heilig verlangen naar den eeuwigen vrede. Vreemde handen legden de voorjaarsbloemen viooltjes en rosmarijn, die zij zoo zeer bemind had bij haar leven, in hare doodkist neêr.
Hare hooggeplaatste vriendin, koningin Christine, volgde haar te Rome eerst tien jaren later in den dood vol blijmoedige onderwerping.
Op haren grafsteen leest men slechts de woorden:
VIXIT CHRISTINA ANNO LXIII.





{==467==} {>>pagina-aanduiding<<}

Opmerkingen omtrent de physiologie der opvoeding.

Door Dr. A.P. van Mansvelt.

De jammerlijke tegenstelling tusschen theorie en praktijk, die zooveel goeds belemmerd heeft, begint gelukkig te verdwijnen. De wetenschap wordt meer en meer in het maatschappelijk leven ingeroepen, nijverheid en handel hechten waarde aan hare uitspraken en zij betoont van hare zijde meer belangstelling dan vroeger in het practische leven. Onder de maatschappelijke vraagstukken, bij wier oplossing hare rechten thans erkend worden, behoort al wat tot de gezondheidsleer betrekking heeft, en veel wordt tegenwoordig door passer en becijfering afgebakend, waarbij men vroeger zich verbaasd zou hebben als er meer geleerdheid bij werd te pas gebracht dan de ervaren timmerman of metselaar met zijn duimstok kon aanwenden. - Ventilatie, benoodigde kubieke inhoud per persoon, scheikundige ontleding van voedsel of wat daarvoor verkocht wordt, desinfectie, en wat niet al voor wetenschappelijke begrippen en feiten werken nu krachtig in de maatschappij, die vroeger van hun bestaan onbewust was, of ze eigenlijk voor nuttelooze liefhebberijen aanzag. - Een belangrijk onderdeel der gezondheidsleer is zeker de lichamelijke opvoeding der kinderen. Ook op dat gebied is er veel verandering gekomen in de laatste jaren. Onze grootmoeders, eerwaardige en kloeke vrouwen, zouden zeker hartelijk gelachen hebben over eene moeder, die hare kinderen volgens een boek wilde opvoeden en zouden het den schrijver van zulk een boek zeer kwalijk hebben genomen, als hij op zijne studeerkamer het beter had willen weten, dan zij. En nu zien wij menige jonge moeder met ernst het een of ander boek over de opvoeding bestudeeren: voor menig eene

{==468==} {>>pagina-aanduiding<<}
is Allebé een trouwe vriend en raadsman, en terecht denkt zij de gezondheid en voorspoedige ontwikkeling van wat haar het naast aan het hart ligt, te bevorderen door den raad der wetenschap te vragen en op te volgen.
De wetenschap geeft echter wel eens raad, en zeer goeden raad, doch zonder inlichtingen, die wel niet altijd noodzakelijk, maar toch dikwijls welkom zouden zijn. Vaak hoort men b.v.: men moet kinderen harden, dan worden zij sterk; maar wat is harden? hoe maakt het sterk? - of: kinderen moeten niet te vroeg leeren, dat is niet goed voor de hersenen; maar waarom niet? Deze en al dergelijke vragen moeten beantwoord worden door het antwoord op de ééne vraag: wat is het physiologisch onderscheid tusschen kinderen en volwassenen? Voor eene gedeeltelijke beantwoording dier vraag op physiologisch gebied, roep ik de aandacht van den lezer in.
Wanneer de anatoom een gezond kind opmerkzaam beschouwt, zal hij dezelfde indrukken ontvangen als de dichterlijke beschouwer: hij zal zijne indrukken alleen eenigszins anders in woorden brengen. De laatste zal spreken over de heldere oogjes, het onschuldig gelaat, de mollige armpjes van het kind: de anatoom zal zeggen, dat de gelaatspieren nog niet veel gewerkt hebben en dus nog geene blijvende houding door de deelen van het gezicht hebben kunnen doen aannemen, dat dit van alle spieren van het lichaam geldt en dat het kind daarenboven eene dikke vetlaag onder de huid heeft, hetgeen de ronding der lijnen verklaart. De moeder heeft het voorrecht beide zienswijzen te kunnen vereenigen en smaakt bij het aanschouwen van haar kind al het genot van de droomen des dichters, terwijl haar oog met al de nauwkeurigheid van den natuuronderzoeker waarneemt.
Waarnemen is echter nog iets anders dan het waargenomene begrijpen, en om het verschil tusschen het kind en den volwassene goed te verstaan moet men uitgaan van het hoofdkenmerk van het kinderlijk organisme, dat namelijk de stofwisseling van het kind niet alleen strekt tot onderhoud, maar ook tot aanbouw. Bij het kind hebben wij te doen, niet met een tijdperk van bloei of verval, maar van opkomst: het kind verzamelt stof, kracht, denkbeelden, alles voor de toekomst; dit beheerscht zijn geheelen toestand. Het streven naar aanbouw uit zich het eerst in de voeding.
Algemeen bekend is het, dat de rups niet veel anders doet

{==469==} {>>pagina-aanduiding<<}
dan eten, onverzadelijk, onophoudelijk opnemen en verwerken van voedsel, terwijl de volkomen vlinder veel minder voedsel gebruikt. Hier zien wij de toestanden van kind en volwassene zoo scherp van elkander gescheiden, als het bij den mensch niet plaats heeft, doch het physiologisch onderscheid is hetzelfde. Bij het jonggeboren kind is de voeding de eenige willekeurige handeling. De ademhaling gaat van zelve haar gang, het schreien heeft nog nagenoeg onbewust plaats, indrukken van de buitenwereld dringen nog nauwelijks tot de hersenen door, als zij niet hevig zijn, maar aan het voedsel mag niets ontbreken of het kind is zeer ontstemd. De zuigeling ontwaakt, schreit tot hij voedsel krijgt, zuigt, valt in slaap, droomt vaak dat hij zich voedt, gelijk men uit de beweging der mondspieren in den slaap kan opmaken, en wordt wakker om dien schoonen droom weder in werkelijkheid te zien overgaan. Hij neemt zooveel hij kan, werpt zonder schroom weder over boord wat hij te veel heeft, en wordt bij zijne gulzigheid dik en vet. Wat beteekent dat vet worden?
Het vet is als het ware een overmaat van voedsel, die in een voorraadschuur wordt bewaard, waaruit in tijd van nood gebruikt kan worden. Het wordt gedeeltelijk in het lichaam gevormd, gedeeltelijk er reeds als vet in gebracht in de melk, het vleesch, vele plantaardige voedsels, somtijds als levertraan, enz.
Het neemt deel aan de stofwisseling, dat wil zeggen, het wordt verbrand door de zuurstof, die wij inademen, doch wanneer er meer gevormd of aangevoerd wordt, dan bij een geregelden gang der stofwisseling verbruikt wordt, dan zet zich de overmaat als vetweefsel af, voornamelijk in eene meer of minder dikke laag onmiddelijk onder de huid. Wij zien dan ook, dat personen, die weinig arbeid verrichten en veel voedsel opnemen, vet worden. Hetzelfde heeft plaats bij hen, die door het gebruik van veel alcoholische vloeistoffen hunne stofwisseling langzaam en onvolledig doen plaats hebben. - Is het lichaam nu eenmaal in dien toestand, dat namelijk veel vet in voorraad is, en door de eene of andere oorzaak wordt de stofwisseling levendiger dan naar gewoonte, dan neemt die overmaat van vet weder deel aan de verbranding, het lichaam teert letterlijk op zijn vet, maar vermagert. Dit zien wij bij koortsachtige ziekten: typhus bij voorbeeld doet de stofwisseling buitengewoon stijgen, en wij weten ook allen, dat hij, die een aanval van typhus heeft

{==470==} {>>pagina-aanduiding<<}
doorgestaan, vreesselijk vermagerd is, en dat het ontbreken van de vetlaag onder de huid een karakteristiek voorkomen geeft. Een ander voorbeeld vinden wij bij het vetweiden van het vee: de vetweider begeert bij zijne beesten dat de vorming van vet de behoefte der stofwisseling zal te bovengaan, en wil daarom in zijne weiden geene paarden of andere dieren toelaten, die het vee te veel opjagen en in beweging brengen, omdat het snelle loopen en de wilde sprongen, doordat zij de stofwisseling versnellen, het vet doen verminderen, dat de rustige herkauwer zich bij zijne vreedzame levenswijze had opgezameld.
Bij het kind nu wijzen, zoolang het gezond is, de ronde lijnen en welgevulde omtrekken aan, dat er steeds vet in voorraad is: de haastige stofwisseling moet geen oogenblik gestoord kunnen worden, maar de aanbouw moet steeds kunnen voortgaan. En dat die voorraad niet overbodig is, wij zien het, zoodra het kind niet voortgaat met gretig voedsel te gebruiken: zoodra het ziek wordt. De voorraad wordt aangesproken en zeer snel verbruikt. Kinderen vallen veel sneller af dan volwassenen: hunne huid blijft niet gespannen maar hangt spoedig slap: een natuurlijk gevolg er van dat de vetlaag er onder verdwijnt; verbazend spoedig zinken de oogen in, hetgeen niet kan verwonderen als men bedenkt dat de oogen maar voor een gedeelte de oogkas vullen, die verder gevuld wordt door het vet, dat het oog omgeeft. Wel is het vet slechts één van de materialen van het lichaam; het kan de andere niet vervangen, en zich zelfs ophoopen, waar van de andere te weinig voorhanden is: het wordt echter sneller verbruikt. Vandaar dat een voorraad van vet van belang is om bij gestoorden aanvoer het voortduren van het leven mogelijk te maken. Nauwelijks is echter de ziekte geweken of de levendige begeerte naar voedsel doet zich weder gevoelen, en als de spijsvertering goed is, wordt ook het vet weder spoedig aangevuld; gelijk dan ook de gelukkige ervaring leert dat kinderen weder even vlug bijkomen als zij afgevallen zijn.
De vetoekonomie van het volwassen lichaam is geheel dezelfde als die van het kind: bij het laatste staat zij echter meer op den voorgrond.
Hoe ouder het kind wordt, hoe minder gulzig. Dit verklaart zich daaruit, dat de geheele stofwisseling meer van het opbouwen overgaat tot het onderhouden. De opbouw heeft met de grootste snelheid plaats in het eerste gedeelte van het leven: de vorming

{==471==} {>>pagina-aanduiding<<}
in het ei vóór de geboorte; na de geboorte zien wij in de eerste weken het kind het snelste groeien: terecht zeggen de bakers, dat een jong kind met den dag moet aankomen anders is het niet gezond. Waarnemingen hieromtrent zijn in het vorige jaar zeer nauwkeurig gedaan in het vondelinghuis te Praag, waar van 629 kinderen het toe of afnemen in gewicht werd nagegaan. Het resultaat na dezen arbeid was, dat de kinderen gedurende hunne eerste levensweek gemiddeld 22 grammen per dag toenemen, later, tot de 5e maand, gemiddeld 15,57 grammen per dag. Aan het resultaat der weging werd zooveel waarde gehecht, dat het stilstaan of achteruitgaan in gewicht, in den regel aanleiding gaf om het kind eene andere min te geven. - Van belang is het resultaat dat het kind gedurende de eerste week in gewicht toeneemt, omdat men lang gemeend heeft, dat het tegenovergestelde het geval was, zonder dat dit zou wijzen op onvoldoende voeding. Dit gewaande feit verklaarde men door dat het kind in de eerste dagen veel stof kwijtraakt, die zich vóór zijne geboorte in de darmen had verzameld, terwijl ook het verlies van de navelstreng natuurlijk het gewicht doet afnemen: de wegingen te Praag hebben echter aangetoond, dat die verliezen opgewogen worden door den aanbouw van het lichaam
Terwijl de spieren en hersenen allengs meer gaan werken en dus meer stof omzetten in arbeid, gaat het groeien steeds langzamer. Met zijn derde jaar heeft het kind ongeveer de helft der grootte bereikt, die het eenmaal hebben zal; later bereikt het lichaam zijn vollen wasdom, en dan is het tijdperk gekomen, waarin hersenen en spieren het krachtigst werken: dan behoort het individu aan de maatschappij, en dan ook getuigt een goede eetlust, even als bij het kind, van gezondheid en levendige stofwisseling.
Het kind heeft, gelijk wij zagen, behoefte aan veel voedsel, doch ook, meer nog dan de volwassene, aan goed voedsel. Wanneer is nu voedsel goed?
De stoffen, die ons lichaam noodig heeft, behooren tot 4 scheikundige groepen van lichamen: vooreerst anorganische zouten. - Onder deze, niet geheel juiste, benaming, verstaat men stoffen, die door de planten uit den bodem worden opgenomen, en niet in de planten zelve worden gevormd. De plantetende dieren nemen ze weer over van de planten, de vleeschetende dieren

{==472==} {>>pagina-aanduiding<<}
van de plantetende. Verbrandt men eenig plantaardig of dierlijk lichaam, dan blijven ze als asch over. - In ons voedsel zijn ze vooral noodzakelijk tot vorming en onderhoud van onze beenderen.
Verder behooren er in ons voedsel aanwezig te zijn koolhydraten: hiertoe behooren o.a. meel en suiker.
Voorts: vetten, die wij in plantaardig voedsel, bij vleeschspijzen, in melk, enz. krijgen, en eindelijk: eiwitachtige lichamen: het eigenlijk gezegde vleesch, kaasstof, ei, zoowel wit als dooier, enz. Deze eiwitachtige lichamen zijn van groot belang: zij vormen en onderhouden grootendeels de spieren. In het dierlijk organisme worden zij niet gevormd, zij moeten er in gebracht worden: in den vorm van vleesch, melk en eieren nemen wij ze van de dieren, die wij eten, over, doch ook bij hen, die geen dierlijk voedsel kunnen bekostigen, worden zij ingevoerd met het plantenvoedsel, waarin zij echter in betrekkelijk geringe hoeveelheid voorhanden zijn. Van daar dat de arbeider, die zich met plantaardig voedsel moet behelpen, groote hoeveelheden brood, aardappelen en groente behoeft om te kunnen leven en werken. Bij het kind nu, dat dezelfde stoffen noodig heeft als de volwassene, en wiens kleine maag spoedig en veel moet verwerken, moeten zij in zulk een vorm aanwezig zijn, dat er niet veel onbruikbare stof bij is (gelijk b.v. het bladweefsel bij groenten, de schillen bij boonen, enz.) en dat zij zoo spoedig mogelijk kunnen opgenomen worden.
Hiertoe behoort heel wat bij het jonge kind. Het kauwt zijn voedsel niet, het scheidt aanvankelijk nog geen speeksel af, de verdere verteringsorganen moeten dus alles zelf doen, wat bij andere kinderen en volwassenen reeds gedeeltelijk in de mondholte plaats heeft. - Aan al die eigenaardige vereischten nu wordt alleen voldaan door vloeibaar voedsel; en wel het best door de moedermelk. Heeft het kind deze in voldoende hoeveelheid en van goed gehalte, dan zien wij het zeer snel groeien en toenemen in ontwikkeling. Waar moedermelk ontbreekt tracht men op andere wijzen dezelfde groepen van stoffen in gepaste hoeveelheden vermengd aan het kind aan te bieden: men heeft dan de kunstmatige voeding der kinderen, die uit maatschappelijk oogpunt noodzakelijk kan zijn, doch physiologisch nimmer de natuurlijke voeding, het zogen, geheel kan evenaren.
Uit het gezegde volgt, dat het kind behoefte heeft aan veel

{==473==} {>>pagina-aanduiding<<}
en goed voedsel om te kunnen groeien. Wat is nu groeien?
Het meest in het oog vallend verschijnsel van groeien is langer worden van het geheele lichaam, dus ook van al zijne deelen in het bijzonder. Een onderdeel van het lichaam echter speelt de hoofdrol bij het groeien, namelijk het geraamte. Het geraamte is het vaste beenstelsel, waaraan de weeke deelen van het lichaam bevestigd zijn, en dat zijne lengte en houding bepaalt. Groeien de beenderen sterk in de lengte, de spieren en vliezige deelen moeten volgen; blijven de beenderen kort, de overige lichaamsdeelen vinden geene plaats om groot te worden.
Het beenstelsel heeft een geheel eigenaardigen levensloop. Bij de geboorte van het kind is het niet alleen kleiner dan het later zal worden, het bestaat ook nog grootendeels uit andere stoffen en heeft dus geheel andere physische eigenschappen: de beenderen zijn nog week en buigbaar. Het volwassen been is hard: het bestaat uit twee hoofd-bestanddeelen: uit organische stof, het zoogenaamde lijmgevende weefsel, door het dierlijk lichaam zelf gevormd, en uit de reeds vermelde anorganische zouten, uit het voedsel opgenomen. Men kan beide deelen afzonderlijk zien. Laat men namelijk een been gedurende eenigen tijd in een zuur liggen dan worden de anorganische stoffen opgelost, en het lijmgevende weefsel, dat er dan overblijft, heeft wel den vorm van het been behouden, doch niet de hardheid: het is geheel week. Laat men daarentegen een been eenigen tijd in een vuur liggen, dan verbrandt het organische weefsel, doch de zouten blijven over en behouden hunne plaats, zoodat men dan eveneens den vorm van het been overhoudt, als een zeer poreus en brokkelig lichaam. Bij jonge kinderen nu bestaan de beenderen nog grootendeels uit lijmgevend weefsel, de hoeveelheid anorganische zouten er in is zeer gering en het heen mist dus nog zijne vastheid. Deze hoeveelheid neemt steeds toe, bij kinderen bedraagt zij ongeveer ½, bij volwassene ⅔, bij grijsaards ⅞. Duurt de weeke toestand te lang, is dus de voeding van het been gebrekkig, dan heeft het kind de gevreesde engelsche ziekte, de rachitis, de weeke beenderen worden door de spieren krom getrokken, de zwaarte van het lichaam misvormt de onderste ledematen, het kind krijgt een plat achterhoofd, eene kippenborst, en deze gevolgen der engelsche ziekte blijven vaak bestaan, ook als de ziekte zelve lang genezen is.

{==474==} {>>pagina-aanduiding<<}

Bij een gezond kind is de gang van zaken de volgende. Als het ter wereld komt bestaan de beenderen grootendeels uit zoogenaamd voorloopig kraakbeen, dat is de weeke massa, waarin de hoeveelheid anorganische zouten te gering is om het been hard te doen zijn. De beenderen, die de schedelholte van boven bedekken alleen, bestaan niet uit kraakbeen, doch meer uit een vlies, waarin zich verbeeningspunten bevinden, middelpunten waarom heen zich de harde beenstof geplaatst heeft. Deze beenstof strekt zich niet uit tot de uiteinden der beenderen, maar laat nog eene ruimte open, waar de schedelholte alleen door vlies bedekt is. Deze vliezige plek, de fontanel, kan men door het gevoel gemakkelijk onderscheiden: men ziet het vlies ook op- en nedergaan bij de beweging der slagaderen in de hersenen: het zoogenoemde kloppen der hersenen. Bij een gezond kind vergroot zich de fontanel nog tot de 9de maand na de geboorte. Dit wordt veroorzaakt doordat de omtrek des schedels sneller groeit, dan de verbeening zich uitbreidt. Na de 9e maand verkleint zich de fontanel om gemiddeld met het einde van het 2e levensjaar geheel gesloten te zijn. Na het gezegde over engelsche ziekte, is het duidelijk, dat deze haar langer onverbeend doet blijven.
In de andere beenderen van het lichaam hebben wij geen vlies, doch voorloopig kraakbeen. Hunne wijze van groeien en verbeenen zal ik hier niet in bijzonderheden nagaan; de mededeeling moge voldoende zijn, dat eerst met het 8e levensjaar het beenstelsel zijne behoorlijke vastheid heeft verkregen.
De wervelkolom, voor het beenstelsel, en daardoor voor het geheele lichaam, zooveel als de kiel voor het schip, het vaste gedeelte waarop alles gebouwd wordt, is aanvankelijk recht. Allengs krijgt zij de buigingen, die zij bij het volwassen lichaam in normalen toestand heeft.
Behalve het toenemen in grootte van alle lichaamsdeelen en het vaster worden van het beenstelsel, kan men nog tot het groeien andere zaken rekenen. Het doorkomen der tanden (beenige organen, wier trage groei vaak op rachitis wijst), toenemen in kracht van de spieren, wijzigingen in de spijsvertering, ontwaken en ontwikkeling van het zenuwleven, dit alles heeft geregeld plaats bij het gezonde kind, bij het eene wat vroeger dan bij het andere, en behoort tot groei en ontwikkeling.
Aan de beschouwing van voeding en groei knoopt zich die

{==475==} {>>pagina-aanduiding<<}
van de urine-afscheiding; door deze toch verlaten de producten der stofwisseling grootendeels het lichaam. De urine der zuigelingen onderscheidt zich van die der volwassenen door dat zij in betrekkelijk veel grootere hoeveelheid afgescheiden wordt, weinig vaste stoffen bevat, natuurlijke gevolgen daarvan dat het voedsel veel water bevat; verder doordat in die vaste stoffen weinig ureum, weinig anorganische stoffen en hieronder vooral weinig aardphosphaten aangetroffen worden. Het ureum is eene stof, die bij volwassenen wordt gevonden in de urine na het verbruik van veel eiwitstoffen; bij de zuigelingen wordt wel veel eiwitstof als voedsel opgenomen, doch voor den aanbouw van het lichaam, vooral der spieren, is veel eiwitstof noodig; bij den sterken groei der zuigelingen blijft zij dus grootendeels in het lichaam, en van daar wordt weinig van haar omzettingsprodukt, ureum, uitgescheiden.
Omtrent de anorganische zouten merkten wij reeds op, dat zij vooral dienen tot opbouw der beenderen; voornamelijk worden daarin aardphosphaten afgezet; van daar dat zij slechts in zeer geringe hoeveelheid met de urine het lichaam verlaten. - Gaan wij thans over tot de beschouwing van den bloedsomloop.
De bloedsomloop is de eerste zelfstandige levensverrichting van het organisme. Wanneer men een kippenei opent, dat eenige dagen bebroed is, ziet men in het gedeelte, dat zich later tot kuiken zou ontwikkeld hebben, een vliezig buisje zich snel achter elkander vernauwen en verwijden. Dit buisje is de eerste aanleg van het hart, dat, zoo onvolledig als het nog is, zijne taak begint, om onvermoeid door te werken, tot met zijn laatsten slag het leven ophoudt. Die taak van het hart is: het bloed door het lichaam rond te drijven, om het te brengen in de weefsels die het voeden moet, daar stoffen te doen afzetten en anderen te doen opnemen, het voedsel, dat de maag heeft verteerd in ontvang te nemen, onbruikbaar koolzuur in de longen te verwisselen tegen noodzakelijke zuurstof, en zoo de stofwisseling en daardoor het leven gaande te houden. Bij iedere samentrekking van het hart wordt er eene hoeveelheid bloed in de slagaderen gedreven, bij iedere uitzetting neemt het eene nieuwe lading bloed op uit de aderen. Hoe vaker deze bewegingen zich herhalen, des te sneller wordt dus het bloed rondgedreven, des te levendiger heeft de stofwisseling plaats. Deze snelheid van den bloedsomloop nu is grooter, naarmate het lichaam

{==476==} {>>pagina-aanduiding<<}
jonger is. Vóór de geboorte bedraagt het aantal hartslagen 150 in de minuut, in de eerste levensdagen 130 tot 140, gedurende het zuigelingstijdperk daalt het allengs tot 115 à 90, bij den volwassen mensch van middelbaren leeftijd bedraagt het ongeveer 70. - Behalve door het groote aantal hartslagen wordt de snelheid van den bloedsomloop ook nog vergroot door den grooteren inhoud van het hart; terwijl het geheele hart nu bij volwassenen 1/200 van het geheele lichaamsgewicht uitmaakt, is het bij zuigelingen 1/150 tot 1/120; er wordt dus niet alleen vaker bloed voortgedreven, maar ook telkens meer te gelijk. Uit dezen snellen bloedsomloop verklaart zich veel eigenaardigs van het kinderlijke organisme, dat zich trouwens alles laat terugbrengen tot de levendige stofwisseling. Hier past de opmerking, dat het kinderlijke lichaam, door zijnen snellen bloedsomloop, sterke neiging heeft tot ontsteking, en wel het meest in die deelen die het gevoeligst zijn voor meer of minder overhaasten toevoer van bloed; bekend is het, dat hersenvliesontsteking, ontsteking van maag en darmen, ontsteking van den uitwendigen gehoorgang, ziekten zijn, die kinderen lichter aantasten dan volwassenen.
Bij den bloedsomloop behoort physiologisch de ademhaling: de uitwisseling van gassoorten in de longen, tusschen het bloed en den dampkring. Bij kinderen heeft zij sneller plaats dan bij volwassenen, bij den pasgeborene telt men gemiddeld 44 ademteugen in de minuut, bij den mensch van 30 jaren: 16. -
Bij iedere ademhaling komt betrekkelijk koude lucht in de longen, terwijl verwarmde lucht ze verlaat: de snelle ademhaling geeft dus aan de warmte van het lichaam veel gelegenheid om te ontsnappen.
Bij het spreken over de huidfunctie zal ik op de warmteoeconomie van het organisme terugkomen.
Over de scheikundige verhoudingen der ademhaling zal ik niet spreken: in het algemeen ademt een kind absoluut minder, doch betrekkelijk meer koolzuur uit dan de volwassene: geheel in overeenstemming met het mindere gewicht, doch de meer levendige stofomzetting van zijn lichaam. -
Spreken wij thans over de huid.
De huid is een gewichtig orgaan; als bekleedsel van het lichaam is zij tusschen het inwendige van het organisme en de buitenwereld geplaatst en is zij voortdurend werkzaam om de verhouding tusschen inwendige levensprocessen en uitwendige invloeden te regelen.

{==477==} {>>pagina-aanduiding<<}

In de eerste plaats bevat zij het gevoels-zintuig: de uiteinden der gevoelszenuwen, wier fijne bouw vooral in de vingertoppen den tastzin zoo nauwkeurig doet werken.
Voorts bevat zij twee soorten van klieren (door klieren verstaat men de organen, die in het ligchaam bepaalde vloeistoffen afscheiden), namelijk de smeer- en de zweetkliertjes. De smeerkliertjes scheiden eene vette stof af en worden vooral in behaarde gedeelten der huid aangetroffen; hunne afscheiding geeft aan het haar zijn eigenaardigen glans. De zweetkliertjes scheiden het vloeibare zweet af. Behalve deze zichtbare afscheidingen echter, heeft er in de huid nog eene onzichtbare afscheiding plaats, waardoor water, een weinig koolzuur en somtijds vetzuren het lichaam verlaten. Deze huidafscheidingen zijn van zooveel gewicht, dat het gemis van een groot deel der huid den dood ten gevolge heeft, gelijk b.v. bij verbranding of bevriezing vaak gebleken is, en gelijk ook door proeven met dieren is aangetoond. Men heeft namelijk bij konijnen en andere dieren de huid bestreken met vernis, dat hare afscheidende werking geheel deed ophouden en weldra stierven de dieren, hoewel zij behoorlijk konden ademen, en het hun ook aan voedsel niet ontbrak.
Eenigszins schijnt de huid ook als ademhalingsorgaan te werken, uit proeven is gebleken, dat zij zuurstof opneemt, doch slechts in zeer geringe hoeveelheid. Van vergiftige gassen kan zij echter zooveel opnemen, dat de dood er op volgt. Dit geval zal zich, behalve bij opzettelijke proefneming, wel nimmer voordoen.
Bij kinderen nu onderscheidt zich de werking der huid van die der volwassenen daardoor, dat zij in gezonden toestand meer smeer en minder zweet afscheidt, en dat de onzichtbare uitwaseming sterk is Dit laatste wordt ons vaak in overvulde scholen of kinderkamers door het reukorgaan duidelijk. Dat de kinderhuid, vooral op het hoofd, veel smeer afscheidt is aan iedere moeder wel bekend. Dat de kinderhuid niet veel zweet afscheidt is van veel belang voor de warmte-occonomie, waarover ik thans eenigszins uitvoeriger moet spreken.
Het lichaam van de warmbloedige dieren, en dus ook van den mensch, heeft eene standvastige temperatuur, zoolang het gezond is. Stijgt of daalt die temperatuur meer dan eenige tiendedeelen van een graad Celsius, dan wordt het lichaam ziek. Er wordt echter nu eens meer dan eens minder warmte

{==478==} {>>pagina-aanduiding<<}
in het lichaam opgewekt: zal het dus eene standvastige warmte behouden, dan moet er eene inrichting zijn, waardoor er meer of minder warmte uit het lichaam verwijderd kan worden, naarmate er meer of minder geproduceerd wordt. Een belangrijk onderdeel van die inrichting is de huid. Wanneer men in den winter uitgaat krimpt de huid onder den invloed der koude samen: hare bloedvaatjes worden door dat samenkrimpen bijna leêggedrukt; deze toestand van de huid geeft ons de gewaarwording van koude. Wanneer men zich echter warm loopt, dat is, wanneer door de spierwerking bij het loopen, door den versnelden bloedsomloop en de daardoor verhoogde stofwisseling, meer warmte wordt opgewekt, begint de huid zich te ontspannen: hare bloedvaatjes vullen zich weer, en wij gevoelen dat de huid warm wordt. Zoolang de huid koud was, en er weinig bloed doorstroomde, straalde er bijna geene warmte van uit, langs dezen weg kon dus de warmte van het lichaam niet ontsnappen; zoodra zij warm wordt en er meer bloed door stroomt kan dat bloed ook zijne warmte aan de huid mededeelen, en deze geeft ze door uitstraling weder aan de buitenlucht. Wordt het lichaam nog warmer, dan begint de huid zweet af te scheiden. hierdoor kan veel warmte ontsnappen. Verdamping toch geeft, gelijk ieder weet, afkoeling, en het zweet verdampt onophoudelijk; het zweeten is dus niet alleen het gevolg van het stijgen der lichaams-temperatuur, maar een krachtig middel tot afkoeling,
Over het warmteverlies door de ademhaling sprak ik reeds.
De warmte wordt in het lichaam geproduceerd door de stofwisseling. Deze heeft onophoudelijk op ieder punt van het lichaam plaats, zoodat ook ieder punt van het lichaam warmte produceert.
Vergelijken wij nu het kinderlijk organisme met het volwassene ten opzichte van warmteproductie en warmteverlies.
Bij het kind is de stofwisseling levendiger, er wordt dus meer warmte geproduceerd. De huid scheidt minder zweet af, er gaat dus minder warmte door verdamping verloren. Daarenboven heeft het kind onder de huid eene dikke vetlaag 1), die

{==479==} {>>pagina-aanduiding<<}
de inwendige warmte belet zich spoedig aan de huid mede te deelen, en door deze uitgestraald te worden.
Daartegenover staat het volgende:
De snellere ademhaling doet meer warmte door de longen ontsnappen. De kleinere gestalte doet ook meer warmte verloren gaan: iedere kubiek centimeter toch van het lichaam produceert warmte, terwijl iedere vierkante centimeter van de oppervlakte warmte uitstraalt; hoe kleiner het lichaam is, hoe ongunstiger de verhouding van den inhoud tot de oppervlakte, en dus ook van de warmteproductie tot het warmteverlies.
Het resultaat van den gecompliceerden invloed van al de genoemde omstandigheden is: dat de normale temperatuur van het kind iets lager is dan die van den volwassene: bij een kind van 14 maanden bedraagt zij gemiddeld 36o 2'' C. bij den volwassene 37o C. -
Eer wij de huid verlaten wijs ik er nog op, dat het kind, door dat het minder zweet, ook minder blootgesteld is dan de volwassene aan het rechtstreeks vatten van koude door snelle afkoelingen der huid, wel te onderscheiden van het vatten van koude door inademen van te koude lucht. Rheumatische aandoeningen en pleuritis komen bij kinderen minder dikwijls voor dan bij volwassenen.
Beschouwen wij thans het zenuwstelsel. Alle levensverrichtingen kan men splitsen in 2 groepen: vegetatieve en animale verrichtingen. De vegetatieve verrichtingen zijn die, welke alleen betrekking hebben op het leven van het lichaam zelf, zonder zich met de buitenwereld te bemoeien, anders dan voor het onderhoud van het leven noodig is. De bloedsomloop is eene zuiver vegetatieve verrichting, groei, verbeening, ademhaling: soortgelijke verrichtingen volbrengt de plant ook. Animale verrichtingen echter hebben betrekking op de buitenwereld: loopen, dat is zich willekeurig verplaatsen in de ruimte, zien, voelen, spreken, zulke verrichtingen onderscheiden het dierenrijk van de plantenwereld. Vaak grijpen deze groepen in elkander: voeding is zeker eene vegetatieve werking zoodra het voedsel doorgeslikt is: het opzoeken en tot zich nemen van voedsel is echter ontegenzeggelijk eene dierlijke verrichting. Beide groepen van verrichtingen nu staan onder den invloed van het zenuwstelsel.
Het zenuwstelsel zelf bestaat uit 2 deelen:

{==480==} {>>pagina-aanduiding<<}


1o.het centraalorgaan (hersenen en ruggemerg), de zetel van wil en gewaarwording, waaruit

2o. de zenuwen ontspringen, om zich door het geheele lichaam uit te strekken.


De werkzaamheden van het zenuwstelsel kan men splitsen in 3 verrichtingen:

1o.Het opnemen van indrukken uit de buitenwereld en het overbrengen er van door de gevoelszenuwen naar het centraal orgaan;

2o.het overbrengen van de bevelen van den wil uit het centraalorgaan door de beweegzenuwen naar de spieren;

3o.het besturen van de bewegingen, die zonder toedoen van onzen wil plaats hebben, b.v. de beweging van maag en darmen, hartswerking en ademhaling.


Deze laatstgenoemde functie van het zenuwstelsel is grootendeels opgedragen aan een afzonderlijk gedeelte er van, het zoogenaamde sympathische stelsel, dat eenigermate een zelfstandig geheel is; als het ware een provincie van het zenuwstelsel, waarmede zich, zoolang alles rustig en geregeld zijn gang gaat, de hooge regeering, bestaande uit hersenen en ruggemerg niet bemoeit.
De eigenaardigheid nu van het kinderlijke zenuwleven bestaat vooreerst daarin, dat dit sympathische stelsel reeds dadelijk ontwikkeld is en geregeld doorwerkt zoodra het kind ter wereld komt, terwijl de werking van hersenen en ruggemerg nog zeer onvolledig is. - De onwillekeurige bewegingen, waaronder alle vegetatieve levensverrichtingen behooren, hebben volledig plaats; zij zijn een onmisbaar vereischte voor het leven; geene er van kan gemist worden of het kind sterft spoedig; maar meer dan vegeteeren doet het in de allereerste levenstijdsperk niet. Dit is wel eene teleurstelling voor de gelukkige moeder, die in haar kind zoo gaarne dadelijk iets menschelijks zou zien, terwijl nog eigenlijk niets den aanstaanden denkenden mensch van het redeloos gedierte onderscheidt; maar terecht troost haar de baker met de klassieke domme 4 weken; zijn die voorbij, dan zal het schepseltje, dat nu nog niets doet dan een plantenleven leiden, of schreeuwen als het gebrek heeft aan het voedsel en de warmte, die voor dat plantenleven behoeften zijn, dan zal het aan de buitenwereld eene minder grove belangstelling gaan betoonen. Het zal het licht gaan opzoeken en volgen met de

{==481==} {>>pagina-aanduiding<<}
oogjes, en triomfeerend vertoont de moeder dit eerste getuigenis van een ontwakend bewustzijn. En zij mag er gelukkig mede zijn; wat haar zoo trotsch maakt is het bewijs, dat de edelste organen hunne taak opvatten, dat de hersenen acht geven op hetgeen hun door de zenuwen van de buitenwereld wordt medegedeeld. - Eer ik verder ga moet ik hier wellicht eene bedenking weêrleggen. Het kind, dat nog te jong is om het licht te fixeeren en te volgen, geeft door schreien te kennen dat onaangename indrukken (koude, honger, soms pijn), het treffen, en toch zijn zijne hersenen nog nagenoeg werkeloos. Dit zou onmogelijk zijn, als te kennen geven dat ons een indruk treft bewustheid vereischte, doch dit is niet het geval. Al wat de uiteinden der zenuwen treft, is voor die zenuwen een prikkel, dat wil zeggen: het wekt in die zenuwen eene werkzaamheid op, waardoor de indruk voortgeleid wordt en wel in de gevoelszenuwen naar het centraalorgaan toe; in de beweegzenuwen van het centraalorgaan uit naar de spieren. De prikkel der gevoelszenuwen, overgebracht naar het centraalorgaan kan daar niet verloren gaan - dit is eene physiologische wet - doch moet daar eenige uitwerking hebben. Deze uitwerking kan gewaarwording zijn, naarmate der geaardheid van den prikkel, eene aangename of onaangename gewaarwording; de persoon die de gewaarwording heeft kan er dan de eene of andere willekeurige beweging op laten volgen. De prikkel, in het centraalorgaan aangekomen kan echter ook eene andere uitwerking hebben; hij kan zich, zonder gewaarwording op te wekken, overplanten op de plaatsen in het centraalorgaan, waar beweegzenuwen ontspringen; dan moeten deze hem weder verder voortleiden naar haar andere uiteinde, dat is, naar de spieren, waar hij dan eene beweging ten gevolge heeft. Zulk eene beweging noemt men dan eene reflectiebeweging. Een beeld moge dit nader ophelderen.
Ik stel mij voor een telegraafkantoor hier te Utrecht, waar een telegram aankomt uit Amsterdam, bestemd voor Zwolle. De telegraafdraden stellen nu de zenuwen voor: het telegraafkantoor het centraalorgaan. Het aankomende telegram is de prikkel uit de buitenwereld, overgebracht naar het centraalorgaan. Nu kunnen er twee gevallen plaats hebben. Er kan een telegrafist aanwezig zijn, die het telegram opneemt en weder seint naar Zwolle, dan is in mijn beeld de prikkel tot bewustzijn geworden, en gewaarwording lokte eene willekeurige beweging

{==482==} {>>pagina-aanduiding<<}
uit. De verbinding op het telegraafkantoor kan echter ook zóó gesteld zijn, dat het telegram, zonder tusschenkomst van den telegrafist, door de toestellen zelve naar Zwolle geseind wordt; dan heeft er in ons beeld eene reflectiebeweging plaats: de prikkel uit de buitenwereld in het centraalorgaan aangekomen, wordt zonder tusschenkomst van bewustzijn en redeneering langs eene beweegzenuw weder naar de buitenwereld gebracht.
Bij het kind nu, waar duidelijke gewaarwording en volledig bewustzijn nog niet opgewekt kunnen worden, hebben reflectiebewegingen plaats: heeft het honger dan wordt die prikkel door de gevoelszenuwen der maag overgebracht naar het centraalorgaan, en zonder dat het kind nog denkt: ik wil te kennen geven, dat ik honger heb, wordt die prikkel van den honger langs de beweegzenuwen van de stemorganen geleid naar de spieren, wier gecombineerde werking geschrei te voorschijn roept. Naarmate het bewustzijn helderder wordt, worden de reflectiebewegingen minder, binnen zekere grenzen. Het kind, dat eerst maar voortschreeuwde, als de honger het kwelde, tot het feitelijk ontvangen van voedsel het schreeuwen deed ophouden, zal een weinig later ophouden met schreeuwen zoodra het bemerkt, dat de moeder zich gereed maakt aan zijn verlangen te voldoen: een bewijs, dat dan de hersenen handelend tusschenbeide treden om aan de reflectiebeweging een einde te maken; nog later zal de prikkel van den honger niet altijd geschreeuw opwekken maar het kind zal zwijgen, als het geleerd heeft onder welke omstandigheden geschreeuw niet baat; het zal b.v. pas gaan schreien als de moeder binnen komt: een bewijs dat er dan geene reflectiebeweging in het geheel meer is, want uit den aard der zaak heeft die plaats onmiddelijk nadat de prikkel in het centraalorgaan is aangekomen. Naarmate de hersenen meer in staat zijn de ontvangen indrukken door redeneering tot uitingen van den wil te verwerken, laten zij minder over aan het mechanisme voor de reflectiebeweging: in ons beeld van zoo even naarmate de telegrafist getrouwer op zijn post is, behoeven de toestellen minder van zelve te werken; dit acht ik voor mij een van de hoofdpunten voor de opvoeding van kinderen, en hierop hoop ik daarom terug te komen als wij over de hygieine spreken. Enkele reflectiebewegingen komen gedurende het geheele leven voor b.v. het knippen der oogleden, als eenig voorwerp nabij de oogen komt; andere bewegingen

{==483==} {>>pagina-aanduiding<<}
worden door gewoonte reflectiebeweging, b.v. het loopen, dat voor het kind nog aandacht en overleg vordert, heeft bij volwassenen plaats zonder dat men zich telkens rekenschap geeft van de beweging die de beenen maken, en honderde bewegingen meer, waar dezelfde gevoelsprikkel steeds door dezelfde beweging opgevolgd wordt. Hierbij valt nog op te merken, dat een hevige prikkel doorgaans zooveel werkzaamheid in het centraalorgaan opwekt, dat een deel er van zich als reflectie voortplant langs eene of meer beweegzenuwen, terwijl de hersenen nog bezig zijn het andere deel er van te verwerken.
Een hevige knal doet ons opspringen eer of terwijl wij denken over de vermoedelijke oorzaak er van; iemand die onverwacht eene hevigen stoot krijgt zal ligt een kreet uiten eer hij weet waar de stoot van daan komt. Eindelijk, en hiermede stappen wij vooreerst van de reflectie af: het onmiddelijke overspringen van gevoelsprikkels op wortels van beweegzenuwen verklaart in vele gevallen ziekte-processen: b.v. het vatten van koude. Iemand komt bezweet uit een warm vertrek; een gure wind treft hem, en hij krijgt een catarrh van de maag, terwijl de huid, die door de koude getroffen werd, gezond blijft. Dit kan men zich verklaren door het overspringen van den prikkel op de sympathische zenuwen, die de bloedvaten der maag besturen. Hoe minder hevig de prikkel is, hoe minder gevaar voor dit overspringen.
Ik kom nu terug op het zenuwleven van het kind. Wij waren genaderd tot het tijdstip, waarop het centraalorgaan zijne werking begint te toonen, nevens die van het sympathische of vegetatieve-stelsel, dat reeds van het begin des levens af volledig werkte. Zoolang het centraalorgaan sluimerde hadden er wel reflectie- maar nog weinige of geene willekeurige bewegingen plaats. Dit wordt anders. De zintuigen ontwaken, het gevoel het eerst, daarna het gezicht, de smaak, het gehoor. Dit laatste is bij het kind van minder dan 1½ maand nog zeer stomp: een zeer jonge zuigeling wordt door geluiden niet spoedig uit den slaap gewekt; geluiden, die niet zeer sterk zijn, trekken zijne aandacht niet. De zintuigen roepen door de prikkeling die zij aan de hersenen beginnen over te brengen het bewustzijn allengs wakker; de scheikundige zamenstelling der hersenen verandert allengs in dier voege, dat zij betrekkelijk minder water en meer vaste bestanddeelen gaan bevatten. Hun gehalte verandert dus; hun volumen

{==484==} {>>pagina-aanduiding<<}
is betrekkelijk' grooter dan bij volwassenen. De hersenen zijn door hunne plaatsing in eene holte, waar zij niet veel gelegenheid hebben tot verandering van omvang, altijd zeer gevoelig voor veranderingen in den toevoer van bloed: bloedverlies verwekt vaak duizeligheid en flauwvallen; versnelling der circulatie geeft vaak zwaarte in het hoofd en hoofdpijn. Ik sprak er reeds over, dat de snelle bloedsomloop bij kinderen verklaart, dat hersenziekten op jeugdigen leeftijd menigvuldiger voorkomen, dan op rijperen leeftijd. - Hier moet ik nog op iets anders wijzen. Ieder orgaan bevat gedurende zijne werkzaamheid meer bloed, dan gedurende de rust; van daar dat oefening zulk een gunstigen invloed heeft op de ontwikkeling der organen. Waar toch veel bloed toestroomt kan ook veel stofwisseling plaats grijpen, kunnen zich de voedende bestanddeelen afzetten, kan het orgaan groeien. Ook hier echter kan te veel schaden; te groote en te aanhoudende ophooping van bloed veroorzaakt ontsteking of ziekelijk overdreven groei. Gelukkig wordt in de meeste gevallen gewaarschuwd voor te lang voortzetten der oefeningen door het gevoel van vermoeidheid. - De hersenen nu, het orgaan van het denken, bevatten even als de andere organen, gedurende hare werkzaamheid meer bloed, dan in toestand van rust. Bij kinderen is dit orgaan nog van een ander gehalte dan bij volwassenen: zij zijn spoediger vermoeid; de uitwerking der vermoeienis echter is eene andere dan bij volwassenen. Terwijl de laatsten, ook al zijn zij vermoeid van eenige herseninspanning, dikwijls door verschillende redenen genoopt worden, zich tegen het gevoel van vermoeienis te verzetten, en door te werken, geeft het kind aan dat gevoel oogenblikkelijk toe, omdat het geene reden tot het tegendeel heeft, en het scheidt uit met over het aangeroerde punt te denken. Van daar, dat het kind onmogelijk lang zijne aandacht hij één punt kan bepalen. Daarmede is echter niet gezegd, dat zijne hersenen maar zeer kort
achter elkander werkzaam zijn: de werkzaamheid in hare verschillende deelen, wisselt maar sneller af, dan bij volwassenen. Wanneer een volwassene vermoeid is van eenige studie, van het uitwerken van eenig vraagstuk, en het deel zijner hersenen, dat door die studie in werkzamen teestand verkeert, zijn dienst begint te weigeren, wanneer hij dan aan die vermoeienis toegevende wil rusten, zal het hem weder geheel opfrisschen, als hij dat deel zijner hersenen laat rusten, terwijl

{==485==} {>>pagina-aanduiding<<}
een ander deel werkzaam is, b.v. bij de lezing van een geliefkoosden dichter of romanschrijver, bij het aanhooren van muziek, of het beschouwen van voortbrengselen der beeldende kunsten, bij het voeren van een opgewekt gesprek, enz. Evenzoo gaat het bij het kind. Heeft het genoeg van uwe verhalen bij het prentenboek, het zal met lust huizen gaan bouwen, daarna met veel ernst de rol van koetsier vervullen, dit bedrijf weder laten varen om met werkelijk ingespannen aandacht te zien en na te bootsen wat de timmerman doet: kortom, als er maar afwisseling kan wezen in de deelen der hersenen, die voor zijne bezigheden werkzaam moeten zijn, uit zich de overvloed van levenskracht ook in de onvermoeidheid der hersenen bij het kind. De ontwikkeling der kinderhersenen stap voor stap na te gaan, op zich zelf eene hoogst belangrijke studie voor den physioloog en niet minder voor hem, die het menschelijke geestes- en gemoedsleven wijsgeerig bestudeert, gaat mijne krachten te boven. De gang er van is, dat de hersenen in chemische samenstelling en anatomische organisatie meer en meer ontwikkelen tot dat het individu volwassen is. Hare werkzaamheid, bij den pasgeborene sluimerend, door de zintuigen allengs opgewekt, neemt meer en meer toe, het kind oefent allengs alle deelen van zijne hersenen, het neemt de voorwerpen met al zijne zintuigen waar, leert personen en zaken kennen, zijn gemoedsleven ontwaakt en gaat zich meer en meer uiten, zijn wil gaat over zijne spieren heerschen, en allengs zien wij uit het hulpbehoevende schepseltje den redelijken en zedelijken mensch zich ontwikkelen.

Vatten wij nu het gezegde samen om er eenige regelen voor de hygieine uit af te leiden.
Als eigenaardige richting der geheele stofwisseling bij het kind leerden wij het streven naar aanbouw kennen. Als vereischte tot bereiking van dat doel spraken wij over het genieten van veel en goed voedsel door het kind. - Voorheen gold het als algemeene regel: kinderen moeten niet te veel eten. Hoewel nu zeker te veel altijd schaadt, en hoewel kinderen van lekkernijen vaak te veel zouden wenschen, moet men zich toch verheugen als een kind van eenvoudige spijzen met smaak eet, en, is zijne eetlust gering, hierin eene afwijking zien, waarvan men de oorzaak moet trachten op te sporen, ten minste als zij zich niet spoedig van zelf herstelt. Wil het veel eten tot goede voeding

{==486==} {>>pagina-aanduiding<<}
leiden, dan moet het eten goed verteerd worden, waaruit volgt, dat men der goed gevulde maag tijd moet laten om het voedsel te verteeren. Bij goed voedsel meen ik te hebben opgemerkt, dat hierin de natuur zelve den weg wijst, en dat een gezond kind geen voedsel begeert, als de maag het nog niet kan plaatsen; bij ongestelde maag en bij ondoelmatig voedsel is dit een ander geval. Zeer zelden wordt aan het kind eene voldoende hoeveelheid voedsel onthouden: een enkele maal heeft het plaats uit winstbejag, wanneer b.v. eene vrouw een besteed kind bij zich heeft met belofte het nevens haar eigen kind te zogen.
De tweede voorwaarde is: dat het voedsel goed zij. Hiertoe behoort dat het voedsel in gepaste verhouding de vier groepen bevatte: anorganische zouten, koolhydraten, vet en eiwitstoffen. Aan deze voorwaarde wordt vaak zeer slecht voldaan, vooral bij kunstmatige voeding van zuigelingen. Hoe vaak ziet men arme kinderen niet wegkwijnen, terwijl hun toch zeer veel spijs gegeven wordt; hoe innig bedroeft zich menige moeder wier kind pap eet, die het zoo best bekomt, terwijl het toch met den dag achteruitgaat; hoe vaak heeft hier ook de geneesheer grievende teleurstelling, wanneer zijn raad niet wordt gevolgd om de tegenspraak eener buurvrouw, die zelve zooveel kinderen heeft groot gebracht, maar die nooit van eiwitstoffen en koolhydraten gehoord heeft. Aan vet, koolhydraten en anorganische zouten ontbreekt het bij de kunstmatige kindervoeding zelden: de meelspijzen brengen genoeg hiervan in het lichaam; doch de noodige eiwitstoffen, waaruit de spieren en gedeeltelijk de hersenen moeten opgebouwd worden, worden vaak aan het kind onthouden. In meelspijzen, in broodwater, beschuitpap, engelsch meel, en dergelijke meer zijn zij wel aanwezig, doch in zoo geringe hoeveelheid, dat het kind verbazend veel er van moet gebruiken om gevoed te worden. Somtijds gaat het goed, als de maag zeer sterk is, en dan wordt doorgaans het kind aan de gevaarlijke proefneming onderworpen om van alles mede te eten. Bij moeders uit den gegoeden stand is dit meer eene poging om het kind sneller te doen groeien, de wensch om het een stap vooruit te zien doen; blijkt het dat het niet goed gaat, dan wordt de proefneming gestaakt, en de moeder vindt het heel treurig, dat haar kind van acht maanden nog geene smaak toont voor worteltjes en rijst. Bij mingegoede ouders echter, waar de vrouw den geheelen dag werk heeft, is het eene aanzienlijke be-
{==487==} {>>pagina-aanduiding<<}
sparing van tijd en kosten, als het kind uit den pot mede eet. Wat ziet men nu? Het ondoelmatige voedsel wordt dikwijls goed
verdragen en verteerd en het kind blijft leven. Wel krijgt het den bekenden aardappelenbuik, en ontwikkelt zich slecht; vaak krijgt het engelsche ziekte, door dat de geheele stofwisseling onnatuurlijk is, en de beenderen daardoor niet krijgen wat zij behoeven, maar het kind leeft dan toch om later als voorbeeld aangehaald te worden van de voortreffelijke voedingsmethode der moeder. - Vaak wordt het ondoelmatige voedsel verteerd, doch niet in voldoende hoeveelheid verdragen, om genoeg eiwitstoffen in het lichaam te brengen: het kind heeft honger, de overladen maag weigert meer op te nemen, de geheele spijsvertering wordt verstoord, de lever wordt overvuld met vet en zwelt op (de aardappelbuik) terwijl het kind vermagert en sterft. Het had genoeg, maar ongeschikte spijs bekomen. Uit een en ander volgt dat meelspijzen zonder dierlijk voedsel, dat betrekkelijk veel meer eiwit bevat, voor zuigelingen geen goed voedsel opleveren, ook al worden zij verteerd zonder braking of diarrhae te verwekken. Bij het oudere kind blijft dat voedsel doelmatig, dat in weinig volume veel voedingsmiddelen bevat, b.v. verdient rijst de voorkeur boven bladgroenten, omdat deze der maag veel werk geven en betrekkelijk veel stoffen onverteerd achterlaten. Zoodra het zuigelingstijdperk achter den rug is, behoort het brood onder de beste voedingsmiddelen. Het bevat veel koolhydraten en anorganische zouten, en, voor een plantaardig voedsel, zeer veel eiwit. Voegt men er vet aan toe in den vorm van boter, en eiwit in den vorm van kaas, dan heeft men al wat het organisme voor zijne voeding vereischt. De kaas is een goedkoope vorm van eiwit. Onder de eerste zaken, waarnaar een herstellend kind uit de mingegoede klassen verlangt, behoort de kaas, eene physiologisch zeer gepaste begeerte voor een uitgeput lichaam.
Bij doelmatige voeding groeit het kind. Wij zagen dat groeien bestaat uit toenemen in lengte en ontwikkeling van alle lichaamsdeelen, en dat oefening van een orgaan door tijdelijk toestroomen van eene grootere hoeveelheid bloed den groei bevordert: alle lichaamsdeelen van het kind, die onder den invloed zijner wil staan moeten dus geoefend worden. De goede wil daartoe ontbreekt niet. Zoodra het kind bemerkt dat het willekeurig stemgeluid kan voortbrengen, staat zijn mond niet stil, zoolang het zich gezond voelt; ziet het dat het zijne armen en beenen kan

{==488==} {>>pagina-aanduiding<<}
bewegen, het houdt niet op met trappelen en gesticuleeren, en kan het eenmaal loopen en klimmen, dan is er geen einde aan de bewegingen. Iedere willekeurige spier wordt in werking gebracht. met kracht stroomt het bloed er door en brengt er nieuwe bouwstoffen aan toe, en daarom: leert den kinderen niet te vroeg stil zitten, maar laat ze loopen, en springen en klimmen, en lachen, zoo hard ze maar willen, zij groeien er letterlijk door. En later, het is waar, zij kunnen geene forsche maar onbeschaafde Batavieren worden, zij moeten op de schoolbanken zitten, maar laat dan eene verstandig bestuurde gymnastiek hun in bepaalde uren alle spieren doen oefenen en zoo het goed ontwikkelde verstand zetelen in een goed ontwikkeld lichaam, hun gemoed zal er niet minder om zijn.
Bij het groeien speelt het beenstelsel een hoofdrol. Het is aanvankelijk week. Hieruit volgt, dat het aanvankelijk nog ongeschikt is om dezelfde functie waar te nemen, die het later moet en ook kan vervullen. En daarom: vergt niet te vroeg dat de beenen het lichaam zullen dragen, en tracht vooral niet een kind, dat nog niet kan staan en loopen, op de been te houden. Ook daartoe meldt zich de neiging wel bij tijds aan. Voor arbeiderskinderen mag hier bijgevoegd worden, dat de beenen, die het lichaam van het kind reeds kunnen dragen, daarom nog niet veel gewicht er bij kunnen torschen: óók een argument in de pleitrede voor fabriekskinderen. Hierbij moet verder de aandacht er op gevestigd worden, dat, zoolang de beenderen nog week zijn, de kleeding van veel invloed kan wezen op den vorm, dien het geheele lichaam, en vooral de borstkas aanneemt: dat deze over het algemeen veel te veel gekneld wordt, en de beschaving op dit punt veel op haar geweten heeft. Bij eene militie-keuring b.v. ziet men hoogst zelden eene ruime, flink gewelfde borstkas, terwijl volgens ooggetuigen, de Javaan, die als kind een geheel negatief toilet bezit, doorgaans sterk en welgemaakt is. - In ons klimaat moeten de kinderen kleederen dragen of zij zouden spoedig sterven, maar dat de stevige, maar knellende lijfjes noodzakelijk zijn is nog niet volkomen bewezen.
Verder sluit zich ook hieraan de noodzakelijkheid om bij kinderen er ernstig op te letten, dat zij zich geene verkeerde houding aanwennen, die, door de weeke wervelkolom aangenomen, in de de volwassen harde wervelkolom zou blijven bestaan.
Wij bespraken voorts den bloedsomloop. Als eigenaardigheid

{==489==} {>>pagina-aanduiding<<}
daarvan bij het kind leerden wij kennen: zijne snelheid, en de daarmede gepaard gaande groote vatbaarheid voor ontsteking in sommige organen. - Hieruit volgt dat men bij kinderen enkele zaken te vermijden heeft, die op den bloedsomloop versnellend werken. Vooral bedoel ik hiermede: wijn, koffie, likeuren, peper, enz. Deze stoffen werken prikkelend voor de beweegzenuwen van het hart: bij volwassenen merkt men op, dat zij verhittend werken, door welke uitdrukking doorgaans verstaan wordt, dat zij het hoofd verhitten, door den bloedsaandrang er heen te bevorderen. Zijn zij, juist door die uitwerking, vaak nuttig in geval van vermoeienis, uitputting door ziekte, sterke koude: in die gevallen mogen zij ook aan kinderen gegeven worden, doch als onschuldig mogen zij niet worden beschouwd. Voor den volwassene zijn zij behoefte geworden: vermoeienis, verveling, allerlei maatschappelijke toestanden en indrukken kunnen het wenschelijk maken dat ons hart eens een zweepslag krijgt en daardoor onze hersenwerkzaamheid weder eens verlevendigd wordt. Dat zulke opwekking werkelijk voor den mensch eene behoefte is, schijnt ook wel dááruit te blijken, dat men bij nagenoeg alle volken het gebruik van opwekkende middelen heeft aangetroffen, die wij hebben overgenomen als zij naar onzen smaak waren. Bij kinderen echter, waar het hart van zelf krachtig en levenslustig klopt, die rusten als zij moede zijn, die zich niet vervelen en wien het zelden aan opgewektheid ontbreekt, zou het verkeerd zijn den bloedsomloop nog te willen aanzetten tot levendiger werkzaamheid. Natuurlijk spreek ik alleen van gezonde kinderen. Bij kwijnende kinderen kunnen de gemelde opwekkende zaken van zeer groot nut zijn. - Ten opzichte van het bier moet ik nog vermelden, dat ik voor kinderen de zware biersoorten: Beijersch, Porter, enz. schadelijk acht, doch gewoon inlandsch tafelbier daarentegen als een nuttig toevoegsel tot de spijs beschouw, omdat het
zeer weinig alcohol en daarentegen wel nuttige bestanddeelen, vooral anorganische zouten bevat. 1)

{==490==} {>>pagina-aanduiding<<}

Omtrent de ademhaling merkten wij op, dat bij het kind het aantal ademteugen in de minuut veel grooter is dan dat der volwassenen. Het kind komt dus nog meer dan de volwassene in aanraking met de lucht, waarin het leeft. Is die lucht niet zuiver, maar verontreinigd door zaken, die er in zweven, dan zal het kind daarvan meer nadeel ondervinden dan de volwassene, om allerlei redenen. Vooreerst heeft het 44 kansen tegen 16 bij den volwassene om ze werkelijk in te ademen, en, zijn zij eenmaal in de luchtwegen geraakt, dan vinden zij daar een gevoeliger slijmvlies, waaraan zij dus spoediger nadeel toebrengen. Is eenmaal het slijmvlies der kinderlongen aangetast, dan weet ieder, uit treurige ervaring, hoe spoedig er levensgevaar ontstaat. Hindert een weinig zwelling der wanden niet veel bij de ruimere luchtpijpen en takjes van den volwassene, diezelfde geringe zwelling wordt spoedig eene hoogst ernstige zaak bij de nauwe luchtbuisjes der kinderen. Daarbij mag nog wel in aanmerking genomen worden, dat bij verontreiniging der lucht door zichtbaar stof, zand, enz. doorgaans die zaken in de onderste luchtlagen zweven, dat wil zeggen in de lagen, waarin het kind ademt, terwijl de volwassene er boven uit steekt. En dus: acht de zuiverheid der lucht voor uwe kinderen van hoog belang, laat op kinderkamers en bewaarscholen zoo min mogelijk stof in de lucht zweven. Ook hier is het woord fabriekskinderen wellicht voldoende om u aan treurige schilderingen en statistieke opgaven te doen denken.
Dat overigens het genot van zuivere lucht, zooveel mogelijk van buitenlucht, heilzaam is, behoeft niet betoogd te worden, omdat de feiten duidelijk genoeg spreken. Ik zal mij dus van lofredenen daaromtrent onthouden.
Omtrent de huidfunctie der kinderen merkten wij op, dat de afscheiding van zweet gering, van huidsmeer daarentegen sterk is. Hieruit volgt dat de reiniging der huid vaker noodzakelijk is dan bij volwassenen, waar de afscheiding van zweet sterker, van smeer minder sterk is. Dit laatste toch is niet vloeibaar en verstopt de openingen der huid als het niet verwijderd wordt. Door zeepsop wordt het smeer opgelost, daardoor kan men dan ook vaak het vormen van korsten op het hoofd bij kleine kinderen voorkomen; hebben zij zich echter gevormd, dan moet men ze niet anders dan door oplossing trachten te verwijderen. Mechanische middelen (kam en borstel) irriteeren

{==491==} {>>pagina-aanduiding<<}
de nog zoo fijne huid, en geven aanleiding tot vermeerderde afscheiding, terwijl het bedekt zijn van een zoo klein gedeelte der huid als die korsten beslaan, die daarenboven nog barsten als zij droog worden, en dus openingen voor de uitwaseming vrij laten, geen nadeel met zich brengt, vooral wanneer overigens de oppervlakte van het lichaam door nauwkeurig baden of wasschen, goed opengehouden wordt. De onzichtbare uitwaseming is sterk bij kinderen. Daaruit volgt de behoefte aan goede ventilatie in lokalen, waar veel kinderen aanwezig zijn. Wat in de lucht zweeft wordt ingeademd, en daarom is het verblijf in een slecht geventileerde ruimte nadeelig. In overvulde scholen heerscht eene onaangename lucht, het produkt der uitwaseming; dat die lucht, door onderwijzer en kinderen ingeademd allerlei stoffen in het organisme brengt, die het reeds als onbruikbaar had verwijderd, en daardoor nadeelig moet werken, is duidelijk, terwijl het een bekend feit is, dat op zulke scholen hoofdpijn, slaperigheid, misselijkheid geene vreemde gasten zijn. Van meer belang is de ventilatie op scholen en kinderkamers dan elders, omdat volwassenen doorgaans niet 5 of meer uren, gedurende 6 dagen der week in sterk gevulde lokalen doorbrengen.
Ten opzichte van het zenuwleven zagen wij, dat het bij de kinderen zich van dat der volwassenen onderscheidt, vooreerst door het allengs ontwaken van bewustzijn, wilskracht en verstand, door middel van indrukken uit de buitenwereld; ten tweede door de talrijkheid der reflectiebewegingen; ten derde door de ongeschiktheid der hersenen om zich lang met ééne zaak bezig te houden, en de neiging tot oefening van deze door werkzaamheid in al hare deelen. Naar aanleiding hiervan valt er het een en ander over de hygieine der opvoeding te zeggen. Door indrukken van de buitenwereld ontwaken bewustzijn, wilskracht en verstand van het kind, dat wil zeggen, het gaat zich rekenschap geven van wat het gevoelt, ziet, hoort; het leert zóó zijne spieren gebruiken, dat het willekeurig kan grijpen, zijne stem verheffen, loopen, enz.; het gaat verschillende indrukken combineeren en daaruit gevolgtrekkingen maken. En omdat het dat alles door indrukken van de buitenwereld moet leeren, moet het kind in staat worden gesteld die indrukken te ontvangen en te verwerken. Een klein kind wil gaarne zien, hooren en vooral tasten, en zoo leert het de wereld kennen, waarin het moet leven: het ver-
{==492==} {>>pagina-aanduiding<<}
heugt zich als zijn eigene kracht de grootsche uitwerking kan teweeg brengen, die het verkrijgt door omgooien van voorwerpen, rammelen met een bos sleutels, kortom zooveel geraas en beweging mogelijk maken. Dat alles moet het hulpbehoevende schepseltje doen ontwikkelen tot mensch. Als het lichaam groeit, zonder dat de hersenen zich door dat alles met de buitenwereld vertrouwd maken, dan wordt het kind nimmer denkend mensch: het wordt een idioot.
Bij een kind zijn de reflectiebewegingen tatrijk. Men zal zich herinneren dat reflectiebewegingen die bewegingen zijn, die ontstaan doordat de prikkel, door de gevoelszenuwen naar het centraal-orgaan overgebracht, dáár overspringen op de oorsprongen der beweegzenuwen zonder tusschenkomst van het bewustzijn. Dat zij bij het kind de overhand hebben boven de willekeurige bewegingen is eigenaardig voor zijne mate van ontwikkeling; blijft deze toestand echter bestaan bij den volwassene, dan zijn wij physiologisch gerechtigd hem kinderachtig te noemen. Iemand, die bij ieder onverwacht geluid, iedere plotselinge aanraking opspringt of een gil laat hooren, zullen wij als zoodanig beschouwen, tenzij wij weten, dat eenige bepaalde toestand van lichaam of geest hem in bijzondere omstandigheden geplaatst heeft. De gezonde gang van zaken is, dat bij het kind allengs bewustzijn en verstand zóó de overhand verkrijgen, dat de reflectiebewegingen zich steeds minder voordoen, zoodat de volwassene op iederen indruk van de buitenwereld verstandig en geheel als meester van zijne handelingen antwoordt: de opvoeding moet het kind daartoe opleiden. Ik ben geen materialist, en zie in den mensch meer dan een zoogdier met een uiterst fijn georganiseerd zenuwstelsel; daarom geloof ik dat de opvoeder zich ook andere dan physiologische vragen te stellen heeft; toch meen ik, dat bij het deel der opvoeding, dat wij thans bespreken de gezonde opvoeding van het zenuwstelsel een hoogst gewichtig deel is der geheele opvoeding. - Wat zij nu kan doen om het kind allengs volkomen heerschappij over zijne handelingen te doen verkrijgen, steunt mijns inziens op het volgende: Sterke prikkels veroorzaken reflectiebewegingen, wanneer soortgelijke zwakke prikkels het niet doen. Stapt men in een bad van zeer koud water, dan zal men aanvankelijk als een ongelukkige hijgen, is het water minder koud, dan gaat de ademhaling geregeld
haar gang. Het hijgen is in dit geval eene re-
{==493==} {>>pagina-aanduiding<<}
flectiebeweging door de sterke koude opgewekt, door de minder sterke koude niet. Heeft men zich echter gewend aan de koude baden, dan zal water van dezelfde lage temperatuur als op den eersten dag, veel minder benauwdheid en hijgen veroorzaken, dan in het begin. Hieruit blijkt, dat dezelfde aanraking dan een minder sterke prikkel is, zij is dit geworden door de gewoonte; de zenuwen hebben dus de eigenschap dat zij zich aan prikkels kunnen gewennen, en van die eigenschap moet de opvoeder partij trekken. Hij moet de zenuwen van het kind doen gewennen aan de prikkels, die zij in hun volgend leven zullen ondervinden; verzuimt hij dit, dan zal het kind zich later zeer over zijne zenuwen te beklagen hebben; van alles zal het schrikken, winterkonde zal het spoedig de tranen uit de oogen persen, bij iederen onverwachten indruk zal het geen meester zijn over zijne uitingen en handelingen; hij, of zij, die werkelijk zenuwachtig is, dat is, ieder voor wiens zenuwen elke prikkel een sterke prikkel is, weet hoe bitter die gevoelige zenuwen vaak zijn leven vergald hebben. Ik sprak reeds van het vatten van koude als reflectie van een prikkel der huidzenuwen op de beweeg- en vaatzenuwen van keel, longen, maag, enz. Dat hiervoor hetzelfde geldt aangaande het gewennen der zenuwen aan prikkels als omtrent andere zenuwen behoef ik thans niet nader uit te werken. - Een merkwaardig voorbeeld van de magt der gewoonte in dit opzicht vinden wij in het volgende. De landbouwer, de schipper, de metselaar en vele anderen, wier bedrijf hen dagelijks aan den invloed van weêr en wind blootstelt, lachen om de vraag of zij niet verkouden worden van een guren wind, en toch zijn doorgaans diezelfde mannen, kloek als boomen, zeer bevreesd voor het loopen met een bloot hoofd in de open lucht. Hunne zorgvuldigheid op dit punt heeft mij vaak getroffen:
zij is echter niet overdreven. Koude lucht op hun ontbloot hoofd is hun niet alleen hoogst onaangenaam, maar zou hen ook verkouden maken. Bedenkt men, dat zij na hun schooltijd bijna onophoudelijk het hoofd bedekt houden, en des nachts doorgaans dikke wollen mutsen dragen, dan wordt het duidelijk, dat de huidzenuwen van het hoofd, in het overigens geharde lichaam, zeer gevoelig zijn geworden voor afwisseling van temperatuur.
Met het gezegde heb ik trachten te verklaren wat ik onder harden versta. Mijne bepaling er van luidt aldus: harden is het trapsyewijze gewennen der zenuwen aan de prikkels, die

{==494==} {>>pagina-aanduiding<<}
haar in den loop van het leven waarschijnlijk zullen treffen. - Dat is het, wat de hygienist den kinderen toewenscht; daarom raadt men aan het kinderhoofd ontbloot te laten, het kind aan koude baden of wasschingen te gewennen; in de kinderkamer, in het belang der zintuig-zenuwen, eene vroolijke bedrijvigheid te laten heerschen, het kind niet al te angstig voor stooten en vallen te behoeden, het aan den invloed van weêr en wind te gewennen; kortom daarom maakt harden sterk en flink.
Het harden moet dus dienen, om het kind op te leiden tot een mensch, bij wien de indrukken der buitenwereld weinig reflectiebewegingen opwekken, zoowel in het animale als vegetatieve stelsel. De juiste wijze en maat als algemeenen regel er voor op te geven is natuurlijk niet te doen; dat hierbij de eigenaardigheden van ieders gestel in het oog moeten gehouden worden, en dat ik het hardings-beginsel niet wil overdrijven en er aldus amnestie voor onvoorzichtigheid en roekeloosheid niet uit wil afgeleid zien, hoop ik dat van zelf bij het gezegde zal begrepen worden.
Het harden b.v. tegen koude moet zich er toe bepalen om aan onvermijdelijke afwisseling in temperatuur te doen gewennen, zonder daarom noodzakelijke bescherming tegen strenge koude buiten te sluiten. Onvermijdelijk noem ik b.v. den overgang van de kamer in den gang, en, is die gang niet tochtig, dan vind ik het doelmatig, dat men de kinderen gewent de kamer te verlaten, zonder shawl of overjas aan te trekken. Ondoelmatig vind ik het echter het lichaam armoede te doen lijden door in den winter het kind te kleeden even als 's zomers. Ik zou het dwaas vinden als de bewoner van Noord-Rusland zich ging kleeden als een landmeter op Java: de Rus is echter 's winters buiten zijn vaderland zeer ongelukkig, omdat hij gewend is aan huizen, die geheel verwarmd zijn, en het eene barbaarsche liefhebberij vindt dat men elders niet verwarmde gangen, trappen en zelfs slaapkamers heeft.
Hoe de leiding van geest en gemoed ook in niet stoffelijke handelingen het kind tot een verstandig mensch moet helpen vormen, hoe zelfbedwang de kern is van een krachtig karakter, staat niet aan mij te bespreken. Zooveel is zeker dat de maatschappij niet in beschaving en levenskracht zal verliezen, als het geslacht, dat haar eenmaal zal vormen, leert zijne indrukken met snelheid en juistheid te verwerken, tot bewuste en doel-
{==495==} {>>pagina-aanduiding<<}
matige handelingen. Veel zou er nog te zeggen zijn over het verschil dat wij waarnemen tusschen den minder beschaafde, die zijne gemoedsbewegingen door woest lachen of hevig snikken kenbaar maakt en den meer beschaafde, die door vroolijk, doch bezadigd lachen of door stil weenen laat blijken, wat er in hem omgaat; wat betreft het onbedaarlijk lachen, dat ook den lacher zelven wel eens te lang duurt, maar waarover hij geen meester is, en dergelijke zaken meer, voor zoover het lichaam er in betrokken is, laten deze dingen zich allen tot het gezegde terugbrengen.
Ik sprak eindelijk over de eigenaardige gesteldheid der kinderlijke hersenen, die zich daarin uit, dat het kind zich niet lang achter elkander met één onderwerp kan bezighouden, doch zoolang het wakker is onophoudelijk de verschillende deelen zijner hersenen oefent.
Als men nagaat dat werkzaamheid van een orgaan, dus ook van ieder deel der hersenen, tijdelijke congestie van bloed met zich brengt en dat te lang aanhouden van die congestie ontsteking met al hare gevolgen kan veroorzaken, dat voorts het ontstaan van vermoeidheid eenigszins aanwijst, dat de bedoelde werkzaamheid niet langer kan volgehouden worden zonder nadeel voor het werkzame orgaan, dan heeft men reeds het een en ander, waarnaar men zich bij de opvoeding van het hersenleven kan richten. Wil men een kind dwingen langer over ééne zaak te blijven denken, dan het kan, dan kunnen zich verschillende gevallen voordoen. In het gelukkigste geval verliest de dwingende opvoeder zijn geduld, en schouderophalend over het onleerzame kind verlaat hij het strijdperk, zeer ten bate van het kind voornoemd. Of het kind heeft sterke hersenen en doet zijn best (bij niet bedorven kinderen is de wil doorgaans goed) en oefent het verlangde deel zijner hersenen, en krijgt geene hersenontsteking, en de opvoeder juicht over de leerzaamheid van het kind, en dit kent vele versjes, of namen, of zaken van buiten, en richt daarop zijn streven; en de andere deelen der hersenen lijden er onder; het kind springt niet van het een op het ander, en weet van al die andere zaken dan ook veel minder dan een ander kind, maar het is een verstandig kind, het leert verbazend goed, het is geen onbezonnen nieuwsgierig roodborstje, het is een deftige geleerde papegaai; maar vroolijk is het nu juist niet, en ach! wat wordt er van een

{==496==} {>>pagina-aanduiding<<}
menschelijk wezen, dat als kind niet vroolijk is! Of wel, het kind doet zijn best, en krijgt eene hersenontsteking, waarbij het, ook als het beter wordt, niet veel wint.
Hier moet ik weder tegen mogelijke valsche gevolgtrekkingen protesteeren.
Ik verlang niet, dat men de hersenwerkzaamheid van het kind geheel aan zich zelf overlate, en er alle leiding aan onthoude. De natuurlijke verhouding tusschen ouders en kinderen brengt zeer zeker met zich, dat de ouders de ontwikkeling van het kind bevorderen; het kind moet geholpen worden in het bijeenvoegen van indrukken tot een juist beeld der zaken, het verheugt zich, als men het iets aantoont of uitlegt dat het begrijpen kan. Ik eisch echter dat de opvoeder niet meene een natuurlijk proces tegennatuurlijk te kunnen verhaasten zonder nadeel voor het kind, en dat hij niet verge van jonge hersenen, wat eerst oudere kunnen volbrengen. Aan lust om te leeren ontbreekt het een gezond kind zelden: dat blijkt ons uit zijn onophoudelijk vragen en onderzoeken. Wel kan er spoedig bij het kind voorliefde voor ééne soort van bezigheid ontstaan, waardoor het minder neiging heeft voor andere zaken, en dan moet men zeker trachten ook voor deze de neiging op te wekken; men zie echter vermoeidheid niet aan voor onwil, maar moet de eene van den anderen weten te onderscheiden; hoe dit moet geschieden is eene vraag van takt, en vooral van liefde voor het kind, de hoofdvoorwaarde van elke goede opvoeding.





{==497==} {>>pagina-aanduiding<<}

Een avond in Liberia.

Door Dr. J. Helder.

In eene der hoofdstraten van Liberia - eene stad ergens in Nederland en dus niet te verwarren met het Liberia aan de westkust van Afrika - staat het huis van Mijnheer van Rechteren. 't Is in den avond omstreeks half acht. Op de ruime bovenkamer vlammen de pitten van een elegante gaskroon; van den kachel straalt eene aangename warmte uit door 't gansche vertrek; op de tafel zijn wijn en sigaren voorhanden. Behalve die van den heer des huizes zijn er nog twee leuningstoelen bij den kachel geschoven, gereed om twee vrienden te ontvangen. Terwijl van Rechteren hen wacht wandelt hij de kamer op en neêr met een brief in de hand, zoo even door hem ontvangen en gelezen: nu en dan staat hij stil en leest eenige regelen voor de tweede maal, om straks weer peinzende zijne wandeling voort te zetten. Is de inhoud van den brief niet van vroolijken aard, evenmin zijn 't sombere gedachten, die van Rechteren vervullen. Gelaat en houding doen veeleer het tegendeel vermoeden. Trouwens, hij was niet gewoon de donkerste zijde der dingen bij voorkeur in 't oog te vatten. Wie hem niet kende, zou hem wellicht voor een pessimist houden. Daarvoor echter bezat hij te veel energie, te veel moed en geloof. Veeleer was hij optimist. Maar al wist hij de deugden der maatschappij op te merken en te waardeeren, voor hare gebreken was hij geenszins blind. Ook hij had eene ‘abscheuliche Welt’ leeren kennen, maar in plaats van met Heine in te stemmen: ‘Schöne Welt, du bist abscheulich’, was, juist omgekeerd, de slotsom zijner wereldbeschouwing: ‘abscheuliche Welt, du bist schön.’
Na verloop van eenige minuten wordt er gebeld en kondigt het gerucht van beneden de komst der gasten aan. Van Rech-
{==498==} {>>pagina-aanduiding<<}
teren legt den 'min of meer onachtzaam toegevouwen brief op tafel en terwijl hij mompelt: Ja, vriend! 't is niet anders, wij zitten nu eenmaal met van Schreeuweren opgescheept, gaat hij naar de deur om zijne vrienden, die reeds boven aan de trap zijn, te ontvangen.
Men behoeft slechts enkele oogenblikken in dezen kleinen kring te vertoeven, om zich van den intiemen omgang der drie vrienden te overtuigen. Hoe hunne persoonlijkheden ook mochten verschillen, zij sympathiseerden; ééne richting nam hun geest, dezelfde belangen stonden zij met hart en ziel voor. In dezelfde stad woonachtig, kwamen zij meermalen gezellig bijeen. Ook nu zaten zij ‘gemüthlich bei dem Wein’, alsof zij nog ‘drei muntre Burschen’ waren. Maar aan levenslust paarden deze krachtvolle mannen ernst. Door hunne positie zoowel als door hun vermogen konden zij veel invloed uitoefenen op den gang van zaken in de stad hunner inwoning. Zij maakten daarvan een uitnemend gebruik. Wanneer er iets moest worden ten uitvoer gebracht ten algemeene nutte, hier of daar een Augiasstal schoon gemaakt, dan betoonden zij zich weerbaar en kloek. En in den vriendenkring werden vooraf velerlei zaken gewikt en gewogen en plannen gemaakt, waarvan de uitvoering zelden achterwege bleef. Elk hunner betoonde zich op zijne beurt een animal disputax. Aan levendige discussiën ontbrak het dan ook nimmer, al sloegen zij in den regel één weg in naar 't zelfde doel.
- Gij hebt den uitslag der stemming vernomen - vroeg een der vrienden onzen gastheer - en weet dus dat Mijnheer Weerhaan en Mijnheer v. Schreeuweren tot leden van den raad zijn gekozen?
- Ja, - was het min of meer onderdrukt antwoord.
- Welnu, gij zucht alsof onze partij de nederlaag had geleden? Ik kan ook niet zeggen, dat de keus mij bijzonder bevalt, maar gij hadt toch niet gewenscht, dat de andere partij...
- Neen, vriend, dat weet gij wel beter. Maar gij weet tevens even goed als ik dat ook de liberale partij - zoo als men onze partij nu eenmaal noemt - hare schaduwzijde heeft. Ik respecteer onze ferme, degelijke lui, maar waarlijk, wij hebben een aanhang, dien ik wel als matrozen zou willen inschepen op de Germania om aan de Noordpool-expeditie deel te nemen. Daar zouden die vrienden gelegenheid vinden hunne heethoofdigbeid wat te bekoelen.

{==499==} {>>pagina-aanduiding<<}

- Maar, en hiermede nam de derde het woord op, maar amice, gij vergt te veel, gij wilt van onze liberalen in eens volmaakte menschen hebben. Gij kunt toch niet verwachten, dat Mijnheer Weerhaan, die vroeg de zaken zijns vaders moest overnemen, dat Mijnheer v. Schreeuweren, die na eenig lager onderwijs genoten te hebben terstond in zijne affaire kwam - gij kunt niet verwachten, dat deze mannen met eene veelzijdige kennis voor den dag komen, welke men alleen bij de meest ontwikkelden kan aantreffen. Inderdaad, zij verdienen onze bewondering. Van de gelegenheid tot grondig onderwijs verstoken, hebben die lieden zich zelven gevormd en het toch zóó ver gebracht, dat zij over vele zaken weten meê te spreken. Slaan zij den bal al eens mis, dan is doorgaans hunne gebrekkige opleiding, niet hunne domheid daarvan de oorzaak.
- O mijn waarde - was het antwoord - geloof zeker, dat ik die mannen in hunne goede eigenschappen wil waardeeren. Hoe eenzijdig zij ook zijn gevormd; met welke zonderlinge denkbeelden die autodidacten ook mogen te voorschijn komen, houd u overtuigd, dat zij mijne sympathie hebben en dat ik de pedanterie, welke aan dat soort van lieden veelal eigen is, gaarne verdraag, omdat zij het self-help zoo ijverig in toepassing brengen. Maar dat dringt mij niet, mijne oogen te sluiten voor hunne dwaasheden en mij niet te verzetten tegen de jammerlijke utopiën, waarmede hun brein niet zelden is opgehoopt.
- Alles waar - was 't antwoord - maar even waar is het, dat wij de wereld moeten nemen zoo als zij is, roeien met de riemen die wij hebben. Met hekelachtigheid komen wij niet veel verder. Er zijn er, die ons dragen omdat zij ons vreezen en onze onmisbaarheid gevoelen, maar anders zouden zij ons zien komen. Wellicht verneemt gij 't zelden, maar wees verzekerd, dat wij, maar gij inzonderheid, doorgaan voor half liberaal, te trotsch om de liberale richting met kracht te steunen, te veel diplomaat, om voor onze opinie altijd rond uit te komen; bij niet weinigen staat gij vooral te boek als een semi-aristocraat. Ik geef alleen de opinie.....
- Van heet- en warhoofden, viel van Rechteren met eenige verontwaardiging zijn vriend in de rede. Ik een semi-aristocraat! Wel zeker, wanneer men niet in alles meedoet, zich een enkele maal verstout om leelijk te noemen wat Mijnheer v. Schreeuweren c.s. heel mooi vinden, - dan is men niet zuiver

{==500==} {>>pagina-aanduiding<<}
in de leer, dan coquetteert men met de anti-revolutionairen, dan is men te hooghartig om een echte man des volks te wezen! Fraai liberalisme met zijn dweepen voor vrijheid en zelfstandigheid! Semi-aristocaat! Wat verstaat dat volk dan toch onder aristocratie? Zich zelf te zijn, eerbied te hebben voor toestanden, die door de historie van eenige eeuwen allengs geworden zijn en dus niet in eenige dagen geheel veranderd of weggenomen kunnen worden, met kracht te bestrijden onbesuisde theoriën van lieden, die al hunne politieke kennis uit een paar couranten hebben opgedaan - indien dat aristocratie heet, ja, laten ze mij dan niet een halve maar een volbloedaristocraat noemen. Waarlijk! er zijn onder de zich noemende liberalen zoovele groene en verwaande lui, die altijd de woorden: ‘vrijheid, vooruitgang, volksontwikkeling’ op de lippen hebben, maar van ware ontwikkeling zoo weinig begrijpen, dat men zich bijna moet schamen langer onder die vlag te varen.
- Onder welke vlag dan? - vroeg zijn vriend, die 't bijna met hem eens was en deze vraag vooral opperde om verdere discussie uit te lokken - ‘gij wilt u toch niet bij Jhr. van Waggelen aansluiten. Wie weet of 't u niet gelukken zou, ik hoor: gij vindt nog al genade in zijne oogen, omdat gij bekend staat onzen liberalen menigmaal den voet dwars te zetten.
- Jhr. van Waggelen! - antwoordde onze gastheer, terwijl een spotachtig glimlachje om zijne lippen zweefde - Jhr. v. Waggelen, doctor in de Romeinsche kunst van zwelgen en in de hedendaagsche kunst van laffe en vuile aardigheden te debi teren, ridder van de liederlijkheid, versierd met het grootkruis, hem door Koning Blasé geschonken.....
- Nu, niet al te heftig, er zit nog wel iets meer in hem. Op de societeit leest hij getrouw Het Dagblad, weet op zijn manier te politiseeren en nu en dan een schampscheut te geven aan die ‘vervloekte liberalen’, occupeert zich voorts met het bestudeeren van enkele geillustreerde tijdschriften, bladert op zijn kamer wel eens in een franschen bijbel, in 't gevoel zijner roeping als ouderling bij de Waalsche gemeente en schijnt veel schoonheidsgevoel te bezitten, want hij vindt bijna alles ‘almachtig aardig’ of ‘almachtig vervelend’. In onze stad is tot nu toe geene poging aangewend om eene midden-partij te vormen, eene min of meer conciliante richting in 't leven te roepen, en daarom, wie weet.....

{==501==} {>>pagina-aanduiding<<}

Hoor eens - antwoordde onze gastheer - laat ons die raillerie over v. Waggelen laten varen; ellendige wezens vindt men onder allerlei standen en allerlei richtingen en 't is onbillijk, wanneer men naar zulke exemplaren eene stand of eene richting gaat beoordeelen. Maar gij beiden zijt met mij overtuigd dat bij al het goede, wat onze tijd met zijn streven naar vooruitgang op elk gebied oplevert, er toch ook zoo veel oppervlakkigheid, zoo veel pedanterie heerscht, zulke dwaze en belachelijke denkbeelden worden verkondigd, dat het meer dan tijd wordt, om met kracht zijne stem daartegen te verheffen. Wij zijn mannen van den vooruitgang, maar de dwaasheden, door enkele kraaiers uitgesproken, vinden bij zoo vele zwakke en onzelfstandige lieden ingang, dat ik mijn hekelzucht menigmaal niet bedwingen kan, al laad ik dan ook den schijn op mij van een anti-liberaal of semi-aristocraat te wezen.
In de vorige week ben ik weer getuige geweest van die dwaasheid. 't Had plaats op de kiezersvergadering. Jammer dat gij beiden uit stad waart.
- Wat is er dan gebeurd? vroegen beiden als uit één mond.
- Zoo als ge weet, werden Mijnheer Weerhaan en Mijnheer v. Schreeuweren met eene geringe meerderheid van stemmen tot candidaten gesteld. Maar wellicht weet gij niet, - en dit moet ik u eerst mededeelen, - dat v. Schreeuweren sinds eenigen tijd een ijverige studie maakt van Kramer's Woordentolk. Voorts dat de geliefkoosde lectuur van dezen vriend bestaat in het Stuiversmagazijn en de Dageraad. Ook verzekerde mij onlangs iemand dat hij veel moeite besteedt aan de Gidsartikelen van Prof. Buijs en Vissering, - hij wou staatsoeconoom worden - of hij ze begrijpt is een andere zaak, en dat de laatste courant-artikelen van het Noorden, de kwestie nl. of het menschelijk geslacht uit het apenras is voortgekomen, hem bijzonder interresseren. Welnu! ter nauwernood waren de briefjes geopend en de kandidatuur van onze heeren geproclameerd, of Mijnheer v. Schreeuweren vraagt het woord, en nu kan ik u toch verklaren, dat ik zelden zulk een onzin heb gehoord uit den mond van iemand, die niet voor krankzinnig doorgaat.
't Kan te pas komen, dacht ik, en daarom heb ik mij de moeite getroost terstond bij mijne tehuiskomst, zoo veel mijn geheugen dit permitteerde, op te teekenen, wat ons achtbaar raadslid daar heeft uitgekraamd.

{==502==} {>>pagina-aanduiding<<}

Van Rechteren gaat naar het boekenrek, haalt een stuk papier voor den dag, zet zich weer in den leuningstoel en leest:

‘Burgers van het vrije Nederland! gij allen, individuën, hier tegenwoordig, aangezien mijn geest correspondeert met uwen geest en gij daarvan zulk een treffend blijk hebt gegeven, wil ik vooreerst dank zeggen voor de confidentie, in mij gesteld. Maar ik wensch u tevens mee te deelen, welk eene gedragslijn ik in deze zoo gewichtige betrekking wensch te volgen. Ik neem terstond de gelegenheid te baat, om langs dezen meer en meer gebruikelijken weg u mijne polite confessie te doen hooren. Welnu dan burgers, weest verzekerd dat het vrijheidsvuur met fellen gloed in mij brandt, en dat ik met dit vuur zal trachten te verteeren alle vermolmde instellingen en middeneeuwsche verordeningen waarin wij vrije mannen nog als in slavenketenen zuchten. In deze kandidatuur, M.H. zou ik de voorbode zien van de vervulling der profetie, in mijne vroege jeugd reeds over mij uitgesproken, dat ik nog eens in de Tweede Kamer zitting zou nemen, indien niet edeler streven in mijn borst gloeide, waardoor ik deze hoogst eervolle profetie ten eenemale abdiceer. Ja, M.H. want de hallucinatiën mijner jonkheid schijnen nu toch nabij, dank zij den vooruitstrevenden geest des tijds, dat men nu toch eindelijk eens durft gewagen van eene Nederlandsche Republiek. Ja, M.H., de grooten zitten ons nog te veel op den kop, te veel monopolie, de wetten der gezonde staatsmonomanie worden met voeten getreden; de geestelijkheid, die relliquie uit den nacht van 't voorleden, ze moet uit de wereld, van den oefenaar af tot de moderne domine's toe, allen domooren of bedriegers, om den broode alleen M.H. Weg met het nepotisme, leve het socialisme! republiek! nieuwe verdeeling der eigendommen, meer goederen gemeen! Niet M.H. om de eerste Christenen na te volgen, gij weet, ik haat het Christendom en heb altijd beweerd, wat eerst nu door de verlichte filosofen wordt verkondigd, dat de mensch uit het apenras is voortgekomen....M.H.....Sapienti Sat....’
Hier bleef - vervolgde onze gastheer, die, het papier ter zijde leggende, weer 't woord tot zijne vrienden richtte - hier bleef Mijnh. v. Schreeuweren steken. Sapienti sat, dachten ik en anderen met hem, we gingen heen en lieten hem met zijn politen aanhang zitten. Nu weet gij dus, wie lid van den raad

{==503==} {>>pagina-aanduiding<<}
geworden is 't Is waar, met eene geringe meerderheid, maar we zitten nu eenmaal met hem en ik verzeker u, dat met zoo'n warhoofd weinig is aan te vangen. Hij noemt zich liberaal en dat is in zijn mond: Ik alleen ben op de hoogte en wie niet met mij schreeuwt is een achterblijver of een verborgen aristocraat.
De vrienden begrepen zijne malaise over den uitslag der stemming.
Wat is er aan te doen? Hoe die vrijheidskoorts, die zoo menigeen reeds 't hoofd op hol bracht, te stuiten? Wat aan te vangen, om het streven naar ontwikkeling en vooruitgang, overal zichtbaar, zóó te leiden, dat het niet op zulke jammerlijke dwaasheden uitliep en ontaardde in eene oppervlakkigheid, eene pedanterie, die aan ware ontwikkeling voor goed den weg afsloot? Deze vragen waren meermalen het onderwerp hunner gesprekken geweest en ook nu, na deze mededeeling omtrent Mijnh. v. Schreeuweren, volgde omtrent dit punt eene drukke wisseling van gedachten.
Aan vertrouwen op de toekomst ontbrak het hun niet. 't Was hunne vaste overtuiging dat ook ten opzichte van het liberalisme ‘die Weltgeschicht das Weltgericht’ zou blijken te zijn. Maar afkeerig van het ‘laisser faire’ en van die verdraagzaamheid, welke in toepassing wordt gebracht door menschen zonder karakter en zonder geestdrift, begrepen zij in hunnen kring al het mogelijke te moeten doen om de afdwalingen van het liberalisme te keer te gaan en de oppervlakkigheid zonder verschooning te hekelen. Zoo gaven niet zelden hunne discussiën aanleiding dat menige kolom in de courant van Liberia, die tweemaal 's weeks verscheen, gevuld werd met artikelen, waarover Mijnh. v. Schreenweren zelf zich doorgaans zeer verontwaardigd betoonde, maar die toch op zijnen aanhang nu en dan een heilzamen invloed uitoefende, en waarin de onbekookte theoriën dier geavanceerde vrijheidszonen op duchtige en gevoelige wijze aan de kaak werden gesteld.
Tevens stelde de woordenwisseling, in dezen kleinen vriendenkring gehouden, hen in staat ijverig te werken aan een nieuw tijdschrift, dat op ongeregelde tijden verscheen en getiteld was: Anti-Jan-Rap. Het aantal inteekenaren was nog niet verbazend groot, maar het debiet, dat steeds toenam, ruim genoeg om de uitgave voort te zetten. Het tijdschrift werd vooral gelezen door beschaafde liberalen en echte aristocraten, die hier

{==504==} {>>pagina-aanduiding<<}
elkander de hand schenen te reiken. De inhoud was meermalen scherp. Men legde onbeschroomd den vinger op de wonden der maatschappij, maar met het doel om ze zoo mogelijk te genezen. Hetgeen in 't licht was verschenen kenmerkte zich door bezadigdheid, door billijke waardering van al wat er goeds in de maatschappij gevonden werd. Tevens was het geschreven met warmte, met geestdrift. Eerstdaags zou weer eene aflevering verschijnen. Nu was het gewoonte onder de vrienden, eer de stukken werden gedrukt, elkander den inhoud voor te lezen. Het grootste deel van deze aflevering was voor de pers gereed. Men wachtte nog op eene bijdrage, door den heer Nobelaar toegezegd. Deze had als rijks-ambtenaar geruimen tijd in Liberia gewoond, maar was als zoodanig voor eenigen tijd verplaatst naar Liberrima, eene stad, die naar men beweerde dezen naam droeg, omdat hare bewoners van den ‘vliegenden vooruitgang’ waren. Vroeger behoorde Nobelaar tot dezen vriendenkring. Eenige weken geleden had hij afscheid moeten nemen en was met der woon naar Liberrima vertrokken, de belofte achterlatende, dat hij werkend lid bleef van hun tijdschrift en spoedig iets van zich zou laten hooren.
- 't Verwondert mij, dat wij nog niets van Nobelaar hebben vernomen, zei een der vrienden, mij dunkt, hij wacht lang met zijne bijdrage. Hij had lang eens kunnen schrijven.
- Juist van middag een brief ontvangen, antwoordde v. Rechteren. 'k Had hem nog in handen toen gij aan de trap waart en heb hem met opzet hier op tafel neergelegd, opdat ik niet zou vergeten den inhoud u voor te lezen.
- Eindelijk dan, klonk het uit den mond van de beide anderen, terwijl zij meteen de houding van aandachtige toehoorders aannamen.
- 'k Moet u nog doen opmerken, zei van Rechteren, dat de brief wellicht tevens bijdrage wordt; luistert dus ook met dat doel.
De vrienden luisterden en v. Rechteren begon aldus:

Liberrima, enz.

Waarde Vrienden!

Wellicht hadt gij u voorgesteld, dat ik eerder aan mijne belofte zou voldoen. 'k Heb echter met opzet mijn schrijven nog eenige dagen uitgesteld en gewacht totdat ik hier min of meer georienteerd was, om in staat te zijn u de merk-
{==505==} {>>pagina-aanduiding<<}
waardigste bijzonderheden van mijne nieuwe woonplaats mee te deelen. Ik ben hier zonder ongelukken gearriveerd, geniet eene volmaakte gezondheid, mijne kamers bevallen mij uitmuntend, en toch benijd ik u in onze goede vaderstad, welke soms zoo weinig genade vond in onze oogen. Doch laat mij niet met klaagliederen beginnen. Gij weet dat het met mijne gezondheid, kamers enz. perfekt is en nu zal ik trachten zoo kalm mogelijk u te schrijven hoe ik 't hier gevonden heb.
Gij herinnert u dat, toen wij bij mijn vertrek in de wachtkamer bijeenwaren, een heer op en neerwandelde, ook gereed om de reis naar Liberrima te ondernemen. Hij nam met mij plaats in denzelfden waggon. Al ras vernam ik dat hij in Liberrima woonachtig was en dat hij luisterde naar den naam: van der Grap. Maar even spoedig bleek mij dat het ‘nomen est omen’ op hem kon worden toegepast. De trein was nog niet in beweging of daar begon het lieve leven. De passagier, die naast hem zat, kreeg 't eerst een beurt. ‘Mijnheer! - zoo riep hij uit met het ernstigste gelaat - Mh.! uw jas is geheel met stof bedekt.’ De man, niets kwaads vermoedende, greep naar de slippen, zag naar zijne schouders aan weêrskanten en, toen hij, van het stof niets bespeurende, met een vragenden blik zijn buurman aankeek, kreeg hij ten antwoord: ‘Mijnheer! 't is zoo, neemt maar een microscoop en u zult zien, dat ik de waarheid spreek.’ Vervolgens werd er een pijl aangelegd op een man die schuins tegenover hem zat. Nadat hij op de vraag of de reis ook naar Liberrima was, een bevestigend antwoord had verkregen, klonk het: ‘als u dan daar volhoudt wat u nu begint, zal u 't er niet ver brengen.’ - ‘Hoe zoo Meneer!’ - ‘Wel Meneer! in Liberrima zijn ze van den vooruitgang en u rijdt achteruit.’
Wenken genoeg voor mij om terstond eene slapende houding aan te nemen en alzoo aan de aanvallen van Mh. v.d. Grap te ontkomen. 't Duurde nog wel een half uur, eer die onweersbui van de walgelijkste flauwiteiten was uitgewoed. Helaas, onder de acht passagiers was er een, die er behagen in scheen te vinden. Eindelijk werd het stil. Nu durfde ik mijne oogen weer te openen en ja wel, daar vond ik mijn overbuur verdiept in lectuur. Zoo veel

{==506==} {>>pagina-aanduiding<<}
wist ik nu reeds van mijne nieuwe woonplaats, dat ze daar volgens het oordeel van Mh. v.d. Grap van den vooruitgang waren. Benieuwd, welke soort van lectuur een aanstaand medeburger zóó kon interesseren, dat hij voor goed zijn zoutelooze praat inhield, maakte ik gebruik van een gunstig oogenblik, waarin hij het boek in eene min of meer verticale richting hield, tuurde op den titel en las: Anecdotenboek, of: keur van 160 luimige uitvallen en boertige gezegden. En verbeeld u: het monster las het geheele boek in eens door, zegge 160 luimige uitvallen aaneen.
't Was avond, toen ik in Liberrima arriveerde. Uit een discours tusschen Mh. v.d. Grap en een paar andere heeren, die hem hadden opgewacht, vernam ik dat er een societeit was in de nabijheid. Het aanbod om mij te introduceren kon ik moeielijk afslaan. De heeren gingen vooruit, ik volgde. Ter nauwernood waren we binnen gekomen of met een razend geschreeuw werd Mh. v.d. Grap begroet en ik had geen minuut noodig om mij te overtuigen, dat de vervelende vent de meest gevierde man was van alle leden der societeit. Ik hield mij op een afstand, trachtte mijn kop koffij zoo vlug mogelijk te ledigen en las inmiddels het in een groote lijst gevatte papier, 't welk aan den muur hing. Let wel: Reglement van de Societeit ‘de Vrijheid’:
Art. 1. Het is den leden verboden op straffe van roijement eenig woord te spreken 't welk op godsdienst en zedelijkheid betrekking heeft.
Art. 2. Tot leden van de Directie zijn zij alleen verkiesbaar, die veel champagne drinken, vele oester- kippehaze- en andere pasteien eten, met vele kwinkslagen en vuile aardigheden (zeker een drukfout voor vuilaardigheden) voor den dag komen en de nachtlucht uitmuntend verdragen.
Volgden nog andere artikelen, die ik niet las omdat ik er genoeg van wist.

Onderteekend: M.v. d. Grap,
President.

enz.

Dat ik fluks mijn biezen pakte, kunt gij denken.
Later vernam ik nog omtrent diezelfde merkwaardige societeit, dat men de meeste tijdschriften, die er in vroe-
{==507==} {>>pagina-aanduiding<<}
gere jaren op de leestafel lagen en wellicht door enkelen gelezen werden, had afgeschaft en dat daarvan alleen overgebleven of daarvoor niet anders in plaats gekomen waren dan Asmodée, de Almanak voor Holl. Blijgeestigen, een soort van N. Spectator en de Dageraad.
Onder laatstgenoemde benaming bestaat hier ook eene vereeniging. Voor eenige dagen kwam mij dit ter oore. Om u de waarheid te zeggen was ik daaromtrent niet geheel op de hoogte; 'k had er wel iets van gehoord, maar wist er 't rechte niet van en daar de toegang voor een ieder vrij is heb ik daarvan gebruikt gemaakt en voor de eerste maar tevens voor de laatste maal die vereeniging bezocht. Ik kan er u niets anders van meedeelen dan 't geen Mh. v.d. Grap - zelf lid, maar alleen met het doel om ook daar als eeuwige grappemaker te verschijnen (en dit was waarlijk zijne minste flauwiteit niet) - mij in de ooren fluisterde:
Weet u, Mijnh.! waarom deze vereeniging ‘de Dageraad’ heet? - Waarom, Mh. v.d. Grap? - Wel, dood eenvoudig, de oprichters kwamen bijeen als de dageraad ter nauwernood aan de kimmen verscheen, - weet u, zoo veel liefde voor de zaak, dat ze 't ontbijt lieten staan en nuchter vergadering hielden, en daarom heet zij nog altijd, ‘de Dageraad.’
Kerken zijn hier niet. Of ja, ergens in de achterbuurt, daar is nog een kleine, maar de groote is afgebroken, en daarvoor hebben ze een ander gebouw in de plaats gesteld. Hoe ze 't ding noemen, weet ik niet, maar het gelijkt wel iets op een moskee. De heeren, die er vroeger nooit kwamen, wonen er nu zeer getrouw de bijeenkomsten bij. Maar ook alweer geheel anders als bij ons. Niet bij dag, maar bij nacht. En onlangs verzekerde mij iemand, dat het gebouw den vorm van een moskee had, omdat er de zeden van de Turken waren ingevoerd.
In één woord: 't is hier geheel anders als bij ons. Hier is ook een school. Maar geen gymnasium, 't is ook geen hoogere burgerschool, - welk een naam ze er aan geven, weet ik niet, maar 't is een heel bijzondere school, dat is: geen bijzondere zoo als bij ons, neen juist het tegenovergestelde. Ze zeggen, dat er alleen onderwijs wordt

{==508==} {>>pagina-aanduiding<<}
gegeven in de positieve en exacte wetenschappen. 'k Begrijp er niets van. Ik dacht altijd: wetenschap is wetenschap, wanneer 't is een onderzoeken, bestudeeren en alzoo een weten van de werkelijkheid, hetzij die werkelijkheid nu zichtbaar of onzichtbaar is. Maar hier denken zij er anders over. Zij kennen alleen positieve wetenschap, 'k geloof dat ze er wat chemie en geologie enz. onder verstaan. 't Is wel geen gymnasium en toch is er iets van het oude gymnasium overgebleven. Ze doen er nl. veel aan gymnastie. Vooreerst gymnastie des lichaams, dan gymnastie des verstands, maar ook aan gymnastie van 't hart. En als zij daarmede bezig zijn dan laten zij hunne leerlingen zulke sterke toeren doen, dat er hier menigeen loopt met een breuk in 't gemoed, met eene verlamming van 't hart en van 't zedelijk gevoel. En als ze den cursus hebben doorgeloopen, dan worden zij even als bij ons lidmaat van de kerk, d.w.z. hier van die moskee.
Dan is er nog iets merkwaardigs. Zoo als ge weet, zijn er bij ons velen bang voor vriend Hein. Maar zoo bang als ze hier allen zijn, is het toch zeldzaam. Niettemin hebben de Doctoren 't niet bijzonder druk. Onlangs sprak ik Dr......., ja, ik heb zijn naam niet onthouden; 't bleek mij uit zijn discours dat hij geen vriend van Liberrima was. - Beroerd volk, sprak hij, dat komt van dien ellendigen vooruitgang: de Volksgeneeskunde van Osiander, Urbanus-pillen, Brochures over Homöopathie, daar knoeien ze meê om. Weet je hoe zij hier redeneren? ‘Doctoren hebben wij niet meer van noode, wij kunnen ons zelf wel helpen, wij weten 't ook wel en hebben ook wel boeken over de geneeskunde. Als het te laat is, ja wel, dan roepen ze ons, en daarom sterven zoo velen in Liberrima.’ - Ik geloof wel, dat de man grootendeels gelijk heeft.
Ik noemde daar brochures. Als ge ooit een zondvloed van dat goedje hebt gezien, dan hier. Boeken - behalve romans - bijna niet. Alleen romans en brochures. Romans - gij weet, dat ik er van houd en de zaak dus niet van te zwarte zijde beschouw - romans moet een ieder gelezen hebben. Anders kan men niet meêdoen in 't publiek. En al hebben ze overigens weinig schaamte, op dit punt zijn zij bijzonder teergevoelig. Zoo werd ik nog kort

{==509==} {>>pagina-aanduiding<<}
geleden gewaar, dat hier ergens op een souper twee gasten vrij hevig disputeerden. De een vond het karakter van den hoofdpersoon in zekeren roman beminnenswaardig, de ander afschuwelijk; de een het geheele boek mooi, de ander het geheele boek leelijk. Beiden hielden met ongewone gestrengheid aan hun beweren vast, totdat eindelijk, toen een derde zich in 't dispuut mengde, uit het discours duidelijk bleek, dat geen van beiden 't boek gelezen had en 't van weerskanten niets anders was dan drieste bluf. 't Was nu eenmaal niet meer dan fatsoenlijk elken roman te kennen. Lazen ze dan ook maar alleen fatsoenlijke romans! Doch de ellendigste kost slikken ze 't liefst.
Wat de mode betreft, die hier heerscht, bespottelijker heb ik 't nooit gezien. Ik meende dat ze bij ons soms dwaas kon wezen, maar ik verzeker u dat ze nog eenvoudig en zedig is, vergeleken bij hier. Men kan aan alles zien, dat niet het aestethisch gevoel maar alleen caprice haar leidt en beheerscht. Bij ons bestaat er toch nog een soort van algemeene regel, heeft men enkele vaste gegevens, naar welke beoordeeld wordt wat in waarheid smaakvol, elegant, keurig, net is: bij ons praedomineert toch nog het eenvoudige en vooral het natuurlijke, zelfs bij de familie van Hoogenhuizen. Wanneer deze al wil schitteren, dan is er evenredigheid, kieschheid, smaak te ontdekken in al dat suprafijne en gedistingeerde, er is iets stils in al dat groteske, maar hier....'t is belachelijk. Bont, somwijlen onkiesch en de cocottes van Parijs getrouw nagevolgd. Maar bovenal onnatuurlijk. Om iets te noemen - de heeren loopen hier in Decembermaand bij felle vorst over straat altijd met gekleurd glacé-handschoenen gewapend. Of de handen al verkleumen en de vingertoppen bijna bevriezen, - 't doet er niet toe, 't is nu eenmaal hoogst fatsoenlijk en handschoenen van andere en dikkere stof, die werkelijk de koude afweren, zijn bij lange na niet zoo gedistingeerd. En laat het vriezen als in Siberië, ge ziet de dames niet anders dan met schijfjes op 't hoofd zoo groot als een rijksdaalder. Of die Dr. - ik kan maar niet op den naam komen - of die Dr. al gromt, dat de hersenen worden aangedaan, dat rheumatiek, ontsteking ja wie weet wat 't gevolg zal wezen, - 't baat niet, 't is nu eenmaal mode in Liber-
{==510==} {>>pagina-aanduiding<<}
rima. Zoowel omtrent kunst en schoonheid in 't algemeen als omtrent dit punt in 't bijzonder, kennen ze maar ééne spreuk: De gustibus non est disputandum. En deze brengen ze getrouw in toepassing. Ze leven in de vrijstad; wie zou hen hieromtrent wetten voorschrijven? Dat het schoonheidsgevoel van de meest aestethisch gevormde menschen als
regel moet gelden, is in hunne oogen niets dan tyrannie, 't is afbreuk aan de vrijheid.
In de eerste dagen krijgt men hier den indruk alsof de meeste lieden bijzonder muzikaal zijn. Pianino's bij de vleet. Gij kunt u voorstellen welk een prettigen indruk dit op mij maakte na de vele onaangename ontmoetingen. Des te grootere teleurstelling. Muzikaal - maar welk eene muziek! 'k Weet wel, bij ons laat dat ook nog veel te wenschen over, maar er zijn toch enkele degelijke musici. Hier hebben ze alleen ooren voor: Valse, Valse brilante, Galop, Polka-Mazurka enz. Wie 't ver brengen spelen: Caprice pour Piano, of: Fantaisie Capricieuse. Daarop komt alles weer neer. Andere muziek hoort, andere muziek ziet gij niet. Een iet of wat luchtig en vlug Andante vindt nog genade. Van klassieke muziek is natuurlijk geen sprake. Komt er bij toeval een ‘Adagio con expressione’ onder hunne oogen, ze noemen 't vervelend. En een ‘Religioso’, een ‘hymne’ of iets dergelijks, zij vinden 't cru.
Onlangs kwam hier bij ongeluk een virtuoos verzeild, die concert gaf. Het programma was flink, soliede, de uitvoering uitstekend. De muzikale wereld van Liberrima was goed vertegenwoordigd. Prachtige passages! Hardequinten, verminderde septime-acoorden, steeds gevarieerd, stoute overgangen, kolossale dissonanten, door elkander woelende als de baren der zee, worstelende om eenheid, zoekende naar harmonie, steeds het doel meer nabij, totdat ze zich eindelijk oplosten in volle, zuivere, breede accoorden. Gij zoudt meeworstelen, gij werdt gedwongen mee te zoeken en eindelijk mee te juichen,.....en de muzikale grootheden van Liberrima? - ze lachten, keken naar alle kanten uit, bewonderden anderer maar vooral eigen toilet, en...geeuwden.
Wanneer ik u de menschen hier au fond zal beschrijven, dan weet ik waarlijk geene betere vergelijking dan met hunne muziek.

{==511==} {>>pagina-aanduiding<<}

Voor de harde quinten en verminderde septime-accoorden van het leven hebben ze weinig of geen gevoel. De dissonanten dezer wereld hooren zij niet, of althans: zij sluiten hunne ooren voor die klanken. Dat menig dissonant op dit gebied, na lang gewoeld en gezocht te hebben naar harmonie, zich eindelijk oplost in een zuiver, liefelijk en vol accoord, daarvan hebben zij geen begrip. Eene hoogere beteekenis van het leven schijnen zij niet te kennen. Walsen en galoppeeren door 't leven, dat is hun doel, in die kunst zijn ze geoefend. Hun gansche leven schijnt ééne caprice, ééne fantaisie capricieuse. En wanneer de wals uit is, de groote galoppade een einde neemt, dan - als de ooren van een ander door een zuiver accoord worden getroffen - dan hooren zij een groote, kolossale dissonant, de dissonant van vriend Hein, die hen doet sidderen en ineenkrimpen.
Mijn brief is waarlijk lang genoeg. Dat ik reeds nu alle pogingen aanwend om spoedig van hier te verhuizen, zult ge na al het meegedeelde reeds hebben vermoed. En dat ge dit in mij zult billijken, daarvan houd ik mij verzekerd. Mocht ik u spoedig wederzien en aan uw bijzijn mijn hart weer eens verkwikken. Valete!

Steeds uw

Nobelaar.
P.S. Mocht gij van dezen brief gebruik willen maken voor ons tijdschrift, dan schenk ik u daartoe bij voorbaat reeds verlof. Nog iets - ik heb zoo iets bespeurd voor mijn vertrek, il y a quelque chose dans l'air, - draagt toch zorg, dat Mijnh. v. Schreeuweren niet in den Raad wordt gekozen. 't Kon zijn, dat hij iets aankweekte van den geest, die hier, - doch gij begrijpt mij.
Nogmaals de uwe:

Nobelaar.

Ik stel u voor - sprak de gastheer, nadat zij nog een heele poos over den inhoud geredeneerd en de vrienden begrepen hadden hoe onder den indruk van dien brief de malaise van v. Rechteren over den uitslag der stemming niet was verminderd - ik stel u voor den brief in deze aflevering te laten drukken.

{==512==} {>>pagina-aanduiding<<}

Er niets op tegen, - was 't antwoord - onder één beding, dat P.S. over Mijnh. v. Schreeuweren weglaten, dat zou al te personeel zijn.
- Dat ben ik geheel met u eens, personaliteiten haat ik als de pest, men komt er toch niet verder mee. Maar de oude spreuk: ‘lachende de waarheid zeggen’ moet in ons tijdschrift gehandhaafd worden evenals in onze discussies met onze medeburgers.

Dat er naar aanleiding van Nobelaar's brief nog veel gesproken werd én over Liberrima én in verband daarmede ook over hun eigen woonplaats, merkten wij reeds op.
Liberia had even als elke andere stad hare deugden en gebreken, maar tot nu toe kon met recht van haar gezegd worden, dat zij eene goede stad was. Zij was met den tijd meegegaan. 't Kon echter wel niet anders of binnen hare muren moesten ook de gebreken van den tijd openbaar worden. Vroeger had zij onder hare inwoners geteld eene groote schaar van die stille en vreedzame burgers, die heet noch koud werden, de taak om het raderwerk der maatschappij te besturen en te verbeteren gaarne aan anderen overlieten en met rustig welgevallen zich konden neerliggen bij alles wat zoowel op 't gebied van staat als van kerk van hooger hand over hen werd beschikt. Tot hare eer moet gezegd worden, dat dit aantal allengs belangrijk verminderd was. Er werd nog wel evenveel gepraat en gebeuzeld als vroeger, het ‘veel geschreeuw en weinig wol’, hadden zij zich nog wel evenzeer aan te trekken als hunne vaderen. Maar hun gezichtskring was toch ruimer; er werd meer gelezen en door sommigen ook meer gedacht. Dat ongeveer in die zelfde mate de pedanterie ook was toegenomen sprak bijna van zelf. Niet ieder staat dan ook terstond zoo hoog als Griekenland's wijze, die, naarmate hij in wijsheid toenam, des te meer tot de overtuiging kwam, dat hij eigenlijk nog niets wist. Bovendien: wie goud en parelen zoeken, vinden ook slijk en onedele metalen, en wie zich verheugt in den vooruitgang, ontwikkeling en beschaving tracht te bevorderen, getrooste het zich, dat zij zich niet terstond in hare zuivere, beminnelijke gedaante vertoonen, maar eerst te voorschijn komen omsloten door de dikke en zeer onsmakelijke schil van hooggevoeligheid en wijsneuzigheid.
Liberia had zeer vele goede elementen, die onze vrienden dan

{==513==} {>>pagina-aanduiding<<}
ook wel wisten op te merken en te waardeeren. Men was voor den vooruitgang, voor de vrijheid, maar doorgaans kon met recht van hare inwoners getuigd worden, dat zij de vrijheid nlet misbruikten. Althans tot nu toe niet. Boven veler verwachting. Zoo had o.a. van Rechteren's vader, in zijn tijd een verlicht man en in zijn hart geen voorstander van het zgn. behoud, maar die, even als velen in die dagen, niet zonder bezorgdheid vroeg welke de uitkomsten zouden zijn van die meerdere rechten en vrijheden, aan het daarvoor nog niet rijpe volk verleend - zoo had v. Rechteren's vader wel eens gezegd: Let eens op, tot nu toe zijn zij bejegend als kinderen, die bij hoogtijden nooit meer kregen dan een half confituur-taartje en daarmede naar bed werden gezonden met de vermaning er bij om zoet te slapen, terwijl papa en mama met de hooge gasten van een tal van heerlijke schotels gingen smullen en aan keur van wijnen zich te goed deden. Maar wanneer die knapen den leeftijd hebben bereikt dat zij ook tot het gastmaal worden toegelaten, dan eten zij zich de eerste de beste gelegenheid eene geweldige indigestie.
Dat deze profetie te somber was, had de tijd reeds aan het licht gebracht. En toch had de oude v. Rechteren voor een deel waarheid gesproken. Er waren werkelijk, die zich eene indigestie hadden gegeten. Onder anderen: Mijnh. v Schreeuweren. Dat hij tot al die dwaasheden zou vervallen, welke nu in klimmende mate openbaar werden, had wellicht niemand zich van hem voorgesteld. Hij was altijd wel wat roerig en bewegelijk van aard geweest en stond van ouds bekend als iemand die liever zichzelf hoorde praten dan naar anderen luisterde, maar dat was een zwak, 't welk hij met velen van Adam's talrijk kroost gemeen had. Overigens was 't een persoon, met wien 't wel te doen was, een ‘eerzaam burger’, volgende de zeden en gewoonten der vaderen in 't maatschappelijk zoowel als in 't kerkelijk leven. In de laatste jaren was 't echter geheel anders geworden. Sporen van bederf hadden zich voor 't eerst geopenbaard, toen men den voor hem zelf en voor zijne vrouw niet minder ongelukkigen inval kreeg hem tot lid eener commissie te benoemen. Hij begreep: die eer zou hem nooit te beurt gevallen zijn, indien de ‘grooten’ nog alleen 't roer in handen hadden. Wat had men aan die vrijheid en vooruitgang onuitsprekelijk veel te danken!

{==514==} {>>pagina-aanduiding<<}

Daarna was hij lid van den kerkeraad geworden en wist, nadat de moderne theologie in rijp en groen begon uit te breken, met veel ophef te vertellen, dat hij al lang modern was geweest, voor dat de domine's er iets van wisten. De ziekte nam allengs een dreigender aanzien. 't Duurde niet lang of hij verkondigde aan zijne medeburgers de stelling, dat alle godsdienst neêrkwam op dit ééne: ‘God liefhebben boven alles en zijn naasten als zichzelf,’ dat alle vormen en ceremoniën afgeschaft moesten worden, dat eeredienst eene dwaasheid en alzoo de kerk eene overtolligheid was, die wel schade maar geen voordeel bracht aan de maatschappij. Nog eenigen tijd later, en de toestand van den patient werd min of meer zorgwekkend. Kort te voren had hij in den trein gezeten met een paar anderen, die, toen zij over den godsdienst redeneerden, hem hadden verweten, dat hij nog niet recht op de hoogte was door als een domme leek nog onder de plak der geestelijkheid te zitten en op hun gezag in een God te gelooven; dat er een God bestond was niet meer dan oudewijvenpraat; ‘zijn naasten liefhebben als zichzelf’ dat was de zaak; dat eerste lid: ‘God lief hebben’, was niets dan onzin. ‘Om u de waarheid te zeggen - had v. Schreeuweren gesproken - zoo heb ik er al lang over gedacht.
Nu begon de patient zelfs gevaarlijk te worden met zijn: den naasten liefhebben als zichzelf. Want hij had zichzelf altijd reeds ontzagelijk lief gehad, maar vooral in den laatsten tijd beminde hij zichzelf zoo teeder, dat er voor een ander eigenlijk geen plaats in zijn hart overbleef. 't Gevolg van dit alles was dat, wie met hem te doen had, hoe langer hoe voorzichtiger leerde te zijn. Toch bleef hij zijn aanhang in Liberia grootendeels behouden. Want er waren genoeg, die niet konden denken en evenmin de gave van schreeuwen bezaten. Boven dezulken had van Schreeuweren altijd veel vooruit. Van daar dat een aantal naar hem bleef luisteren en hij zelf niet alleen doorging voor een lastig maar ook voor een gevaarlijk mensch.
Mijnh. Weerhaan was eene geheel andere persoonlijkheid. Sommige zijner vijanden beweerden wel, dat hij geene persoonlijkheid was, maar hij was toch, volgens Mh. v. Schreeuweren's zegswijze een ‘individu’. En wel een individu: veelal witgedast, kerksch, vrome manieren, glibberig. Hij maakte visites zoowel bij Jhr. v. Waggelen als bij v. Rechteren, hoewel de laatste hem onlangs alle conversatie had opgezegd. Ook was hij met

{==515==} {>>pagina-aanduiding<<}
v. Schreeuweren op een zeer goeden voet. Want, hoeveel ze in 't godsdienstige en kerkelijke ook verschilden, in de politiek waren zij 't geheel eens. Vooral omtrent de beweegredenen, die hen noopte zich tot de liberale partij te voegen, verstonden zij elkander zeer goed. Bij beiden was 't edele zelfopoffering; hoegenaamd geen egöisme. v. Schreeuweren betuigde dat hij tijd, nachtrust, huisselijk genot en huisselijken vrede, uitbreiding zijner zaken, ja, wie weet wat al niet opofferde voor de goede zaak van den vooruitgang. Weerhaan beweerde, dat hij al vele klanten verloren had om zijne politieke richting en dat, indien Jhr. v. Waggelen en zijne vrienden hem niet steunden en zijne vrienden in den Heer hem de hand niet boven 't hoofd hielden, het er treurig met hem voorstond.
Beiden, v. Schreeuweren en Weerhaan, hoewel in schijn tegenvoeters, behoorden tot de liberale partij. Zij konden elkander gebruiken, hadden elkander noodig, wisten als twee joden wat een bril kostte, en voerden samen dingen uit, die ouderwetsche lui ‘schurkerij’ noemden, maar nu door sommigen betiteld worden met ‘ordinaire en noodzakelijke koopmansusance.’ O kracht der gewoonte! schurkerij, bedriegerij, onzedelijkheid is dat alles niet meer, wordt met dien waren naam niet meer genoemd, wonneer het eenmaal tot ‘usance’ is verheven.
Genoeg. Zulk soort van liberalen waren er in Liberia en hun aantal begon eer te vermeerderen dan te verminderen.
Geen wonder dat mannen als v. Rechteren, Nobelaar en anderen met kracht te velde trokken tegen allerlei dwaze theoriën en kwade practijken, welke onder de partij, waartoe ook zij tot nu toe behoorden, nu en dan te voorschijn kwamen.

- Weet gij, sprak nu een der vrienden, - weet gij wat mij ook mishaagt bij het streven naar vooruitgang in onze dagen? Dat men, als wilde men wraak nemen op hen, die eeuwig spreken van gemoedsbezwaren, veelal redeneert en handelt alsof wat tot nu toe ‘gemoed’ werd genoemd, een onding ware, eene vrucht van 's menschen kranke verbeelding. Tegenover de eenzijdigheid van vroegere dagen lijdt men nu aan eene eenzijdigheid in geheel tegenovergestelde richting. Bij gebrek aan zelfkennis en bij de zucht om als menschen van den nieuwen tijd al het oude te verwerpen en te bespotten, worden wezenlijke en onuitroeibare behoeften der menschelijke

{==516==} {>>pagina-aanduiding<<}
natuur niet zelden miskend en onderdrukt. Een nuchter, koud, prozaïsch geslacht heeft immer bestaan. Gebrek aan schoonheidsgevoel, aan den zin voor het verhevene en ideale kan men altijd eenigermate verwachten bij hen, die nog niet in den goeden zin des woords beschaafd en ontwikkeld zijn. Maar dat men nu dat gebrek als een deugd gaat beschouwen, zijn eer stelt in het gemis van datgene, wat aan een mensch, bij wien al zijne edele vermogens zich ontwikkelen, geenszins ontbreekt, dat is meer dan dwaas, meer dan eene vergeeflijke pedanterie of nieuwigheidszucht, het is betreurenswaardig en verachtelijk tevens.
- Juist, viel v. Rechteren in, en geloof vrij, dat, al wonen wij niet in Liberrima, van welke stad ons slechts een klein deel door onzen Nobelaar is aangezegd, er toch ook in ons Liberia wel zijn met eene breuk in 't gemoed, eene verlamming van 't zedelijk gevoel en met de zucht tevens om in de moskee te aanbidden.
- Maar vreest ge dan werkelijk, v. Rechteren! vroeg de derde, dat onze stad allengs een Liberrima zal worden en zijt ge daarom in den laatsten tijd zoo scherp in het oordeel over onze, ook uwe partij?
- Neen, luidde 't antwoord, wees verzekerd, dat ik daarvoor te veel geloof bezit, te veel vertrouwen ook op de soliditeit onzer burgers, op de kern, die er tot nu toe immer was en ook altijd zal blijven. En vast geloof ik, dat Liberrima als een Sodom en Gomorrha zal verteerd worden door het vuur en de zwavel, 't welk de gezonde, frissche tijdgeest, de natuurlijke adel van ons geslacht over die stad zal doen regenen. Ons Liberia zal blijven, steeds meer hervormd en gezuiverd worden, en de ware vrijheid, die wij hier willen aankweeken en handhaven, zal niet alleen in onze stad, maar overal hoe langer zoo meer zich een weg banen en hare zegeningen verspreiden. Houd u overtuigd, dat de liberale richting mijne volle sympathie heeft op elk gebied, - maar: de liberale richting niet zoo als zij zich meermalen vertoont in hare dwaze, lichtzinnige ja somwijlen walgelijke aanhangers, doch zóó als zij meer en meer kan en moet worden, vrij van oppervlakkigheid, vrij van pedanterie.
En geloof mij dat ik, juist omdat ik haar met hart en ziel voorsta, den schijn wel eens moet aannemen van het tegendeel. Daarom noemt Mh. v. Schreeuweren mij een semi-aristocraat en misschien semi-orthodox er bij. Welnu, dat is in elk geval nog beter dan semi-krankzinnig.

{==517==} {>>pagina-aanduiding<<}

- Ik begrijp u ten volle, sprak zijn vriend, maar 't is laat reeds: wij gaan vertrekken.
- Adieu Heeren! -
Toen de heeren de straat reeds uit en de hoek om waren, wandelde Mh. v. Rechteren nog peinzende met groote stappen in zijne kamer op en neer, en - nadat hij met kracht aan zijn sigaar getrokken en dikke rookwolken had uitgeblazen, hoorde men hem mompelen:
‘Moed houden...abscheuliche Welt, du bist doch schön’!

Wijnaldum, Jan. 1870.





{==518==} {>>pagina-aanduiding<<}

De wijsgeer voor tweehonderd jaren aan den fanatieken proseliet van het Ultramontaansche gezag.

Het is weer een tijd van bekeeringen, en, zooals dat in den aard der zake ligt, verzuimen ook thans de bekeerden niet, met toenemende hevigheid de vrije wetenschap aan te vallen, van de vrienden van vrij onderzoek te eischen, dat zij hen zullen volgen en zich eveneens onderwerpen aan het gezag van den pauselijken stoel te Rome en van de congregatiën van den Index en het heilige Officium.
Dat alles was, zooals Ben Akiba zegt, ook reeds vroeger zoo. Het is dus niet ontijdig te herinneren aan een veel beteekenend geval van dien aard, en aan de hooghartige kalmte, de antieke onbevangenheid en klassieke eenvoudigheid, waarmede een beroemd wijsgeer zich tegen den onstuimigen en onverstandigen bekeeringsijver van het proselietisme verklaarde.

Een rijk begaafd leerling van Spinoza ging tot het katholicisme over. Hij schreef aan zijnen leermeester eenen brief, waarin hij zich geroepen achtte, hem uit te noodigen om zijne wijsbegeerte af te zweren en ook katholiek te worden.
‘Kom tot verstand, gij wijsgeerige man! Erken uwe wijze dwaasheid en uwe ijdele wijsheid, bekeer u van uwen waan tot ootmoed, en gij zult genezen zijn.’ - Zoo, in den trant van Veuillot, schreef de pas bekeerde geloovige. De jood Spinoza antwoordde den proseliet van het katholieke gezag aldus:

‘Hetgeen ik, toen anderen het mij verhaalden, naauwelijks kon gelooven, heb ik eindelijk uit uwen eigen brief vernomen, namelijk, dat gij niet slechts, zooals gij zegt, een lid der roomsche

{==519==} {>>pagina-aanduiding<<}
kerk, maar ook haar ijverigste verdediger geworden zijt, dat gij ook geleerd hebt te smaden, en venijnig op uwe tegenstanders los te gaan. Ik had mij voorgenomen, u niet te antwoorden, in de overtuiging, dat gij om weer tot u zelven en de uwen terug te komen, meer behoefte hadt aan tijd dan aan verstand, om van andere redenen te zwijgen, die gij zelf niet liet gelden, toen wij over Steno spraken, wiens voorbeeld gij nu zijt gevolgd. Maar eenige vrienden, die even als ik wegens uwen voortreffelijken aanleg veel van u hadden gehoopt, hebben mij dringend gebeden vriendschapspligt jegens u te vervullen en meer te denken aan hetgeen gij vroeger waart dan aan hetgeen gij thans zijt. Dat bewoog mij u deze regelen te schrijven, die ik u verzoek met kalmte te lezen.
Het komt niet bij mij op, hier, zooals de tegenstanders der roomsche kerk plegen te doen, de zonden van priesters en pausen op te tellen, ten einde u van hen afkeerig te maken. Dat doet men meestal met lage, booze bedoeling, en meer om te verbitteren dan om te overtuigen. Ik wil zelfs toegeven, dat men in de roomsche kerk meer mannen van groote geleerdheid en beproefden levenswandel dan in eenige andere christelijke kerk vindt; want naarmate deze kerk meer leden telt, bevat zij ook meer personen van elk gehalte. Maar dit kunt gij niet loochenen, tenzij gij met het verstand ook het geheugen verloren hadt, dat in elke kerk hoogst eerwaardige mannen gevonden worden, die God door regtvaardigheid en liefde vereeren. Want vele zoodanigen kennen wij onder de Lutherschen, Hervormden, Mennonieten en Enthusiasten. Gij zult, om van anderen te zwijgen, weten, hoe uwe ouders in de dagen van den hertog van Alva met even veel standvastigheid als vrijheidsliefde alle martelingen ter wille van hun geloof hebben verduurd, en voorts moet gij toestemmen, dat de heiligheid des levens niet uitsluitend aan de roomsche kerk, maar aan allen gemeenschappelijk behoort. En nademaal wij daaraan weten, om met 1 Joh. 4:13 te spreken, dat wij in God blijven en God in ons blijft: zoo volgt daaruit, dat wat de roomsche kerk van anderen onderscheidt, volkomen overtollig is en uit louter bijgeloof ingesteld. Want, zoo als ik met Johannes zeide, regtvaardigheid en liefde zijn de eenige en zekerste teekenen van het katholieke geloof, en de vrucht van den waren heiligen geest. Waar men deze vindt, daar is inderdaad Christus, en waar zij ontbreken, daar ontbreekt Christus ook; want

{==520==} {>>pagina-aanduiding<<}
slechts door Christus' geest kunnen wij tot regtvaardigheid en liefde jegens elkander worden gebragt. Indien gij dit goed bedacht hadt, zoudt gij u zelven niet hebben te gronde gerigt en uwe ouders niet in den diepen rouw gedompeld hebben, waarmede zij thans uwen toestand beklagen.

Maar ik kom op uwen brief terug. Ten eerste betreurt gij het daarin, dat ik mij door den vorst der booze geesten laat verstrikken. Maar wees dan toch verstandig en kom tot uzelven. Toen gij nog bij zinnen waart, vereerdet gij, zoo ik mij niet bedrieg, den oneindigen God, door wiens magt volstrekt alles geschiedt en onderhouden wordt. Nu droomt gij van eenen tegen God vijandigen vorst, die tegen Gods wil de meeste menschen (immers slechts weinigen zijn goed) omstrikt en verleidt, weshalve God hen aan dezen meester der boosheid tot eeuwige ellende overgeeft. Dus zal de goddelijke regtvaardigheid het toelaten, dat de duivel ongestraft de menschen bedriegt, maar voor geenen prijs dulden, dat de ongelukkige door den duivel misleide en bedrogene menschen ongestraft blijven?
Maar gij wilt verstandig te werk gaan en vraagt mij: Hoe ik dan weet, dat mijne wijsbegeerte de beste is van allen, die ooit in de wereld verkondigd zijn of zullen worden? Dat kon ik u waarlijk met meer regt vragen. Ik verkeer volstrekt niet in den waan, dat ik de beste wijsbegeerte gevonden heb, maar ik ben overtuigd van de waarheid dergene, die ik erken. Vraagt gij mij, hoe ik dat weet? dan antwoord ik: juist zoo als gij weet, dat de drie hoeken van eenen driehoek te zamen gelijk twee regte hoeken zijn. En dat dit een voldoende grond is, zal niemand ontkennen, die nog gezonde hersenen heeft, en niet gelooft aan onreine geesten, die ons verkeerde, den schijn van waarheid hebbende begrippen inblazen. De waarheid is de openbaring van zich zelve en van de onwaarheid.
Hoe? Gij, die eerst nu de beste godsdienst waant gevonden te hebben, of veelmeer de beste mannen, aan wie gij u in ligtgeloovigheid hebt overgegeven, - hoe weet gij, dat zij de besten zijn en beter dan allen, die andere godsdiensten gepredikt hebben, nog thans prediken of eens prediken zullen? Hebt gij misschien al die godsdiensten van ouden en nieuwen tijd onderzocht, die hier en in Indië en overal op aarde worden

{==521==} {>>pagina-aanduiding<<}
verkondigd? En zelfs indien gij ze goed onderzocht hebt, hoe weet gij, dat gij de beste gekozen hebt, indien gij uw geloof niet kunt bewijzen? Gij zult zeggen, dat gij u neêrlegt bij de inwendige getuigenis van den geest Gods, maar dat alle anderen door den vorst der booze geesten misleid en bedrogen zijn. Maar allen, die niet tot de roomsche kerk behooren, verzekeren van hunne kerk hetzelfde en met hetzelfde regt als gij van de uwe. Wat gij er dan van de algemeene overeenstemming van ontelbare menschen en de onafgebrokene opvolging der kerk bijvoegt, dat is het oude lied der Farizeërs. Die beroepen zich met niet minder vertrouwen dan de leden der roomsche kerk op tienduizenden van getuigen, die met dezelfde standvastigheid als de getuigen der roomschen 't geen zij gehoord hebben verhalen alsof zij het beleefd hadden. Tot op Adam brengen zij hun geslacht terug; zij beroemen er zich met even veel aanmatiging op, dat hunne kerk tot op dezen dag in stand gehouden is, dat zij tegenover den haat en de vijandschap van Heidenen en Christenen onbeweeglijk en vast blijft voortbestaan. De ouderdom getuigt meer voor hen dan voor iemand anders. Dat zij hunne overleveringen van God zelven ontvangen hebben, dat zij alleen de bewaarders van het geschrevene en ongeschrevene woord Gods zijn, verkondigen zij uit éénen mond. Niemand kan ontkennen, dat alle ketterijen van hen uitgegaan zijn, maar dat zij zelven duizende jaren lang, zonder eene magt, die hen dwong, enkel door de kracht van het bijgeloof, steeds zich zelven gelijk gebleven zijn. De wonderen, van welke zij verhalen, zijn talrijk genoeg om duizend babbelaars moede te maken. Maar waar zij het meest trotsch op zijn, is, dat zij veel meer martelaren tellen, dan eenig ander volk, en dat het getal dagelijks grooter wordt van hen, die om hun geloof met groote standvastigheid lijden. En daarin hebben zij ook geen ongelijk. Zoo weet ik zelf van eenen Jood, die den bijnaam van den getrouwe
heeft gekregen, en te midden van de vlammen, toen men hem reeds dood waande, een lied aanhief, beginnende met de woorden: Aan u, o God! beveel ik mijne ziel! en onder het zingen den geest gaf. Dat de organisatie der roomsche kerk, die gij zoo hoog verheft, politiek en voor velen zeer nuttig is, geef ik toe; ook zou ik geene voor meer geschikt houden om de massa's te verblinden, en de gemoederen naar welbehagen te leiden, indien niet de organisatie der mohammedaansche kerk haar verre

{==522==} {>>pagina-aanduiding<<}
overtrof. Immers in den kring van dat bijgeloof zijn, zoo lang het bestaat, geene scheuringen voorgekomen.

Alles wel overwogen zult gij inzien, dat slechts het vierde door u bijgebragte bewijs ten voordeele van de Christenen pleit, namelijk dit, dat menschen van geringen stand en zonder ontwikkeling bijna de geheele wereld christelijk hebben kunnen maken. Maar dit bewijs pleit niet voor de roomsche kerk alleen, maar voor allen, die den naam van Christus belijden. Maar wij willen zelfs aannemen, dat al uwe bewijzen voor de roomsche kerk getuigen. Gelooft gij dan nog in staat te zijn, daarmede het gezag van die kerk mathematisch te bewijzen? Daar hiervan in de verte geene spraak kan zijn, hoe komt gij er dan bij te verlangen, dat ik al mijne bewijzen voor inblazingen van den vorst der booze geesten, al de uwe voor ingevingen van God zelven zal houden, te meer daar ik zie en uw brief het duidelijk bewijst, dat gij niet zoo zeer uit liefde tot God, als veel meer uit vrees voor de hel, die eenige bron van alle bijgeloof, een eigendom van deze kerk geworden zijt? Is dat uw ootmoed, dat gij u zelven in niets, daarentegen in alles anderen gelooft, die door de meesten veroordeeld worden?
Houdt gij het voor aanmatiging en hoogmoed in mij, dat ik gebruik maak van mijn redelijk verstand, en mij op elk waarachtig woord Gods verlaat, dat in den geest is en nooit vervalscht of bedorven worden kan? Weg met dat ellendig bijgeloof! Kom tot bewustheid der u door God gegevene rede, en ontwikkel ze, indien gij geen onredelijk dier wilt zijn. Houd op ongerijmde dwalingen verborgenheden te noemen, en verwar niet wat wij niet kennen, of nog niet gevonden hebben, met dat, waarvan de onzinnigheid bewezen is, zoo als de geheimenissen van deze kerk, van welke gij gelooft, dat zij te hooger boven het bereik van ons verstand liggen, naarmate zij scherper in strijd zijn met de gezonde rede.
Overigens wordt de grondslag van mijne theologisch-politieke verhandeling, dat de Schrift door de Schrift alleen verklaard moet worden, - dien gij zoo ligtzinnig zonder eenig bewijs voor eene dwaling uitkrijt - niet alleen voorondersteld, maar ook als waar en apodictisch bewezen, vooral in het zevende hoofdstuk, waar ook de tegenbewijzen weerlegd zijn, en aan het einde van het vijftiende hoofdstuk, waar nog een bewijs is aan-
{==523==} {>>pagina-aanduiding<<}
gebragt. Wilt gij u aandachtig daarmede bezig houden, en u tevens met de kerkelijke geschiedenis bekend maken, van welke gij, zoo als ik zie, volstrekt niets weet, ten einde u te overtuigen, hoe onwaar de meeste priesterlijke overleveringen zijn, door welke toevalligheden en door welke kunstenarijen de romeinsche opperpriester, zelfs eerst zeshonderd jaren na Christus' geboorte zich tot opperhoofd der kerk gemaakt heeft: dan zult gij zeker weer verstandig worden. En dat wensch ik u van ganscher harte. Vaar wel!
In het jaar 1675.

Voor eenigen tijd werd bovenstaand stukje ter plaatsing in de Letteroefeningen aangeboden door eenen ingezetene van Amsterdam, geen Nederlander van afkomst. Het was in het hoogduitsch gesteld en volgens het oordeel van den schrijver verdiende een brief van Spinoza algemeene bekendheid. De lezers van de Letteroefeningen weten, dat Baruch Spinoza, in 1632 te Amsterdam geboren, van portugeesch-joodsche afkomst, als wijsgeer vooral na de dagen van Kant naam en invloed heeft gekregen. Hij was leerling van de Rabbijnen, maar ontwikkelde eene wijze van denken, die hem ver van de Synagoge deed afwijken, zoodat hij dan ook, nadat verscheidene pogingen om hem weer tot haar terug te brengen waren mislukt, door de joodsche gemeente in den ban werd gedaan. Door zijne voormalige geloofsgenooten verstooten, sloot hij zich aan geen ander kerkelijk genootschap aan, oefende zich in de kennis der klassieke talen en leefde later voor de wijsbegeerte, terwijl hij met het slijpen van optische glazen zijn brood verdiende. Hij zelf gaf slechts twee stukken in het licht, van welke de theologisch-politieke verhandeling, in bovenstaanden brief vermeld, een is. Zij verscheen in 1677. Nadat Spinoza in 1677 aan de tering was gestorven, werden nog in dat zelfde jaar door den geneesheer L. Meyer zijne nagelatene schriften uitgegeven.

Een brief van Spinoza verdient zeker bewaard te blijven en algemeen bekend te worden, vooral wanneer hij handelt over een onderwerp, dat algemeene belangstelling verdient. Wanneer evenwel de redactie van de Letteroefeningen dit stukje plaatst, en de ondergeteekende zich met de vertaling belast, willen zij

{==524==} {>>pagina-aanduiding<<}
niet geacht worden daardoor te verklaren, dat zij de echtheid van den brief waarborgen. Zij nemen hem en deelen hem mede zoo als hij hun gegeven is door eenen man, die zegt hem als echt te kennen en wien zij geen regt hebben te wantrouwen. Zeker is er in den brief, wat men niet verwachten zou te hooren van eenen Jood, die niet tot eenige christelijke kerk was overgegaan en vóór twee eeuwen leefde, b.v. de aanhaling uit I Johannes en de verklaring, dat wij slechts door Christus geest tot regtvaardigheid en liefde jegens elkander kunnen worden gebragt. Intusschen mag men niet vergeten, dat deze laatste zinsnede wèl bezien meer in 't algemeen eene waarheid uitdrukt, die ook een godsdienstig Jood kan beamen, dan wel eene bepaald christelijke belijdenis. En Spinoza was een zachtmoedig, regtvaardig en liefderijk man, zooals hij door meer dan eene edele handeling jegens vrienden en familiebetrekkingen heeft getoond.
Wat de inhoud van den brief aangaat, die bevat niets, wat den lezer nieuw zal zijn, maar toch zeker het een en ander, wat alleszins waard is ook in deze dagen te worden herinnerd. Dat het ongerijmde en het boven 's menschen bevatting verhevene niet een en hetzelfde is, dat in het kerkelijke leven alleen van wezenlijk belang mag worden geacht, wat regtvaardigheid en liefde kweekt, dat deugd en vroomheid niet uitsluitend aan één kerkgenootschap behooren, dat men zonder voldoende kennis van de geschiedenis der kerk over de deugdelijkheid van kerkelijke organisatiën en vormen niet behoorlijk oordeelen kan, dat eene bekeering, die tot bron heeft vrees voor de hel, geen uitvloeisel van Gods geest mag heeten - dat alles is volkomen waar, en waard in tijden van spanning en ijver op kerkelijken bodem te worden herinnerd. In zulke tijden nu leven wij, en al wordt voorshands door den grooten brand op staatkundig gebied het voedsel aan het vuur in de kerk onttrokken, zij zullen, naar het zich laat aanzien, nog voorshands niet ten einde zijn. Zoo zou dan het woord van den Jood van vóór twee eeuwen nog menig Christen regtvaardigheid, bescheidenheid en matiging kunnen leeren.

Amsterdam,
L.S.P. Meyboom.





{==525==} {>>pagina-aanduiding<<}

Voltaire en de historische critiek der XVIIIde eeuw.

In de redevoering, door den Utrechtschen Hoogleeraar Mr. C.W. Opzoomer ter opening der academische lessen in den herfst van 1869 uitgesproken, komt eene zinsnede voor, waarin de redenaar hulde doet aan hetgeen in de achttiende eeuw op het gebied der historische critiek is verrigt. ‘Die tijd der verlichting,’ spreekt hij, ‘in spijt van al zijne gebreken, is ons dierbaar. Was het licht, dat hij ontstak, niet altijd verwarmend en bezielend, toch was het licht, en zoo dikwijls we van waarheid spreken, is het licht de hoofdzaak. Ook past het ons, die gebreken niet zwarter te kleuren dan ze waren. Vooral niet op Frankrijk alleen het oog te rigten. Wenden wij het naar Duitschland...Daar Voltaire, hier Lessing!...’ 1)
Die waardering van de verdienste der vorige eeuw, tegenwoordig slechts te zeer miskend, is alleszins gepast en ruimschoots verdiend, en het is verblijdend, dat iemand als Opzoomer zich in dien zin heeft doen hooren, daar eenige inlichting van het publiek op dat punt niets minder dan overbodig schijnt. Op het standpunt van den redenaar was het ook goed, er op te wijzen dat de critiek der 18de. eeuw niet uitsluitend Fransch, maar ook Duitsch is geweest. Intusschen is het waar, dat het ook dienstig kan zijn, het omgekeerde te constateren en toe te lichten: dat die critiek niet enkel Duitsch maar ook Fransch

{==526==} {>>pagina-aanduiding<<}
geweest is. Want, zoo de verdiensten van de Duitsche wijsgeeren der 18de eeuw, in veler oogen, de zonden en tekortkomingen van hunne Fransche tijdgenooten moeten vergoeden en daarom in de eerste plaats behooren te worden gewaardeerd, toch is het onwedersprekelijk dat men, op die wijze, de Franschen al te zeer voor de Duitschers vergeet, en hun geen regt laat wedervaren. Het schijnt daarom geen overbodig werk te zijn, het streven van de Fransche wijsgeeren der vorige eeuw te doen uitkomen en te waarderen. Onder hen nu neemt Voltaire de eerste en voornaamste plaats in. Zoo wij Lessing niet voor Voltaire mogen vergeten, zoo behoeven wij dan toch den laatste niet te miskennen om slechts den eerstgenoemde uitsluitend te bewonderen.
Deze gedachte heeft mij bewogen om in de volgende bladzijden, den aard en de verdiensten van Voltaire's werkzaamheid op het gebied der historische critiek kortelijk uiteen te zetten en te beoordeelen. Het is mijn voornemen niet, een eenzijdige en bekrompen lofrede te schrijven; maar ik wensch, naar vermogen, eene juiste voorstelling van de zaak te geven. Terwijl ik de verdiensten van den grooten man wil trachten te doen uitkomen, zal ik de onmiskenbare zwakke zijden van zijne critiek geenszins verhelen, maar ik geloof, dat die verdiensten ruim tegen die tekortkomingen opwegen, en dat Voltaire wel verdient, door ons naast Lessing te worden geplaatst en, met dezen, een gelijk deel te hebben aan de dankbare vereering van onze eeuw.
Het is nog niet lang geleden dat men voor Voltaire, wiens roem eenmaal niet slechts Frankrijk, maar de geheele beschaafde wereld had vervuld, niets anders scheen over te hebben, dan volslagen minachting; dat men de verdiensten en de beteekenis zijner werkzaamheid geheel miskende, en dat de eenige eer, die hem nog bewezen werd, slechts bestond in den haat van hen die de levende vertegenwoordigers waren van de stelsels en de toestanden, waartegen hij strijd had gevoerd. Zelfs in Frankrijk, zijn vaderland, hoorde men zijn naam schier niet meer noemen, dan alleen om er de meest onbillijke, partijdige en ongegronde veroordeeling, te goeder of te kwader trouw, over uit te spreken. Slechts eenige koude, banale, niets zeggende gemeenplaatsen, die er hoogstens, pour acquit de conscience werden bijgevoegd, moesten al het overige goed maken

{==527==} {>>pagina-aanduiding<<}
en den man geven wat hem, zoo men meende, toekwam. Terwijl dat in Frankrijk zoo was, had men elders Voltaire schier volkomen vergeten en men miskende hem en zijn streven dermate, dat men het zelfs der moeite niet meer waardig achtte, er kwaad van te spreken. Doch in de laatste jaren is daarin eene groote verandering gekomen, hetgeen blijkt uit de belangrijke uitbreiding, welke de literatuur over Voltaire in dien tijd heeft verkregen. De nog onuitgegeven werken van Voltaire (die echter weinig talrijk en weinig belangrijk zijn), maar vooral zijne briefwisseling, worden met ijver opgespoord, met zorg uitgegeven en met belangstelling ontvangen, en, terwijl zij ten bewijze strekken van 's mans verbazende werkzaamheid, stellen zij ons tevens in staat om zijn streven beter te waarderen, zijn talent juister te beoordeelen en zijn karakter dieper te doorgronden. Telkens zien wij monographiën in het licht verschijnen waarvan de persoon, het leven en de werkzaamheid van Voltaire het onderwerp is, en, terwijl deze geschriften voor een groot gedeelte strekken om ons een en ander hooger te doen schatten, onderscheiden de overige, die de strekking hebben van daarop af te dingen, zich door een toon, hemelsbreed verschillend van dien der platte schotschriften tegen Voltaire, waaraan men vroeger gewoon was en waarvan de jongste voorbeelden nog niet veel ouder zijn dan 20 jaren. 1)

{==528==} {>>pagina-aanduiding<<}

Maar niet enkel tot Frankrijk bepaalt zich die verandering, en niet alleen Voltaire's eigen landgenooten zijn het, die zijn leven en zijne werken tot het onderwerp nemen van nieuwe onderzoekingen en verhandelingen, maar ook buiten Frankrijk, in andere landen, begint de openbare meening meer en meer regt aan Voltaire te doen, voorgelicht door beroemde mannen van onzen tijd. In Duitschland is, kort geleden, veel opzien verwekt door eene redevoering, uitgesproken door den Secretaris der koninklijke Pruisische Academie der wetenschappen, du Bois Reymond, in de zitting dier academie van 30 Januarij 1868 1). Die rede had tot onderwerp: ‘Voltaire in seiner Beziehung zur Naturwissenschaft’, en zij was ook vooral daarom merkwaardig daar zij de groote verdiensten van Voltaire deed uitkomen op een gebied, waarop zelfs zijne grootste bewonderaars tot dusverre van oordeel geweest waren, dat hij zijn tijd te eenenmale nutteloos had verkwist 2). Ook andere Duitsche geleerden van onzen tijd hebben regt gedaan aan het genie van den grooten man en de beteekenis daarvan, voor zijn eigen en ook voor onzen tijd, weten te waarderen, gelijk Ludwig Häuer en anderen. In Engeland zijn het Lord Brougham en de niet minder beroemde Thomas Buckle, die in hunne werken het gunstigste gevoelen omtrent de verdiensten van Voltaire hebben uitgesproken. In Nederland hebben, in den laatsten tijd, de geschriften van Professor van der Wijck en van Jhr. van Sypesteyn over Voltaire de aandacht van het publiek op dezen gevestigd, en er toe bijgedragen om vollediger en juister denkbeelden omtrent hem en zijn werk te verbreiden 3).

{==529==} {>>pagina-aanduiding<<}

Die pogingen om het thans levend geslacht te doen inzien, wat Voltaire niet slechts voor zijn eigen tijd, maar ook nog voor onze eeuw heeft gedaan, blijven niet vruchteloos. Maar toch is de onkunde en de minachting van hetgeen door Voltaire is tot stand gebragt en waarvan wij tegenwoordig de vruchten plukken, onder ons nog slechts al te gewoon. In de bovenvermelde redevoering van Du Bois-Reymond wordt de reden van dit verschijnsel opgegeven:
‘So paradox es klingt, die wahre Ursache möchte sein dass wir Alle mehr oder minder Voltairianer sind; Voltairianer ohne es zu wissen, und auch ohne so zu heissen....So gewaltig ist Er durchgedrungen, dass die idealen Güter, um die Er, ein langes leben hindurch, mit unermüdetem Eifer, mit leidenschaftlicher Hingebung, mit jeder Waffe des Geistes, vor allem mit seinem schrecklichen Spotte rang: dass Duldung, Geistesfreiheit, Menschenwürde, Gerechtigkeit, uns gleichsam zum natürlichem Lebenselement geworden sind wie die Luft, an die wir erst denken wenn sie uns fehlt: mit einem Worte, dass was einst aus Voltairen's Feder als kühnster Gedanke floss, heute Gemeinplatz ist.’ 1)
Beter en voor Voltaire vereerender verklaring zoude voorzeker niet gegeven kunnen worden van dat verschijnsel, dat zoo gewoon is. Bewezen weldaden worden spoedig vergeten door hen, die er de vruchten van inoogsten, vooral wanneer zij van het gemis daarvan geene ondervinding hebben. Tijdgenooten mogen nog erkentelijk zijn, maar de nakomelingschap beschouwt het bezit van hetgeen een vroeger geslacht met moeite heeft verworven en aan haar nagelaten, als iets zeer natuurlijks, dat als van zelf spreekt. Zij is eenigszins geneigd om er zich over te verontwaardigen, dat aan haar nog iets te doen is overgelaten, maar tegelijk ook, om zich de eer aan te matigen van alles zelve gedaan te hebben en om alles in de vergetelheid te begraven wat met deze hare opvatting van de zaak in strijd is.
De vijanden van Voltaire hebben het der moeite waardig ge-
{==530==} {>>pagina-aanduiding<<}
acht zoo lang, zoo hevig en zoo stelselmatig op hem te smalen en te lasteren, dat zij er eindelijk in geslaagd zijn van hem een baarlijken duivel te maken; en alles wat bijgeloovig, dom en slaafsch is heeft, om goede redenen, zulk een schrik voor den blooten naam van Voltaire, dat de versmading en de afkeer van dien naam voor een tijdlang onder een groot publiek algemeen geworden zijn, terwijl niemand de moeite nam van de werken van Voltaire te lezen. Die domme antipathie is nu wel reeds veel verminderd, doch op verre na nog niet verdwenen. Juist omdat de invloed van Voltaire's werkzaamheid in onzen tijd nog zoo aanmerkelijk is, juist daarom moet hij nu, bijna een eeuw na zijn dood, nog bittere vijanden hebben, die onder het groote publiek de meest dwaze wanbegrippen, hem betreffende, levendig houden, zoo dat zelfs diegenen, van wie men zulks, hunne denkwijze en rigting in aanmerking genomen, niet zoude verwachten, door een vooroordeel bevangen schijnen wanneer het Voltaire geldt. Het schijnt bijna, als waagde men het niet een gunstig gevoelen omtrent hem en zijn werk te uiten; men schijnt bevreesd te zijn, om zelf voor ijdel, oppervlakkig, logenachtig, valsch en al het overige gehouden te worden dat aan Voltaire door zijne verbitterde tegenstanders te laste gelegd wordt, wanneer men het waagde hem er van vrij te pleiten.
Voornamelijk in ons land, en wel in de eerste plaats onder hen die zich bezig houden met de critische beoefening der geschiedenis, wordt van de resultaten van Voltaire's arbeid te weinig notitie genomen. Men verledigt zich volstrekt niet tot eenig onderzoek daaromtrent en ten gevolge daarvan blijft men volharden bij eene meening, die men zeker zoude wijzigen, zoo men de moeite wilde nemen van eenvoudig de werken van Voltaire te lezen, hetgeen in ons land veel te weinig, bijna door niemand gedaan wordt. De Duitschers hebben in zooverre regt om ons als de hunnen te beschouwen, daar hunne denkbeelden van wijsbegeerte en critiek nog altijd, - hoezeer tegenwoordig merkelijk minder dan weléér, - ook die van velen onzer zijn, daar onze wetenschap Duitsche wetenschap is en onze leermeesters Duitschers zijn. Over die al te groote voorliefde voor al wat slechts uit Duitschland komt, die ons allengs geheel en al dreigt te verduitschen en waartegen men nu en dan met nadruk begint op te komen, is het hier de plaats niet om te spreken. Maar wanneer het nu blijkt dat de Duitschers zelven geneigd

{==531==} {>>pagina-aanduiding<<}
zijn om regt te doen aan den ‘Grooten Franschman’ (gelijk Du Bois Reymond Voltaire noemt -), dan kunnen wij, Nederlanders, dit hun voorbeeld volgen zonder te kort te doen aan hetgeen wij aan de Duitschers, onze leermeesters, aan wie wij voorzeker veel te danken hebben, verschuldigd zijn.
Niet lang nog geleden is op deze onbillijke minachting van Voltaires werk gewezen in een artikel van den ‘Nederlandschen Spectator,’ strekkende tot aankondiging van de fransche vertaling van Kuenen's werk over het ontstaan en de verzameling van de boeken des Ouden Verbonds, met de voorrede van Ernest Renan. De schrijver van dat artikel besprak daarin het feit dat Voltaire door zijne hedendaagsche volgelingen op het gebied der Historische en bijbelcritiek, door de dusgenaamde mannen der moderne rigting, verloochend wordt, en, terwijl hij dat afkeurde, deed hij uitkomen, dat Renan aan Voltaire geen regt doet wedervaren, door slechts aan te merken: ‘Si Voltaire a fait de la pauvre exégèse, c'est grace à lui que nous avons le drolt d'en faire de bonne’ -; want dat Voltaire buiten die verdienste nog eene andere heeft - eene verdienste, die voor onzen tijd nog even groot is als voor den zijnen - namelijk zijn strijd tegen fatsoen en deftigheid, in de slechte beteekenis dier woorden: dat wil zeggen, tegen alles wat onwaar, bedriegelijk, bekrompen en laaggeestig is. Maar juist omdat die verdienste voor onze eeuw nog zoo veelbeteekenend is, kunnen zij, die op die manier fatsoenlijk en deftig zijn, Voltaire niet uitstaan.
Wanneer Voltaire een weinig meer pedanterie en wat minder gezond verstand had gehad, wanneer hij zijn gedachten en inzigten minder kort en bondig en met een grooter woordenvloed had ontwikkeld, wanneer hij meer zorg had gedragen om met de groote belezenheid, die hij had, in het oog vallend te pronken: wanneer hij had kunnen goedvinden die geleerde etiquette in acht te nemen, die de menschen verblindt door eene duistere dialectiek, die imponeert door lange en onbegrijpelijke zinsneden en die zelfs aan het nietigste een wonderbaar belang weet bij te zetten, in één woord, wanneer hij had willen behooren tot die priesters der wetenschap die het volk buiten de deur des tempels houden en orakeltaal spreken, om den eerbied der leeken te verhoogen, dan zoude hij genade gevonden hebben in de oogen dier priesters en met vreugde door hen zijn opgenomen. Maar zijn geheele leven is een strijd geweest tegen

{==532==} {>>pagina-aanduiding<<}
alle pedanterie, tegen alle kwakzalverij de métier, tegen alle misleidende kunstgrepen. Voltaire streefde er naar, de resultaten van de wetenschap van zijn tijd tot gemeen goed voor allen te maken. Hij wilde slechts daardoor invloed uitoefenen, dat hij de waarheid verkondigde, en zoo heeft hij de belangrijkste en stoutste waarheden gezegd zonder een zweem van pretentie of affectatie, met zoo grooten eenvoud, dat velen, levenslang aan een anderen stijl en toon gewoon, zich verbeelden, dat iets, hetwelk zoo gezegd wordt, wel niet veel bijzonders zal zijn. - Citeren deed Voltaire zelden: slechts dan, wanneer het noodig was; dat hij veel gelezen had en op de hoogte was van de wetenschap van zijn tijd, kan slechts uit den tekst zijner werken blijken en wordt daarom te weinig erkend. Zijn stijl is de eenvoud zelf: kalm, kort en bondig, classiek, zonder exclamatiën, gemeenplaatsen en leenspreuken, altijd gelijkmatig en zuiver, krachtig en medeslepend; maar met vermijding van valsch effect en ijdelen woordenpraal.
In zijne onlangs eerst bekend geworden losse aanteekeningen over allerlei gemengde onderwerpen schreef Voltaire onder anderen: ‘Les paroles sont aux pensées ce que l'or est aux diamans: il est nécessaire pour les mettre en oeuvre, mais il en faut peu.’ Dien regel heeft hij zelf altijd in acht genomen. 1)
Het succès van Voltaire is gedurende zijn leven en na zijn dood zoo groot geweest, dat slechts weinige personen uit de geschiedenis daarin met hem te vergelijken zijn. Maar het ligt in den aard der zaak, dat juist dat succès een nieuwe grieve is, die de verontwaardiging opwekt van hen, die, op welke gronden dan ook, een ongunstige meening omtrent Voltaire koesteren. Hij, die oppervlakkige franschman, wiens soberheid van stijl zoo schitterend was, wiens werken, zoo helder als glas, door een kind begrepen kunnen worden en toch zoo vele menschen hebben medegesleept, die franschman heeft het, op zijne wijze, zeer ver gebragt. Hij heeft zich roem, invloed, ja werkelijke magt, bij het volk en bij gekroonde hoofden verworven; hij, die slechts van goede afkomst was, ging met de magtigste vorsten van Europa als met zijns gelijken om. Al die vruchten heeft hij geplukt, terwijl zoo vele solide en deftige colossen van de grondigste geleerdheid niets krijgen en

{==533==} {>>pagina-aanduiding<<}
niets tot stand brengen. Wanneer men zich op dat standpunt plaatst, dan is men waarlijk niet gezind om Voltaire zacht te beoordeelen.
Opmerkelijk is het, dat waarlijk groote mannen, wier verheven geest boven bekrompenheid verheven is, Voltaire te allen tijde met de meeste billijkheid hebben beoordeeld. Goethe b.v. bewonderde Voltaire zeer: in de aanteekeningen die hij gevoegd heeft bij zijne vertaling van den Dialoog van Diderot ‘De neef van Rameau,’ vindt men eene korte, maar krachtige lofrede op Voltaire, waarbij de grootste bewonderaar van dezen laatste gewis niets zou weten te voegen 1). - Ook Herder heeft Voltaire, bepaaldelijk als Geschiedschrijver, ten volle regt gedaan 2), en Lessing, die Voltaire's grootste mededinger was

{==534==} {>>pagina-aanduiding<<}
(en nog altijd is), was jegens hem slechts onbillijk, wanneer het de beoordeeling gold van 's mans tooneelarbeid, en de schrijver der ‘Hamburgische Dramaturgie,’ die het zich ten doel gesteld had, den invloed der fransche letterkunde in Duitschland tegen te werken, verkeerde daarbij onder den invloed van een Parti pris, waardoor zijn oordeel dikwijls bevangen moest zijn 1).

Ernest Renan, die, gelijk wij zagen, slechts een vrij mageren lof voor zijn grooten wegbereider over heeft, erkent dan toch, dat men het aan Voltaire te danken heeft, zoo men tegenwoordig in staat is om eene betere critiek te leveren dan deze zelf heeft vermogt. Al had Voltaire werkelijk niets anders gedaan dan het beginsel te stellen dat er critiek moet zijn en dat die critiek ook op den bijbel moet worden toegepast, dan zoude de verdienste daarvan op zichzelve reeds groot zijn, en hem onsterfelijken roem kunnen verzekeren. Wanneer wij zien, hoe veel tegenstand dat beginsel nog tegenwoordig, na zoo vele jaren, in onze critische eeuw vindt, dan kunnen wij begrijpen, wat het beteekent, dat beginsel in een goedgelooviger eeuw gesteld te hebben. En dàt moest toch voor alles geschieden: de menschen moesten er toe worden gebragt, het goed regt der critiek te erkennen, alvorens men er aan kon denken het in toepassing te brengen en het gebouw der critiek op dien grondslag op te trekken.
De verdienste daarvan blijft bestaan al heeft Voltaire niet het onmogelijke verrigt, al heeft hij zelf niet aanstonds eene volmaakt grondige en wetenschappelijke critiek geleverd, gelijk wij die in onzen tijd mogen verlangen. Kan men hem dat verwijten? Even goed zoude men het dan aan Copernicus en Keppler ten kwade kunnen duiden, dat zij de planeet Neptunus niet ontdekt hebben, of aan den bouwmeester die de fondamenten van den dom te Straatsburg gelegd heeft, dat eerst een volgend geslacht de laatste hand heeft gelegd aan het groote werk, dat op die grondslagen rust.
Bij de beoordeeling van hetgeen Voltaire op het gebied der Historische Critiek heeft geleverd, moeten wij het vooral niet vergeten, hoedanig en hoe beperkt de hulpmiddelen waren,

{==535==} {>>pagina-aanduiding<<}
waarover hij te beschikken had. Men kan gemakkelijk aan Voltaire's werken voor onzen tijd wetenschappelijke waarde ontzeggen, en voor dat gevoelen veel aanvoeren dat, van ons standpunt beschouwd en aan onze wetenschap getoetst, moeijelijk kan worden tegengesproken. Maar het gaat niet aan, die werken te beöordeelen alsof zij gisteren in het licht verschenen waren. Het is de vraag niet, wat zij, in dat geval, nu beteekenen zouden, maar wat zij, honderd jaren en langer geleden, in Frankrijk beteekenden toen zij daar verschenen. Men kan, met Renan, spreken van Voltaire's ‘pauvre exégèse,’ maar men moet daarbij dan bedenken dat er, toen hij die schiep, in Frankrijk volstrekt geen exégèse bestond, in dien zin, waarin hij ze opvatte, maar enkel voor eenige weinige geleerden van beroep, en zonder invloed op de volksovertuiging. 1) Aan de geleerdheid van eenen Dom Calmet kan men den naam van exégèse moeijelijk geven, maar Voltaire had schier geen andere hulpmiddelen dan de geschriften van dien geleerden monnik der Abdij van Senones toen hij zijne aanteekeningen op den bijbel zamenstelde 2). Niet beter was het gesteld met de beoefening der overige geschiedenis, voornamelijk van die der oudheid. Ten tijde van Voltaire was er eigenlijk nog geen oude geschiedenis: men wist er niets van dan hetgeen men bij de Grieksche en Romeinsche schrijvers vond, die men zonder oordeel gebruikte en eenvoudig afschreef. Om niet te spreken van den goeden Rollin en diens Romeinsche geschiedenissen, noch ook van die der Jesuïten Catrou en Rouillé, herinneren wij er aan - hetgeen vrij wat meer beteekent - hoe oncritisch zelfs een

{==536==} {>>pagina-aanduiding<<}
Montesquieu bij het gebruiken der classieke auteurs hier en daar te werk is gegaan. Het werk van Beaufort, ‘Sur l'Incertitude des cinq premiers siècles de l'histoire de Rome,’ was een uitzondering op den algemeenen regel, en hoe weinig weêrklank die eerste twijfelingen zelfs nog gedurende vele jaren daarna gevonden hebben, blijkt ons onder anderen uit de omstandigheid, dat het bekende werk van onzen Stuart nog in 1826 op nieuw onveranderd uitgegeven is kunnen worden. Het Aegyptisch, het Sanskriet en andere oude Oostersche talen werden in dien tijd nog niet beoefend om nieuwe bronnen te openen: het was eerst tegen het laatst van Voltaire's leven, dat Anquetil du Perron de Zend-Avesta, en Holwell de eerste fragmenten der Sanscritische literatuur bekend maakten, en wij zullen zien met hoeveel belangstelling Voltaire, als hoogbejaard grijsaard, van die ontdekkingen kennis nam. De vergelijkende taalstudie en mythologie deden toenmaals die stoute, en ons tegenwoordig toch zoo gemeenzame inzigten nog niet aan de hand, die er later de vrucht van zijn geworden. De oude geschiedenis was toen nog, voor een zeer groot deel, à faire. Dat Voltaire die taak niet van het begin tot het einde heeft volbragt, kan men hem even weinig ten kwade duiden als dat hij het Oude Testament niet verklaard heeft op de wijze van onze geleerden, maar ook hier heeft hij beginsels gesteld, die thans gevolgd, een weg gebaand, die tegenwoordig betreden wordt, en inzigten gehad, die zijn tijd ver vooruit waren.
In Engeland, waar de Deïsten, in den aanvang der 18de eeuw, op hunne beurt de wegbereiders der fransche Encyclopaedisten zijn geweest, maar waar men tegenwoordig, wat de bijbelcritiek betreft, zoo ongeveer op dezelfde hoogte schijnt te staan als voor een eeuw in Frankrijk en elders - in Engeland begint men, in onze dagen, het gebouw dier critiek weder op te trekken. Drie of vier jaren geleden zijn in dat land aanteekeningen op den bijbel in het licht verschenen, die, zoo al niet wat het talent betreft, dan toch in de leidende beginsels en het algemeene denkbeeld, veel overeenkomst hadden met die van Voltaire. Deze pogingen om het publiek omtrent den bijbel beter in te lichten, verwekten in Engeland groot opzien, zoodat de schrijvers zelfs werden bemoeijelijkt: elders vonden zij veel bijval en in ons land heeft de Gids die schriften bekend gemaakt en er veel goeds van gezegd. Maar waarom minacht

{==537==} {>>pagina-aanduiding<<}
men dan het werk van Voltaire, die geene hulpmiddelen had om iets beters te leveren en die allen vooruit was, terwijl die Engelschen, die honderd jaren achteraan komen, zoo vele uitmuntende hulpmiddelen in hun bereik hebben, waarvan zij, zoo het schijnt, geen gebruik willen maken? Wanneer zij lof verdienen omdat zij, in hun vaderland, tegelijk populaire schrijvers en moedige baanbrekers zijn, waarom dan geen gelijken lof aan Voltaire toegebragt, die in zijn tijd, juist hetzelfde heeft verrigt?
Het is zeer gewoon, dat men tegenwoordig de verdienste van de critiek der 18de eeuw volmondig hoort erkennen, maar in dat geval wordt al de eer daarvan uitsluitend aan Lessing toegebragt. Dat is alleszins begrijpelijk: gelijk ik zeide Lessing is nog Voltaire's mededinger; de Duitschers zijn er trotsch op, hem tegen den Franschman over te stellen en voor hem op de hoogste eer aanspraak te maken, waarin de geheele natie deelt. En wij, Nederlanders, zijn op dat punt, niet slechts de partijgangers maar de deelgenooten der Duitschers, en het geldt als het ware, niet enkel de zaak onzer vrienden, maar onze eigen zaak. Lessing was zekerlijk een groot man, even groot als Voltaire; beiden hebben even roemrijk voor dezelfde groote zaak gestreden, met evenveel genie, zoo al op verschillende wijze. Beiden hebben zij dus aanspraak op onze hoogste erkentelijkheid en wij behooren den een niet voor den ander te vergeten. Beide groote mannen hebben onafhankelijk van elkaar gewerkt: zij zijn ieder hun eigen weg gegaan, maar zeker is het, dat Lessing veel meer aan Voltaire te danken heeft gehad dan deze aan hem. Victor Cherbuliez overdrijft misschien een weinig, wanneer hij zegt: ‘c'est de Voltaire qu'il (Lessing) avait appris à penser’, 1), maar toch kan men zeggen, dat Lessing aan Voltaire veel verschuldigd was. Hij verschilde vooreerst met dezen zooveel in leeftijd, dat hij zijn zoon had kunnen zijn 2): bij hunne persoonlijke kennismaking, tijdens het verblijf van Voltaire in Duitschland, was het voordeel daarvan voorzeker aan de zijde van Lessing. Het blijkt niet, dat Voltaire de geschriften van Lessing ooit gekend heeft, maar deze laatste heeft

{==538==} {>>pagina-aanduiding<<}
de werken van genen zeer zeker gelezen en die lectuur kan wel niet zonder invloed gebleven zijn. En eindelijk, zonder de fransche revolutie, die het werk geweest is van franschen en voornamelijk van Voltaire: zonder die gebeurtenis is het zeer te betwijfelen of de werkzaamheid van den Duitschen wijsgeer wel dat gevolg zoude hebben gehad, waarmede zij nu bekroond is.
Dat men de optimistische rigting van Lessing met welgevallen tegen de tamelijk pessimistische van Voltaire pleegt over te stellen, en dat men zich behagelijker voelt aangedaan door de meerdere warmte van den eerste dan door de (schijnbare) koelheid van den laatste, dat is iets, dat ik gaarne laat gelden. Het gevoel heeft zijn eischen, zoo wel als het verstand, maar eenzijdigheid en exclusivisme zijn altijd verkeerd, en zoo men ze in anderen afkeurt, moet men zich er voor hoeden, er niet zelf in te vervallen.
Ik herinner hier vooreerst aan de boven aangehaalde woorden van Opzoomer: ‘zoo dikwijls we van waarheid spreken, is het licht de hoofdzaak’. De waarheid, dat is reeds iets, maar er is nog meer. Die koelzinnigheid, dat pessimisme van Voltaire is aan de wereld van groote dienst geweest; zijn rigting heeft een practische beteekenis en als zoodanig eene groote en eigenaardige verdienste. Het streven van Voltaire was bij uitnemendheid practisch; en wanneer hij het slechte, verkeerde en dwaze, dat hij in de menschelijke zaken opmerkte, met scherpte en dikwijls met bitterheid deed uitkomen, dan was dat, omdat hij het gaarne verbeterd wenschte te zien en daartoe het zijne wilde doen.
En het is Voltaire gelukt, veel kwaad te doen eindigen en veel goeds tot stand te brengen. Gevoel en optimistische opvattingen zijn zeer goed en troostrijk, maar zeer dikwijls bewijst men der menscheid een betere dienst met de zoogenaamde ongevoeligheid, met het pessimisme en den bitteren spot van Voltaire, waarvan de grond toch gelegen was in een vrij wat ernstiger en dieper gevoel voor de ellende der menschen, dan uit metaphysieke en sentimentele troostgronden, hoe hartroerend ook, ooit blijken kan. Voltaire gaf misschien minder troost, die het ongeluk slechts doet verdragen en dus alleen dienstig zijn kan als er niets aan te doen is, maar meer hulp, die er een einde aan maakt. ‘Pangloss zeide somtijds tot Candide: ‘Alle gebeurtenissen vormen een keten in de beste der mogelijke

{==539==} {>>pagina-aanduiding<<}
werelden,’ waarop Candide antwoordde: ‘Dat zegt gij wel, maar wij moeten in onzen tuin gaan werken.’ Deze woorden aanhalende voegt Cherbuliez er bij: ‘De tuin van Voltaire was de onze, wat al vergiftige planten heeft hij niet uitgerukt! Wat al kreupelbosschen heeft hij niet omgehouwen! Wat al wilde boomen heeft hij niet geënt! Dat wij ons niet beklagen over zijne inconsequenties. Wanneer hij altijd juist geredeneerd had, ware het gedaan geweest met die bliksemende ironie, met dien verteerenden toorn, waardoor de wereld vernieuwd is.’ 1)

Wij, die geene eenzijdige lofrede op Voltaire willen houden, wij beginnen met te erkennen, dat hij geen geschiedvorscher geweest is in den zin dien wij tegenwoordig aan dat woord hechten. Hij behoorde niet tot het aantal van die specialiteiten, die zeer geleerd, maar ook niet dan geleerd zijn. Maar hij was toch zeer wel in staat om zich met ernst en applicatie op iets toe te leggen, - trouwens anders zoude hij zeker niet hebben kunnen leveren wat hij geleverd heeft. Zijne belezenheid was buitengewoon groot, gelijk uit zijne werken duidelijk blijkt. Hij was niet onbekwaam tot ernstige en gezette studie, en met hoeveel ijver, volharding en naauwkeurigheid hij de bronnen voor zijne werken - en bijzonderlijk voor zijne historische geschriften, bijeenbragt en verwerkte, blijkt niet alleen overvloedig uit zijne correspondentie, maar ook uit het nog voorhanden apparaat tot eenige van zijne meest beroemde werken, onder anderen tot zijne geschiedenis van Karel XII, 2) en die van Peter

{==540==} {>>pagina-aanduiding<<}
den Groote. 1) Dikwijls zien wij Voltaire geheel verdiept in de beoefening der wetenschap. Zoo zonderde hij zich, in 1754, eenigen tijd af in de Abdij van Senones, bij Dom Calmet, om in de bibliotheek dier Abdij te studeren. 2) Hij was altijd onvermoeid werkzaam: weing menschen zijn zoo zuinig op hun tijd en besteden hem zoo goed, als Voltaire, voor wien het de grootste zeldzaamheid was, wanneer hij een enkelen dag niet arbeidde, 3) en dat hield hij vol tot op het laatst van zijn
leven. Maar met dat alles was hij toch eigenlijk geen man voor détails, en hij was niet zeer geschikt om met groot geduld ondergeschikte en nietige bijzonderheden van eenige zaak aan een moeijelijk en tijdroovend onderzoek te onderwerpen, wanneer hij er het bijzonder belang niet van inzag. Menig werk van zijne hand heeft, gelijk meer en meer erkend wordt, groote wetenschappelijke waarde, zelfs nog voor onzen tijd. Maar Voltaire was toch in de eerste plaats geboren om nieuwe, stoute, gewigtige beginselen en groote waarheden te stellen, te doorgronden en, door de kracht van zijn talent, bij de menschen ingang te doen vinden. Zijn groote levensdoel was de vrijmaking der menschheid, de emancipatie van den geest, en bij al wat hij deed verloor hij dat geen oogenblik uit het oog. Hij was het, die de

{==541==} {>>pagina-aanduiding<<}
eerste cultuurgeschiedenis voor een groot beschaafd publiek schreef, en het eerst leerde twijfelen aan het gezag van algemeen heerschende dwalingen. Daarin lag zijne roeping, en niet in drooge vakgeleerdheid. Wanneer hij die roeping vervuld heeft mogen wij het hem, ter wille daarvan, vergeven, zoo zijne al te groote vurigheid bij den arbeid somtijds tot overhaasting en onnaauwkeurigheid aanleiding gegeven heeft. Want hij overijlde zich niet zelden: men kan voorbeelden aanwijzen, dat hij, wanneer hij zich op zijn geheugen verliet, zich in bijzonderheden vergist heeft, dat hij enkele malen verkeerd citeerde, 1) en ook eenvoudige schrijffouten begaan heeft, welke zijne uitgevers hadden kunnen en moeten verbeteren. Zoo beging hij vergissingen, die intusschen altijd slechts ondergeschikte bijzonderheden betroffen, maar waarvan niettemin zijne tegenstanders het kwaadaardigst gebruik hebben gemaakt. 2)
Zoo Voltaire in ons oog niet altijd naauwkeurig en grondig genoeg is en over de zaken te los schijnt heen te loopen, zoude het wel kunnen zijn, dat de nakomelingschap ons later verwijten zal, dat wij ons te veel met détails bezighouden, er nooit mede gedaan hebben en er al het overige voor vergeten, en dat wij een weinig al te kwistig zijn met de moeite en den tijd, die wij aan kleinigheden besteden. Zie onze geschiedvorschers, die met verbazend geduld, met verwonderlijke scherpzinnigheid en onverdroten inspanning, hun geheele leven lang niets anders doen dan materialen bijeenbrengen en opstapelen, bijna zonder dat er iets van verwerkt wordt. Die conscientieuse nasporingen zijn zeker zeer verdienstelijk en zij strekken onze eeuw tot eer. Maar het is nu jammer, dat wij bij zoovele geschiedvorschers, betrekkelijk zoo weinig geschiedschrijvers hebben, dat ons streven

{==542==} {>>pagina-aanduiding<<}
op dat gebied zoo eenzijdig is en dat wij het zoo zelden verder brengen dan tot geleerde Monographieën, Handboeken en Historische romans. De werken van Macaulay en Motley, die van Grote, van Ranke en anderen zijn voorzeker roemrijke uitzonderingen in vergelijking met die van zoovele geleerden. die ons slechts bouwstoffen en bronnen aan de hand doen. Maar zulke uitzonderingen zijn niet zeer talrijk, en men oogst er dan nog, bij slot van rekening, weinig dank voor in, getuige Motley. 1)
Zie ook, om nog een sterker sprekend voorbeeld aan te voeren, die vervelende verhandelingen over de uitvinding van de Boekdrukkunst, waarvan men tegenwoordig eene geheele bibliotheek zou kunnen aanleggen. De schrijvers daarvan zijn voorzeker zeer geleerd, zeer scherpzinnig, zeer naauwkeurig en alleszins achtenswaardig. Maar is het toch niet treurig dat er zooveel tijd, geleerdheid en geest verspild moet worden omdat eenige Hollanders het zich op een goeden dag in het hoofd gesteld hebben, dat de boekdrukkunst bij hen te lande is uitgevonden? Wie zoude kunnen wenschen, dat Voltaire zijn leven aan zoo iets besteed mogt hebben? Wanneer hij zijn roem door zulke geleerdheid gevestigd had, zoude de wereld daarbij onnoemlijk veel verloren, en hij zelf zou er voorwaar niet veel bij gewonnen hebben. Om nog een ander voorbeeld te geven: Wanneer men in een oud boek melding gemaakt vindt van Koning Cyrus, dan kan ik het niet goed begrijpen, hoe men er nog naar vragen kan, of de schrijver van dat boek voor of na den tijd van dien Cyrus geleefd heeft. Ieder geleerd dispuut daarover is in mijn oog een schande voor den menschelijken geest en het is treurig dat men aan zulke zaken nog zooveel tijd en kracht verspilt. Wanneer integendeel Voltaire bij de geschiedenis van het Gouden Kalf eenvoudig aanmerkt, dat de kinderen Israëls in de woestijn geen goud, geen tijd en geen hulpmiddelen gehad kunnen hebben om zulk een beeld te maken terwijl Mozes op den Berg Sinai was gegaan, en dat het onmogelijk is, een gouden beeld in het vuur tot stof te maken, dan heeft hij van

{==543==} {>>pagina-aanduiding<<}
die vertelling, naar mijn oordeel en smaak, genoeg gezegd.
Hetgeen Voltaire over den bijbel geschreven heeft was, voor zijn tijd, niet gering te achten, al brengt men den geest en de stoutmoedigheid die hij er aan ten koste gelegd heeft, niet in rekening. Merken wij ook nog op, dat hij de apocryphe evangeliën, die in onzen tijd het onderwerp van zoo veelvuldige studie zijn, gedeeltelijk vertaald en in Frankrijk nader bekend gemaakt heeft, en dat hij over het evangelie van Johannes en over de Handelingen het een en ander gezegd heeft dat zeer opmerkelijk is en overeenkomstig met het gevoelen van hedendaagsche deskundigen. Ook was Voltaire zeer goed bekend met de geschiedenis der christelijke kerk gedurende de eerste eeuwen, die hij naauwkeurig en uit de bronnen had bestudeerd. Dat blijkt onmiskenbaar uit zijne geschriften over dat onderwerp, en die eer zal men hem niet kunnen ontzeggen, wat men dan ook moge denken van de voorstelling en de appreciatie die hij van de feiten geeft.

Het hoofdgebrek van de critische methode van Voltaire is gelegen in eene dwaling, die hij met zijne geheele eeuw gemeen had. Het is zeer juist omschreven door Opzoomer, in zijne hierboven reeds aangehaalde Oratie. ‘De grootste fout (dier critiek),’ zegt hij daar, (bladz. 20 sqq), ‘bestond daarin, dat ze niet historisch was: voor alle dingen had ze één en dezelfde maat en die maat bestond in haar eigen overtuiging. Zoo werd ze eenzijdig en onregtvaardig. Wat niet met hare denkwijze overeenkwam, dat kon niet anders dan dwaasheid en onregt zijn, priesterbedrog, verzinsel van rijken en magtigen om de domme menigte in toom te houden. Terwijl zij het volk tot handelen, tot afbreken en opbouwen opriep, kon ze niet begrijpen, dat het volk ook vroeger gebouwd had; ze sprak en schreef, alsof het in vroeger tijden slechts geduldig had ontvangen, nooit iets uit eigen boezem voortgebragt. Terwijl zij voor zichzelf positief was..., was zij in de beoordeeling van vroeger dagen slechts negatief; ze kon wel bestrijden, maar niet verklaren. Het was, alsof haar eigen geboortedag de scheppingsdag had moeten zijn en als hadden de vreemde, zoo afwijkende verschijnselen van vorige eeuwen nooit eenig regt van bestaan gehad’ 1). Teregt

{==544==} {>>pagina-aanduiding<<}
zegt ook Bungener, in de Inleiding van zijn boek over ‘Voltaire en zijn tijd’, van de 18de eeuw sprekende: ‘schrijvers, boeken, allerlei voortbrengselen van verstand en hart, alles beoordeelde zij naar de stelsels van den dag’ 1).
De achttiende eeuw miskende de waarheid, dat de begrippen van goed en kwaad relatief zijn: men had dus geen denkbeeld van de ontwikkeling dier begrippen en van de wijziging, die zij in den loop des tijds ondergaan. Wat men in de 18de eeuw goed of kwaad noemde, dat moest, meende men, ook voor drieduizend jaren reeds als zoodanig beschouwd zijn. Wel vermoedde men reeds, dat het met de zeden anders gelegen konde zijn; trouwens dàt leerde de geschiedenis zoo stellig, dat er onmogelijk aan te twijfelen viel. Doch zelfs ook te dien aanzien liet men de verandering in vormen slechts tot op eene zekere hoogte gelden. Vandaar die hevige afkeuring van zoo menige daad, van zoo menig verschijnsel uit vroegere eeuwen, die men tegenwoordig, nu men zich op het standpunt dier tijden weet te plaatsen, alleszins natuurlijk en verklaarbaar acht en waaraan men geene verontwaardiging meer verspilt.
Niet alleen achtte men vele zaken berispelijk die niet overeenkwamen met de toestanden waaronder men zelf leefde, maar men achtte zelfs, op geen anderen grond, vele feiten volstrekt ongelooflijk en men verwierp ze als verdicht, omdat men er zich niet in wist te verplaatsen. Voltaire heeft, op deze wijze, somtijds eene historische waarheid in twijfel getrokken en, daar de begrippen, zeden en gewoonten der oudheid nog vrij wat meer dan die der middeleeuwen van de onze verschillen, ligt het voor de hand, dat hij vooral in de geschiedenis der oude volkeren ongeloofwaardigheden meende te vinden, waar hij te doen had met feiten, die tegenwoordig niet meer betwijfeld worden Een enkel treffend voorbeeld daarvan wil ik hier aanvoeren. Het is bekend, dat in Babylonië de gewoonte bestond, dat de ongehuwde meisjes zich, eenmaal in haar leven 2), in of bij den tempel der godin Mylitta of Aschera, voor geld, dat

{==545==} {>>pagina-aanduiding<<}
in de schatkist des tempels werd gestort, met ieder die wilde aan de liefde overgaven 1). Dat dit werkelijk waar geweest zou zijn, heeft Voltaire nooit willen toegeven. Het kwam hem zoo monsterachtig onwelvoegelijk voor, dat hij er levendig van overtuigd was, dat het niet gebeurd kon zijn. Gedurig komt hij op de zaak terug 2), en altijd met hetzelfde argument. ‘Kan men het zich voorstellen, zegt hij, dat de Dames van Parijs zich in de kerk van Nôtre Dame prostitueren en zich aan palfreniers 3) en allerlei ander gemeen volk overgeven’? Dit argument is ten hoogste karakteristiek. Dat de Dames van Babylonië andere begrippen kunnen gehad hebben omtrent hetgeen al of niet welvoegelijk is, dan de dames te Parijs, ruim 2000 jaren later, komt niet bij Voltaire op. Dat men werkelijk gemeend kan hebben, een godin op die manier voor haar altaar te vereeren, is voor hem volstrekt onbegrijpelijk. Hij maakt geen onderscheid tusschen den tempel van Aschera en dien van Maria Daarom heeft hij de waarheid van het feit herhaalde malen bestreden; misschien echter was hij ook wel een weinig bevreesd, dat de vergelijking van het Christendom met dien
Mylitta-cultus in het voordeel van het eerste zou uitvallen, want, gelijk ik zoo straks nader zal doen uitkomen, die overweging moest bij hem eenig gewigt in de schaal leggen en zijn oordeel min of meer benevelen Niet enkel de onzedelijkheid der zaak op zich zelve was het, die Voltaire stuitte, maar ook het zonderlinge, voor hem en zijne tijdgenooten weinig aanlokkelijke, van zulk eene wijze van Godsvereering. Intusschen, er scheelde veel aan, dat ieder zich met zijne apologie van de dames van Babylonië vereenigde. Niet alleen Larcher, met wien hij zijne vermakelijke polemiek over de zaak voerde, bestreed zijn

{==546==} {>>pagina-aanduiding<<}
gevoelen, maar ook Grimm, zijn geestverwant en bewonderaar, stelde hem nadrukkelijk in het ongelijk 1)
Terwijl men in Voltaires tijd geen juist begrip had van de wijziging en ontwikkeling van zedelijke denkbeelden en beginsels, verkeerde men ook in dezelfde dwaling ten aanzien van de Godsdienstige geloofspunten en vormen. Ook op dat punt miskende men de waarheid, dat er gestadige verandering plaats heeft. Omdat in Frankrijk gedurende de 18de eeuw de groote menigte door het listig bedrog en de veinzerij der priesters, die zelven ongeloovigen waren, in het geloof aan eene ijdele en ongerijmde dogmatiek werd gehouden, terwijl de wijsgeeren, en in het geheim ook de meeste priesters, het Deïsme huldigden. - daarom meende men, dat het altijd en overal zoo geweest was: men kon het zich niet voorstellen dat het ooit anders geweest was en dat de werkelijke, uit eerlijke overtuiging voortgevloeide en te goeder trouw beleden Godsdienstige begrippen ooit verschild hadden van hetgeen men in de 18de eeuw eerlijk voor waar hield, en dat die begrippen, hoezeer later door priesterbedrog en heerschzucht geëxploiteerd, toch een anderen, zuiveren oorsprong hadden gehad, en, aanvankelijk zeer verschillend van hetgeen zij later werden, geleidelijk waren ontwikkeld en gewijzigd. De wetenschap had toen nog niet geleerd, dat het polytheïsme een uitvloeisel geweest is van de oorspronkelijke pantheïstische vereering der natuurkrachten, en dat men dus geen regt heeft tot de onderstelling, ook door Voltaire op meer dan eene plaats in zijne geschriften in het midden gebragt, dat het polytheïsme altijd slechts voor de groote menigte zou hebben bestaan, even als, in later tijd, de Heiligendienst feitelijk een polytheïsme voor het gemeene volk geworden is, maar dat alle verlichte en beschaafde Heidenen werkelijk het monotheïsme gehuldigd hebben. Dat was, althans tot op zekere hoogte, voorzeker wel waar in de eeuw van Pericles en in die van Augustus, toen het polytheïsme reeds in verval begon te
geraken, maar zeker niet vroeger, toen die vorm van Godsvereering nog bloeide en krachtig in aller overtuiging leefde. Men zou even goed kunnen beweren, dat het moderne Christendom van onzen tijd reeds in de elfde eeuw heeft be-
{==547==} {>>pagina-aanduiding<<}
staan, als dat de begrippen van Anaxagoras, Plato en Cicero aanhangers gehad hebben ten tijde van den Trojaanschen of van den Sabijnschen oorlog. Ook de onderstelling van Voltaire, dat in de Eleúsinische mysteriën aan de ingewijden het monotheïsme werd geopenbaard 1), had geen anderen grond dan de verkeerde opvatting, waarvan hier sprake is 2), gepaard met de onwillekeurige neiging van Voltaire, waarop wij zoo even wezen, om de Heidensche Godsdienstvormen voor de oogen zijner tijdgenooten in het gunstigst mogelijk licht te stellen.
Intusschen begreep Voltaire zeer wel, dat die Godsdienstige begrippen, alvorens zij door de priesters vermeerderd, verbeterd en aan hunne geld- en heerschzuchtige bedoelingen dienstbaar gemaakt konden worden, van nature een anderen, noodwendigen oorsprong hebben gehad. Hij heeft dan ook getracht, er in dien zin eene verklaring van te geven. Dat hij daarbij dikwijls misgetast en zich met bloote, vrij gewaagde, maar minder gemotiveerde onderstellingen heeft vergenoegd, hoe vernuftig gevonden ze ook mogen schijnen, is, bij den toenmaligen stand der wetenschap, niet te verwonderen 3); maar somtijds waren zijne conjecturen gelukkiger. Zoo heeft hij zeer juist ingezien, dat 's menschen gevoel van zijne afhankelijkheid van de hem omringende natuur hem gebragt heeft tot de erkenning eener hoogere magt die hij vereerde en trachtte te bevredigen 4).

{==548==} {>>pagina-aanduiding<<}

De eigenaardige rigting van de critiek der 18de eeuw, die wij hebben nagegaan, had eene bijzondere beteekenis. Men streefde met die critiek naar een tweeledig doel. Men wilde vooreerst de waarheid vinden. Daartoe was het echter, voor alle dingen, noodig, te bewijzen, dat men die waarheid nog niet had: eer men er aan konde denken, een nieuw gebouw op te rigten, moest men beginnen, met het oude af te breken. ‘Au XIXe Siècle, zegt V. Cherbuliez in zijne, reeds meermalen aangehaalde, interessante studie over Lessing, ‘au XIXe Siècle la critique est l'art de tout comprendre et de tout expliquer par l'histoire; au XVIIIe, elle n'était que l'art de tout discuter, de tout remettre en question par le raisonnement,’ 1) - Vandaar de negatieve strekking van de critiek dier eeuw. Zij heeft werkelijk afgebroken, maar om volledig weder op te bouwen, daartoe ontbrak haar de tijd en het vermogen. Dat gedeelte van de groote taak is voor onze eeuw bewaard gebleven, die, van hare zijde, hoogstwaarschijnlijk aan de volgende nog veel te doen zal overlaten.
In de tweede plaats betoonde men in de laatstverleden eeuw eene sterke gehechtheid aan de beginselen, die men voor waar hield. Gelijk wij zagen, men verwierp al wat in de vroegere eeuwen met dezelve in strijd geweest was. Maar men deed dat gedeeltelijk ook daarom, wijl men er waarde aan hechtte, het bewijs te leveren, dat die beginsels altijd gegolden hadden. Men werd aangedreven door een ijver voor de bevestiging en verbreiding van hetgeen men voor waar hield, en men verheugde zich, er het gezag der eeuwen voor te kunnen inroepen. Daarin lag voorzeker veel, dat ons bekrompen toeschijnt, maar voorzeker ook iets groots en heilzaams, en, zoo het van een min gunstigen invloed op de wetenschap geweest moge zijn, zoo is het daarentegen van een gunstigen en weldadigen invloed geweest op het leven.
In onzen tijd kunnen wij juist het omgekeerde opmerken. Terwijl men het bewuste gebrek van de critiek der 18de eeuw heeft leeren vermijden, is men juist in het tegenovergestelde uiterste vervallen. Onze critiek is, in een wetenschappelijk op-
{==549==} {>>pagina-aanduiding<<}
zigt, uitmuntend, maar in een zedelijk en practisch opzigt, in betrekking tot het leven, vrij droevig. De voorspelling van mevrouw de Stael is bewaarheid, die in 1809 schreef: ‘De achttiende eeuw wilde van geene uitzonderingen weten, waar het op beginselen aankwam; misschien zal de negentiende eeuw de kracht der omstandigheden met te veel onderdanigheid willen laten gelden.’ 1) Hetzelfde wordt ook erkend door Opzoomer, in zijne boven aangehaalde redevoering. 2) ‘Wij beschouwen, zegt hij, de meeningen der verschillende geslachten. Wij verklaren en regtvaardigen ze allen, de eene zoo goed als de andere, en wij eindigen met zelf geen meening te hebben. Wij zien volkeren en tijden, helden en wijzen hun rol spelen om af te treden en voor nieuwe spelers plaats te maken, en het is ons op het laatst als behoorden we zelf niet even goed tot het tooneel; als ware ons slechts de gemakkelijke rol van toeschouwers bewaard...’ En verder: ‘Die met een bloot historische teekening van het verloop der menschelijke meeningen alles voor afgedaan houdt, kan niet anders dan in het ergste quietisme vervallen.’ En Bungener, die overal waar slechts niet van geloof aan dogma's sprake is, met groote juistheid en veel gezond verstand over menschen en zaken oordeelt, heeft in zijn bekend werk over Voltaire met nadruk gewezen op de gevolgen dier beginsellooze critische methode van onzen tijd, die, gelijk hij doet
opmerken, in Frankrijk voornamelijk door Villemain en door Sainte-Beuve in zwang is gebragt, en hij heeft tegen de volgelingen van die rigting den grondregel staande gehouden: ‘dat de criticus, voor alle dingen, goed moet heeten wat goed en kwaad wat kwaad is.’ 3)
Ampère, in zijne ‘Histoire Romaine à Rome’ het treffend juiste gevoelen van Voltaire over het karakter van Augustus aanhalende, voegt daarbij: ‘Voltaire n'avait pas toutes les vertus, mais (il) en possedait une trop rare de nos jours: la vertu de l'indignation. 4) Welnu! van die gloeijende verontwaardiging

{==550==} {>>pagina-aanduiding<<}
voor alles wat laag, wreed, valsch, slecht en bedriegelijk is, van die verontwaardiging, die aan Voltaire zoo menige schitterende bladzijde ingaf, die hij aan zijne lezers wist mede te deelen en waardoor hij hen electriseerde, - van die verontwaardiging, waaraan wij het te danken hebben dat zooveel van al dat ontuig uit den weg geruimd is, - daarvan is bij ons geen spoor meer te vinden. Wij zijn tevreden wanneer wij slechts juist en zeker weten, wat er heeft plaats gehad en hoe het zich heeft toegedragen. Dat die methode ons, in theorie tot volslagen scepticisme, of, zoo men liever wil, quietisme, voert, zonder dat wij kans hebben om ooit weder buiten dien kring te geraken: dat is nog het minst bedenkelijke gevolg van de zaak, want nog veel noodlottiger is het, dat wij, door steeds alles voor afgedaan te houden en zelfs te billijken, wat gebeurd is, zoodra wij slechts weten hoe het gebeurd is, er eindelijk toe komen, om ook alles, wat wij nog zien gebeuren, zijn gang te laten gaan en er ons bij neêr te leggen, en ten slotte zelfs om die laakbare flaauwhartigheid uit te strekken tot hetgeen nog gebeuren zal, wanneer men er ons slechts van weet te overtuigen ‘dat het zoo zal moeten zijn,’ en op dat punt zijn vele sterke geesten verbazend ligtgeloovig.
Even als de Godheid, volgens Lucretius, zien wij alles rustig aan:

‘Omnis enim per se Divum natura necesse est 
Immortali aevo summa cum pace fruatur, 
Semota a nostris rebus, sejunctaque longe; 
Nam privata dolore omni, privata periclis, 
Ipsa suis pollens opibus, nihil indiga nostri 
Nec bene promeritis capitur, nec tangitur ira.’ 1) 

Dit is misschien zeer Goddelijk, maar wij zijn nu eenmaal geen Goden, maar menschen, onder onze medemenschen op aarde levend, met belangen, die wij niet mogen verwaarloozen, en in betrekkingen, waarvan wij ons niet naar welgevallen kunnen ontslaan. De straf voor zulk eene navolging der Goden zoude niet uitblijven. Wanneer zij, die geroepen zijn om op de zaken en omstandigheden invloed uit te oefenen, gelijk het spreekwoord zegt, Gods water over Gods akker laten loopen,

{==551==} {>>pagina-aanduiding<<}
en aan ieder, die verkiest, vrijheid laten, om te doen wat hij kan, onder eenvoudig voorbehoud van registratie, dan kan men er zeker van zijn dat daarvan misbruik gemaakt zal worden door lieden, wier bedrijf men ten krachtigste behoorde tegen te werken in plaats van het rustig aan te zien. Het is hier de plaats niet, om de gevolgen daarvan voor alle menschelijke zaken uiteen te zetten: het zij genoeg, er op gewezen te hebben. Wij hebben aan Voltaire's zenuwachtige menschelijkheid zeer veel te danken, maar welke vruchten zal het nageslacht van onze Olympische Goddelijkheid plukken? Misschien een ‘warnendes Exempel.’

Die verontwaardiging van Voltaire, die eene deugd in hem was, had intusschen ook hare schaduwzijde en haar nadeel. Zij deed hem dikwijls onbillijk en partijdig zijn; zij bewoog hem niet zelden om met twee maten te meten, om een onjuist oordeel te vellen en eene verkeerde en overdreven voorstelling te huldigen. Wanneer het de oude Israëlieten of Christenen gold, was hij al te vaak onbillijk, al te zeer onder den invloed eener antipathie, en, beheerscht door een kennelijk parti pris, nam hij dan al te gemakkelijk aan, wat in hun nadeel, en verwierp hij al te ras wat in hun voordeel was. Hij vond er voldoening in, wanneer hij de Joden en de ‘Christocoles’ in hun nadeel met de Heidenen konde vergelijken, en daarbij was hij dan doorgaans te zeer geneigd, om het gewigt, dat hij van de schaal der eerstgenoemden meende te kunnen afnemen, op die der laatsten over te leggen. In één woord, zoodra hij op dat terrein kwam, was hij verre van onpartijdig. Daarmede wil ik echter volstrekt niet zeggen, dat hij altijd, zelfs niet dat hij dikwijls bepaald ongelijk heeft gehad. In tegendeel, in de meeste gevallen heeft hij groot gelijk, en waar hij ongelijk heeft, bestaat dat slechts in eene overdrijving, welke hij tegen die der tegenpartij overstelt. Dat is, bij voorbeeld, het geval, waar hij van de vervolgingen spreekt, die de Christenen in de eerste eeuwen der kerk van de zijde der romeinsche regering hebben moeten dulden - een punt, waarop hij herhaaldelijk is terug gekomen. Daaromtrent poogt hij voorzeker meer te bewijzen dan de waarheid, en de romeinsche keizers als verdraagzamer en zachtmoediger voor te stellen dan zij geweest zijn. Maar zeker is het, dat hij daarmede slechts eene andere, veel grooter overdrijving in tegenovergestelden zin te keer ging, gelijk zelfs de

{==552==} {>>pagina-aanduiding<<}
vooringenomen Bungener erkent 1). - Een uitvloeisel van Voltaire's geneigdheid om het Heidendom gunstig tegen het Christendom te doen afsteken, was ook zijne hooge bewondering van de Chinezen. In dat groote Heidensche volk der tegenwoordige beschaafde wereld vond hij zijn ideaal verwezenlijkt, en daarom heeft hij de Godsdienst en de instellingen van die, trouwens zeer merkwaardige natie, herhaalde malen con amore beschreven, met eene ingenomenheid, die niet van overdrijving en eenzijdigheid is vrij te pleiten.
Erkennen wij dat Voltaire tegenover het Jodendom en het daaruit voortgekomen Christendom niet op een onzijdig en onpartijdig standpunt heeft gestaan. Hij voerde er een strijd tegen, het was voor hem geen wetenschappelijk vraagstuk, maar een levensquestie, wat men er van te denken had. Hoe ver zulk een vooringenomenheid zelfs bedaarde en belangelooze geleerden van beroep vervoeren kan, zien wij dagelijks, en wij kunnen het ons dus begrijpen, dat een man als Voltaire, een franschman van een nerveus, prikkelbaar gesteld, wiens levendigheid zoo ligt tot heftigheid oversloeg, - overvloeijende van dien geest, waardoor zij, die er mede begaafd zijn, zoo spoedig worden weggesleept, - dat zulk een man zeer ver vervoerd kan zijn, wanneer het zijne levensquestie gold. Mij dunkt, dat daarin voldoende verklaring te vinden is voor zijne partijdige en overhaaste oordeelvellingen en zijne overdreven en eenzijdige voorstellingen, en dat die verklaring niet vereischt dat wij hem aan kwade trouw, aan opzettelijken logen schuldig achten.
Het zoude ongelukkig zijn, wanneer ieder, die zich partijdig betoont, geacht moest worden, dat verwijt te verdienen. Want wie ter wereld is onpartijdig? Wie kan het zijn? Zoodra er over eenige zaak verschil van opvatting en gevoelen mogelijk wordt, kan er geen sprake meer zijn van eene kleurlooze onpartijdigheid die alsdan iets onbestaanbaars is. De zaak in quaestie toch maakt op de verschillende personen, die er zich mede bezig houden, een verschillenden indruk: ieder die haar met eigen oogen beschouwt vormt zich uit die aanschouwing zijn eigen begrip van de zaak, dat zeer kan verschillen van de begrippen van anderen. Ieder van die begrippen, iedere zoo-
{==553==} {>>pagina-aanduiding<<}
danige subjective opvatting, heeft dan alle regt van bestaan; niemand kan de uiting er van wraken, al acht men zich in staat, er de onjuistheid van aan te toonen. Het zoude dwaas zijn, zich op iemand te vertoornen omdat hij eenige zaak anders inziet dan zijn buurman en er dus eene andere voorstelling van geeft; want dat is zijn regt. Maar wat men van hem verlangen en vorderen kan, is, dat hij zegge wat hij inderdaad denkt en dat de voorstelling die hij van iets geeft met zijne overtuiging overeenkomstig zij. De eenige ware onpartijdigheid kan slechts in eerlijkheid bestaan.
Dit houde men in het oog bij de beoordeeling van de wijze, waarop Voltaire sommige historische feiten heeft opgevat en in het licht gesteld. Bij hem heeft men geene lofredenen te zoeken op de toestanden en de gebeurtenissen der middeleeuwen en op den invloed dien de kerk op een en ander heeft uitgeoefend. Men kan beweren dat hij zijn tafereel al te donker gekleurd heeft en uitsluitend alle schaduwzijden heeft doen uitkomen van hetgeen toch ook zijne lichtzijde had. Het kan zijn, dat dit waar is; maar wanneer de algemeene ingenomenheid met iets, wat het ook zij, zoo groot en bedenkelijk is, dat men zich geroepen acht om die te matigen en er tegen op te komen, dan ligt het in den aard der zaak, dat men zich op een ander standpunt plaatst dan dat dier blinde bewonderaars, en dat men het dan zeer overbodig acht, den indruk van zijn protest te verzwakken door eene alleronnoodigste herhaling van hetgeen genoeg bekend is, en waaromtrent men volstaan kan met het slechts niet te kwader trouw te ontkennen.
Ook daar, waar Voltaire enke! onbetwistbare feiten constateert, zonder eenige overdrijving, kan men toch enkele malen zijne vooringenomenheid voor of tegen personen en zaken bemerken. Terwijl hij de Babylonische dames met zooveel ijver tracht vrij te pleiten van hetgeen Herodotus haar ten laste legt, verklaart hij de Joodsche dames zonder eenige zwarigheid voor schuldig aan iets, dat nog vrij wat erger is 1). De zaak is zeker

{==554==} {>>pagina-aanduiding<<}
niet te ontkennen, daar men in Leviticus in het geval voorzien vindt 1), maar men mag vermoeden, dat Voltaire er niet zoo dikwijls over gesproken zoude hebben, bijaldien het andere ‘dames’ gegolden had.
Men zoude zich intusschen vergissen, wanneer men meende dat de beschouwingen van Voltaire over de geschiedenis der Christelijke kerk en haren invloed op het lot en de beschaving der volkeren zeer veel verschillen van hetgeen tegenwoordig van liberale zijde dienaangaande wordt in het midden gebragt. Men mag in onzen tijd omtrent sommige détails beter ingelicht en van gevoelen veranderd zijn, maar de inzigten van Voltaire nopens het Joden- en Christendom, zoo in het algemeen als in de meeste bijzonderheden, worden nog altijd door velen gevolgd, blijkens de omstandigheid dat hedendaagsche schrijvers ze op nieuw ontwikkelen. Men vergelijke bij voorbeeld, de geschriften van Voltaire die ter materie dienen 2) met de bekende ‘Geschiedenis der Beschaving’ van Kolb, een boek dat veel opgang schijnt te maken en dat wel geschikt is om eenig opzien te verwekken. Sommige plaatsen van dat werk, en vooral het geheele Hoofdstuk over het ontstaan en de uitbreiding van het Christendom, zijn geheel in den geest van Voltaire 3).

De gebreken, die de methode van Voltaire aankleefden, en de dwalingen, waarin hij is vervallen, worden vergoed door eene merkwaardige gave van Intuitie, die hem bijzonder eigen was. Juist die levendigheid van geest, die hem somtijds deed afdwalen, bragt hem op andere tijden tot merkwaardige en treffende resultaten; die snelheid van oordeel en gevolgtrekking, die hem konde doen mistasten, deed hem nu en dan waarheden op het spoor komen, waartoe anderen niet konden geraken.

{==555==} {>>pagina-aanduiding<<}
Wat men er ook van moge zeggen, die intuitie, die een helder licht doet opgaan waar anderen slechts duisternis bespeuren, die stoute gevolgtrekkingen doet maken uit gegevens, die tot niets schijnen te kunnen leiden, die een juist oordeel doet vellen, waar de geheele wereld zich vergist; die intuitie, die somtijds eene ingeving schijnt te zijn - zij is eene gave die slechts het deel is van uiterst weinigen, maar die toch aan ieder geniaal man in meerdere of mindere mate eigen is. Alleen en op zich zelve kan zij zekerlijk tot niets leiden, maar zonder haar geloof ik niet, dat er ooit een van die groote en verbazende resultaten bereikt is, die boven het peil van het alledaagsche gaan. Zonder kennis en zonder logische redenering moet de gave der Intuitie wel werkeloos blijven, maar zonder haar blijft alle geleerdheid laag bij den grond. Velen van Newton's tijdgenooten hebben misschien evenveel kennis van de wiskunde en de astronomie gehad, als hij; welligt waren er ook velen die hem in scherpzinnigheid evenaarden, maar hij was het, die de leer der gravitatie heeft gesteld en bewezen, want hij vereenigde daartoe beide vereischten in zich: èn geleerdheid, kennis van reeds ontdekte waarheden die hem op het spoor bragt, èn intuitie, die hem in staat stelde om, langs dat spoor digt bij de nog onbekende waarheid gekomen, een sprong te doen en haar voorloopig te raden om haar eindelijk te kunnen bewijzen. Want die leer moet oorspronkelijk, op het eerste oogenblik, een inval zijn geweest, waarop Newton gekomen is, een inval, die, even als iedere mogelijke hypothese, wel hare reden had, die haar mogelijk maakte, maar die toch niet geleidelijk voortvloeide uit een volledig aprioristisch bewijs, en daarom à posteriori getoetst moest worden aan de uitspraken van ervaring en redenering. Gelijk ik zeide, iedere hypothese is zulk een inval, een proefneming, een sprong over de
kloof die ons nog van de waarheid scheidt, en waarbij wij er nooit wiskunstig zeker van zijn, dáár te land te komen waar wij wezen moeten. Ieder, die ooit een hypothese gesteld heeft, heeft zulk een inval gehad; maar het is niet aan een ieder gegeven, op stoute en verheven invallen te komen, die toch eeuwig waar blijken te zijn. Slechts enkele groote mannen hebben het voorregt van die gave, die, om werkzaam te kunnen zijn, eene groote mate van stellige en proefhoudende wetenschap vereischt, zoo de zaak niet geheel zal ontaarden in ijdel phanthaseren.

{==556==} {>>pagina-aanduiding<<}

Voltaire, die veel wist, heeft meer dan eens blijken gegeven van in het bezit te zijn van die intuitie, die, als het ware, een voorgevoel der waarheid is. Het is niet moeijelijk, daarvan voorbeelden aan zijne werken te ontleenen.
Men weet dat een der eerste en voornaamste gronden van de vergelijkende mythologie, die in onze dagen tot zoo belangwekkende resultaten heeft geleid, gelegd is door den franschman Anquetil du Perron, die in het jaar 1771 eene fransche vertaling uitgaf van de door hem in Azie opgespoorde en van daar medegebragte fragmenten van de Zend-Avesta: van de Heilige boeken der Persen, die aan Zarathustra (Zoroaster) worden toegeschreven, waarvan vroeger slechts weinig bekend was geweest. Het is ook bekend, welke moeite en opoffering Anquetil du Perron, door vurigen ijver voor de wetenschap aangedreven, zich had getroost, om die overblijfselen der oudheid naar zijn vaderland over te brengen 1). Maar hij had er weinig voldoening van; zijn werk werd in Frankrijk met de grootste minachting ontvangen. Grimm getuigt, dat dit ‘fatras’ door niemand gekocht en door geen mensch gelezen werd, en dezelfde Grimm, wiens oordeel anders doorgaans zoo juist en scherpzinnig was, schreef van het werk van Anquetil: ‘Il est évident, que c'est perdre sa vie bien inutilement et bien laborieusement que d'aller à l'extrémité du globe chercher un réceuil de sottises’ 2). Hetgeen hij er verder nog bijvoegt bewijst wel dat de beschrijving, die Anquetil van zijne reis gegeven had, en waaruit wel wat al te veel zelfvoldoening bleek, stof tot bijtende aanmerkingen konde geven, maar dat neemt niet weg dat bijna niemand de waarde en de beteekenis begreep van de hoofdzaak, waarop het aankwam.
Maar zoo iemand daarvan wèl besef had, dan was het Voltaire, want deze had, reeds vóór de uitgave van het werk van Anquetil du Perron, de wenschelijkheid van het opsporen en uitgeven van dergelijke oude bescheiden, zoowel van de oorkonden

{==557==} {>>pagina-aanduiding<<}
der Indische Literatuur als ook in het bijzonder van de Zend-Avesta, aangetoond; hij had gewag gemaakt van de pogingen, die daartoe reeds gedaan waren en er zelfs, naar vermogen, toe medegewerkt. 1) Hij begreep het belang der zaak zeer wel, en hij was, gelijk uit talrijke plaatsen zijner historische geschriften blijkt, reeds tot de onderstelling gekomen, dat er verband en zamenhang bestaat tusschen de mythische overleveringen der verschillende oude volkeren. Verder dan tot een algemeen inzicht daarvan konde hij, bij den toenmaligen stand der wetenschap, wel niet komen: eene naauwkeurige en eenigszins volledige uiteenzetting der zaak in détails was toen nog niet mogelijk, maar de gegevens, die men reeds had, waren voor Voltaire toch voldoende, om menig punt van overeenkomst op te merken en een verder onderzoek uit te lokken. Hetgeen hij daarover heeft geschreven, kan Anquetil du Perron wel mede aangespoord hebben tot het volvoeren zijner onderneming. 2)
Wij hebben thans de meest kenmerkende eigenschappen van de critiek der vorige eeuw en in het bijzonder van die van Voltaire nagegaan en er de voornaamste verdiensten maar ook de zwakke zijde van doen uitkomen. Het kwam er daarbij vooral op aan, de gevolgde methode en de leidende beginsels dier critiek in het algemeen te doen opmerken en het overzicht daarvan slechts door enkele voorbeelden toe te lichten en te motiveren. Die taak meenen wij nu te hebben volbragt, maar daar dit opstel

{==558==} {>>pagina-aanduiding<<}
voornamelijk den arbeid van Voltaire op het veld der critiek ten onderwerp heeft, willen wij, alvorens te eindigen, nog enkele voorbeelden aan zijne werken ontleenen, waaruit nader blijken kan, dat hij dikwijls gelukkig geweest is in de toepassing zijner beginselen, en in vele gevallen inzigten geopperd heeft, wier vergelijking met de hedendaagsche belangwekkend is.
Het kan mijn plan niet zijn, die stof uit te putten: ik bepaal mij tot eene beperkte keuze van enkele plaatsen, bij voorkeur uit de kleinere historische werken van Voltaire, 1) en wel voornamelijk van die, welke op de oude geschiedenis betrekking hebben, daar toch juist de bemoeijingen van Voltaire op dat gebied het minst bekend schijnen te zijn en dus vooral vermelding verdienen, terwijl ook dat deel der geschiedenis hem aanleiding gaf tot de meeste en gewigtigste critische opmerkingen en die ons vooral belangstelling kunnen inboezemen, daar het zaken geldt, die tegenwoordig nog aan de orde van den dag zijn.
Hooren wij vooreerst het oordeel van Voltaire over sommige oude geschiedschrijvers, wier werken hij, in korte woorden, zeer juist wist te qualificeeren. Van Livius, bij voorbeeld, zegt hij: ‘Quel a été le but de Tite Live? de montrer de l'esprit et de l'éloquence. Je lui dirais volontiers: Si tu veux haranguer, va plaider devant le sénat de Rome; si tu veux écrire l'histoire, ne nous dis que la verité.’ 2)
Over Herodotus oordeelde Voltaire: ‘Presque tout ce qu'il raconte sur la foi des étrangers est fabuleux, mais tout ce qu'il a vu est vrai.’ Hij is van gevoelen, dat men het werk van Herodotus hoog moet schatten, en vooral de laatste boeken, die de beschrijving behelzen van den oorlog tusschen de Grieken en de Persen. ‘Hérodote,’ zegt hij: ‘devient le modèle des historiens, quand il décrit ces prodigieux préparatifs de Xerxes

{==559==} {>>pagina-aanduiding<<}
pour aller subjuguer la Grèce et ensuite l'Europe.’ En over den strijd tusschen beide volkeren, die daarop volgde, oordeelde hij: ‘que cette superiorité d'un petit peuple généreux, libre, sur toute l'Asie esclave, est peut être ce qu'il y a de plus glorieux chez les hommes.’ 1) Maar hij berispte Rollin, die de kinderachtigste vertelsels uit Herodotus overschreef zonder aan iets te twijfelen.
Bij Voltaire vindt men reeds de vergelijking van Xenophon's ‘Cyropaedia’ met Fénelons ‘Télémaque,’ en het stond bij hem vast dat dit werk van den Griekschen schrijver niets is dan een roman zonder eenige historische waarde, die er echter door sommigen nog aan werd toegekend. 2) Even juist was ook het oordeel van Voltaire over Curtius, aan welken geschiedschrijver hij, even stellig als men tegenwoordig doet, alle geloofwaardigheid ontzegt. 3) Maar bijzonder ten aanzien van Tacitus is het de moeite waardig, de juistheid van Voltaires oordeel op te merken. Het vraagstuk der geloofwaardigheid van dien, eertijds schier vergooden schrijver, houdt, gelijk men weet, de geleerden thans ernstig bezig, en het gevolg hunner onderzoekingen is, dat men aan die geloofwaardigheid steeds sterker begint te twijfelen. Die twijfel nu is door Voltaire reeds met nadruk geuit, en dat wel op gronden, die men er nu op nieuw voor aanvoert.
Over het geschrift van Tacitus ‘De moribus Germanorum’ velde Voltaire het volgende oordeel:
‘Si Horace, en opposant les moeurs des Scytes à celles des Romains, fait en vers harmonieux le panégyrique de ces barbares,....c'est qu' Horace parle en poëte un peu satirique, qui est bien aise d'éléver des étrangers aux dépens de son pays.

{==560==} {>>pagina-aanduiding<<}
C'est par la même raison que Tacite s'epuise a louer les barbares Germains, qui pillaient les Gaules et qui immolaient des hommes à leurs abominables Dieux.’ 1)
Uitvoeriger en ernstiger trekt hij te velde tegen de voorstelling, die Tacitus van de regering en van het bijzonder leven der Keizers geeft, en hij betoogt, dat zoowel die geschiedschrijver, als ook Suetonius en anderen, in hunne werken verhalen hebben opgenomen, die strekken om de vroegere Keizers zoo hatelijk en verachtelijk mogelijk te doen voorkomen, maar die de duidelijkste blijken dragen van valsche voorstelling en volslagen verdichting. De hoofdstukken van het werk ‘Le Pyrrhonisme de l'histoire,’ waarin dit onderwerp wordt behandeld, zijn zeer lezenswaardig, even als ook dat, waarin hij het boek van Petronius bespreekt, en de meening bestrijdt, dat het aan den Consul Caius Petronius zou moeten worden toegeschreven en een satyre op Nero en diens hof zoude zijn. 2)
Het zoude mij te ver voeren, een overzicht te geven van de uitspraken van Voltaire aangaande de waarde en de betrouwbaarheid van verschillende historische bronnen van den nieuweren tijd. Ik merk echter aan dat hij, gelijk misschien niet onnatuurlijk is, ten aanzien daarvan niet altijd zoo onbevangen in zijn oordeel was, als wanneer het de oude geschiedschrijvers gold. Ik wil dus niet spreken over de polemiek, die hij gevoerd heeft over de echtheid van het ‘Politiek Testament’ van den Kardinaal de Richelieu, van welk werk hij beweerde, dat het ondergeschoven zoude zijn: dit gevoelen toch is door de latere uitspraken van deskundigen niet bevestigd, hoezeer de questie niet ge-
{==561==} {>>pagina-aanduiding<<}
makkelijk te beslissen geweest schijnt te zijn. 1) Ook in een ander dergelijk geval is Voltaire in eene dwaling vervallen, doch daarin heeft hij zich laten misleiden. Het gold de Gedenkschriften en de Brieven van mad. de Maintenon, uitgegeven door La Beaumelle. 2) Men weet dat de onechtheid dier Gedenkschriften bijna nooit door iemand betwijfeld is, terwijl daarentegen die der Briefwisseling wel van tijd tot tijd door velen is vermoed, maar dat aan allen twijfel daaromtrent eerst voor weinige jaren voor goed een einde is gemaakt door de bemoeijingen van wijlen den Hr. Théophile Lavallée, die eene authentieke uitgave der bewuste brieven bezorgd heeft. Het is ook genoeg bekend, dat La Beaumelle een persoonlijk vijand van Voltaire was, welke laatste de zwakheid had van zich al te veel om dien avonturier te bekommeren, wiens streven het was, Voltaire van den roem te berooven, waarop deze door zijn ‘Siècle de Louis XIV’ aanspraak had.
Voltaire nu heeft de onechtheid der Mémoires van Mad de Maintenon dadelijk aangetoond, en zich zelfs meer moeite gegeven, om die verzinsels te weêrleggen dan deze wel schijnen te verdienen. Maar de echtheid van de vervalschte correspondentie heeft Voltaire niet bestreden: hij geloofde, dat La Beaumelle werkelijk in het bezit was van de echte brieven der merkwaardige vrouw, en dat hij ze aan Louis Racine of aan Caylus ontstolen had. 3) Wat daarvan waar is, is ons nu ook kortelings door de nasporingen van Lavallée bekend geworden. Dat Voltaire de correspondentie voor geheel echt konde houden, is niet onnatuurlijk: men weet hoe handig en misleidend de vervalsching er van door La Beaumelle in het werk gesteld was. Doch daarbij kwam, dat de inhoud der bewuste brieven overeenkwam met dien van Voltaire's ‘Siècle de Louis XIV’ en ter bevestiging daarvan strekte, terwijl de Mémoires daarentegen bepaald ten doel hadden, het werk van Voltaire te discrediteren.

{==562==} {>>pagina-aanduiding<<}
Die omstandigheid is zeker van invloed geweest op het oordeel van den laatsgenoemde betrekkelijk de echtheid der door La Beaumelle uitgegeven stukken. Voltaire was te minder geneigd om de Brieven aan een zeer scherp onderzoek te onderwerpen, daar de uitgaaf er van hem werkelijk had doen ontstellen en het eene groote verligting voor hem was, toen hij zag dat zij met zijn eigen werk zoo goed overeenkwamen. ‘J'ai vu les lettres de madame de Maintenon....’ schreef hij aan d' Argental: ‘Heureusement ces lettres confirment tout ce que j'ai dit d'elle: si elles m'avaient démenti, mon Siècle était perdu.’ 1)
Men heeft Voltaire een voorganger van Niebuhr genoemd, en opgemerkt dat de bezwaren van dien geleerde tegen de overleveringen, waaruit de oudste geschiedenis van Rome bestaat, reeds bij hem te vinden zijn 2). Voornamelijk in de ‘Philosophie de l'Histoire’ zijn opmerkelijke plaatsen te vinden, die daarop betrekking hebben. Voltaire toont daar de ongeloofwaardigheid aan van de bekende overlevering aangaande de redding van Rome door Camillus, na den inval der Galliërs; hij verwerpt ook het verhaal van het ter dood brengen van Regulus door de Carthagers, en hij grondt dit zijn gevoelen omtrent een en ander op het gezag van Polybius, wiens meerdere geloofwaardigheid, in vergelijking met Livius, hij doet opmerken. In hetzelfde werk vindt men ook eene uiteenzetting der oorzaken van de opkomst en voornamelijk van het verval des romeinschen rijks; alles, wat daarover gezegd worden kan, is daar door Voltaire in weinige bladzijden onverbeterlijk zamengevat 3).
In de voorrede tot het treurspel ‘Rome sauvée, ou Catilina’ heeft Voltaire een oordeel geveld over Cicero, dat, naar mij dunkt, nog op dit oogenblik le mérite de l'à propos heeft. Voltaire houdt Cicero niet slechts voor een groot staatsman, redenaar en wijsgeer, die, zoo hij het had verkozen, ook een

{==563==} {>>pagina-aanduiding<<}
groot veldheer had kunnen zijn, maar hij waardeert in hem ook een verdienstelijk dichter, en hij grondt dat oordeel op eenige verzen van den Consularis, die hij aanhaalt en in het fransch overbrengt. In het bijzonder bespreekt hij ook het welbekende verwijt van kleinmoedigheid, dat tegen Cicero is ingebragt wegens diens gedrag gedurende zijne ballingschap. Daarover laat Voltaire zich aldus uit:
‘Le blâme qui lui voudra d'avoir répandu dans le sein de l'amitié les douleurs qu'il cachait à ses persécuteurs: je l'en aime davantage. Il n'y a guère que les ames vertueuses de sensibles. Cicéron, qui aimait tant la gloire, n'a pas ambitionné celle de vouloir paraitre ce qu'il n'était pas. Nous avons vu des hommes mourir de douleur pour avoir perdu de três-petites places, après avoir affecté de dire qu'ils ne les regrettaient pas; quel mal y a-t-il donc à avouer à sa femme et à ses amis qu'on est faché d'être loin de Rome qu'on a servie et d'être persécuté par des ingrats et par des perfides? Il faut fermer son coeur à ses tyrans et l'ouvrir à ceux qu'on aime.
Cicéron était vrai dans toutes ses démarches, il parlait de son affliction sans honte et de son goût pour la vraie gloire sans détour: ce caractère est à-la-fois naturel, haut et humain. Préfèrerait-on la politique de César?....César était un grand homme, mais Ciceron était un homme vertueux’ 1).
In de ‘Philosophie de l' Histoire’ wordt door Voltaire ook aangetoond, dat de mythe betreffende de coloniën der Aegyptenaren in Griekenland, en in 't bijzonder die van Cecrops, geen historischen grond kan hebben, daar de Aegyptenaren in die tijden geen zeevarend volk waren. 2) In de Hoofdstukken van het gezegde werk die over Aegypte handelen, vindt men natuurlijk veel, dat men tegenwoordig weet, nog niet, maar wàt er in opgenomen is, heeft Voltaire met veel oordeel gekozen. Hij geeft de ware bestemming der Pyramiden op, waaromtrent

{==564==} {>>pagina-aanduiding<<}
men in zijn tijd nog allerlei zonderlinge gissingen opperde; hij kent reeds de onderscheiding van het Demotisch en het Hieratisch schrift; hij toont aan, dat de beschaving van Aegypte van later datum geweest moet zijn, dan die van Azie; hij trekt de berigten van Herodotus en Diodorus betreffende de veroveringstogten van den zoogenaamden Sesostris in twijfel, en hij merkt ook op, dat de bedoelde koning (waarschijnlijk Ramses II) onmogelijk den Griekschen naam van Sesostris gedragen kan hebben. 1) Merken wij thans ten slotte nog op, dat Voltaire onder de eersten behoord heeft, door wie de bekende geschiedenis van Willem Tell in twijfel is getrokken, lang voordat men daaraan in Zwitserland zelf dacht. In het LXVII Hoofdstuk van de ‘Essai sur les moeurs’ vermeldt Voltaire dat verhaal op den toon van den grootsten twijfel, en hij voegt er bij: ‘Il faut convenir que l'histoire de la pomme est bien suspecte. Il semble qu'on a cru devoir orner d'une fable le berceau de la liberté helvétique;’ terwijl hij voorts, in een noot, den oorsprong der overlevering, die in een oude Deensche legende te zoeken is, opgeeft. 2)

Ik zoude deze voorbeelden en aanhalingen nog met een groot getal van andere kunnen vermeerderen, voornamelijk met dezulke

{==565==} {>>pagina-aanduiding<<}
die op de geschiedenis der middeleeuwen en der nieuwere tijden betrekking hebben. De stof daartoe zoude mij niet ontbreken, maar, gelijk ik gezegd heb, ik wil die niet uitputten en den lezer niet vermoeijen Het zij genoeg, dat ik eene poging gedaan heb om de verdiensten van Voltaire ten opzigte der historische critiek naar waarheid, en, zoo ik hoop, onpartijdig en zonder bekrompen overdrijving, in het licht te stellen, en mijne voorstelling er van met aanvoering van enkele sprekende en kenschetsende voorbeelden gemotiveerd heb. Wanneer de lezer er door mogt worden opgewekt om de werken van Voltaire zelve ter hand te nemen, dan zoude het doel bereikt zijn, dat ik met hetgeen ik schreef beoogde. En zoo men dan bevindt, dat ik niet te veel, maar eer te weinig gezegd heb en dat mijn opstel slechts in onvolkomen mate aan het onderwerp regt doet en beantwoordt, dan zoude ik mij daarover niet beklagen, maar het integendeel zóó des te beter achten.


{==566==} {>>pagina-aanduiding<<}

Het huwelijk in de negentiende eeuw.

Door J.W.G. van Maanen.

(Spiritual Wives bij W.H. Dixon.)

Zonder het met bewijzen te staven, kan men van onze dagen zeggen, dat veel, wat vroeger ontwijfelbaar vast stond en als axioma werd aangenomen thans wordt betwijfeld en bestreden. Zal het worden gehandhaafd, het kan slechts op goede gronden zijn. Op maatschappelijk en zedelijk gebied worden van tijd tot tijd vraagstukken op nieuw opgeworpen, die voor goed beslist schenen in elk beschaafd en christelijk land. Zoo leert ons het bovengenoemde boek van Dixon, zoo leert de beweging der Mormonen en dergelijke verschijnselen, dat het niet voor allen uitgemaakt is, dat het huwelijk van één man met ééne vrouw door niets beters kan worden vervangen. Ja, sommigen houden het er voor, dat die instelling bepaald is af te keuren. In ons vaderland hebben de dweepende sekten van elders tot nog toe weinig weerklank gevonden, maar of die zaak voor allen zóó zeker is, als oppervlakkig zou schijnen, mag met recht betwijfeld worden. Al geschiedt het niet openlijk, toch doet zich hier menige stem hooren tegen den echt; niet alleen door daden en levenswijze, gelijk altijd gebeurd is, maar ook met redeneeringen toonen sommigen, dat zij weinig eerbied hebben voor den huwelijken staat. Misschien dreigt op dat punt eene uitbarsting te gevaarlijker, naarmate zij langer onderdrukt is door vreeze voor de afkeuring der openbare meening. Een deel van het opkomend geslacht koestert andere meeningen over het huwelijk, dan eeuwen lang geldig zijn geweest, en zij danken haar ontstaan niet altijd aan zinnelijkheid alleen. Is het dan niet nuttig, de aandacht te vestigen op een werk als dat van Dixon, waarin

{==567==} {>>pagina-aanduiding<<}
het opkomen en de ontaarding van zoodanige gevoelens in andere landen breedvoerig worden geschetst? Zoo ernstige verschijnselen op het sociale gebied is het niet goed voorbij te zien.
De schrijver begint zijn boek met het verhaal van eene beweging in het jaar 1867 in de stad Koningsbergen door de gewapende macht gewelddadig onderdrukt. Men zou zich nauwelijks kunnen voorstellen, zoo zegt hij, dat de vrome kreten:
Christus komt!
God zij dank! Christus komt!
door eene Christelijke overheid in eene Duitsche stad als rustverstorend zouden zijn beschouwd, zelfs al werden zij op de straat door eene hoop jongens en meisjes aangeheven, en dat een braaf soldaat met lauweren bekroond hen tot stilzwijgen had willen brengen door de overwinnaars van Königgrätz. En toch handelde generaal Vogel van Falkestein zoo, toen deze en dergelijke godsdienstige woorden door burgers en studenten in de Hofgacse en naburige straten van Koningsbergen zich deden hooren.
Wat was daar gebeurd? Eene godsdienstige bijeenkomst is in de stad aangekondigd; een profeet is opgestaan in eene der gehoorzalen, die, hoe groot ook, niet allen kon bevatten, die toestroomden om hem te hooren; de voorportalen, de trap, de straat voor het gebouw, de aangrenzende straten zijn opgevuld met eene steeds aangroeiende menigte; de profeet verklaart Mattheus 24 en zegt, dat weldra alle dingen daarin verkondigd zullen geschieden; hij roept uit: Christus komt, en deze kreet gaat van mond tot mond, door de zaal en daarbuiten; te vergeefs beproeft hij zijne rede ten einde te brengen; zuchten en snikken aan den eenen kant, gillen en fluiten aan den anderen, tranen en zenuwtoevallen verhinderen hem voort te gaan. Hij besluit eindelijk met enkele woorden over de wijze van Christus' wederkomst, met een kort gebed en het lezen van een gezang. De samenkomst is afgeloopen, maar de hoorders kunnen niet uiteengaan. De deur en de trap zijn versperd door de menigte, en in de straat hoort men een woest rumoer, waarin van tijd tot tijd het gekletter van staal en de stap van gewapenden te onderscheiden zijn.
Gedurende de voordracht van den profeet hadden studenten, die te Koningsbergen (gelijk op menige andere akademieplaats) altijd de gezworene vijanden van zoodanige pietistische oefenin-
{==568==} {>>pagina-aanduiding<<}
gen zijn, zich onder het volk op straat gemengd. Dringen en duwen, met geweld zich telkens een weg door de samengepakte menigte boren, ironische kreten, waren het voorspel van andere aardigheden in het brein der Muzenzonen opkomende. Weldra begonnen zij seraphische kussen te vragen en met geweld te nemen. Honderde vechtpartijen, luid geschreeuw, tusschenkomst der politie en het terugdringen der laatste waren de gevolgen, totdat zij bijstand vroeg bij de militaire macht, die door generaal von Falkestein werd toegestaan. Een dozijn studenten werd gevangen genomen, de straat vrijgemaakt, de bijeenkomst ging uiteen, en ten twaalf uur was de Hofgasse ledig, alsof er niets was voorgevallen. Intusschen was de profeet, de engel des lichts, zooals sommigen hem noemden, verdwenen. Het was Diestel, de zoon van Heinrich Diestel, die vroeger in Koningsbergen had geleefd, en eene groote rol had gespeeld.
Dit is Dixon's inleiding op zijne berichten over eene godsdienstige beroering, die in Duitschland, Engeland en Noord-Amerika zich heeft verspreid en in het eerste land voor hare aanhangers den spotnaam van Mücker heeft verworven. Zij is daar uitgegaan van zekeren Schönherr, die geloofde eene openbaring over het wezen der dingen ontvangen te hebben, waardoor alles, wat de Bijbel bevat, volkomen bewezen en verklaard zou zijn. Van geringe afkomst en tot een ambacht bestemd, gevoelde Schönherr reeds jong begeerte naar een andere loopbaan. Op zeventienjarigen leeftijd begon hij in 1788 eene lagere school voor armen te bezoeken, terwijl hij zooveel mogelijk door lezen in de geheimen der godgeleerdheid trachtte in te dringen. Vier jaren later gaf hij die studiën op, om de philosophische colleges te Köningsbergen, waar Kant nog onderwees, te volgen. Weldra dacht hem dit alles echter ijdel geklap en hij ondernam te voet groote reizen om de waarheid te zoeken. Eens aan den rand van een moeras gezeten werd hem alles door eene ingeving duidelijk. Water en vuur zijn de beginselen van alle dingen: Eurèka. Licht is het mannelijke, de levenwekker; water het vrouwelijke, de moeder. Dit verklaart alles, want in dit groote huwelijk van beginselen ligt de eenige kans, dat de kiem der dingen tot leven komt. Het was eene hemelsche openbaring, eene werking van Gods liefde in zijne ziel, dat hij dit mocht ontdekken. Doch waartoe had hij dit ontvan-
{==569==} {>>pagina-aanduiding<<}
gen? Was het niet opdat de wereld zou worden voorbereid voor de komst des Heeren? Hij, die geheiligd en uitverkoren was om Gods wil te verkondigen, moest een goddelijk wezen zijn. Was hij dan niet de in het vleesch gekomen Parakleet? Bevestigend beantwoordde hij deze vragen.
Deze geheimenissen begon Schönherr met zeer verschillende gevolg hier en daar te verkondigen, totdat hij zich te Koningsbergen vestigde en daar drie discipelen onder de theologanten won: Hermann Olshausen, Heinrich Diestel en Wilhelm Ebel Door den laatsten kwam hij met den adel en hooggeplaatste personen in aanraking, maar hij zelf gaf er de voorkeur aan onder de lagere volksklasse, waarbij hij vee aanhang vond, te prediken over het boek de Openbaring en den komenden dag des oordeels.
Anders was de weg, dien Ebel zou volgen.
Met groote gaven des geestes toegerust had Ebel tevens een zeer beminnelijk karakter. Reeds op jeugdigen leeftijd, toen hij nog godsdienstonderwijzer in de scholen was, had hij een buitengemeenen invloed op zijne leerlingen, vooral op de vrouwelijke. Allen eerden hem en hadden hem lief. Mochten later zijne vrienden en vriendinnen hem hoog verheffen en bijzonder groote dingen van hem denken, Ebel was en bleef een nederig man, en wel in die mate, dat zijne aanhangers maatregelen namen, om de verkeerde uitvloeisels van die eigenschap tegen te gaan. Als prediker trok hij duizende hoorders. Zijne aangename vormen en beschaafde omgang maakten hem bemind onder den adel van den omtrek, bij wien hij vele aanhangers vond. Hun invloed en vooral die van den Opperpresident van Auerswald werkte gunstig voor zijne bevordering en deed hem de plaats van aartsdiaken aan de hoofdkerk van Koningsbergen toewijzen.
Nu verzamelden voor zijn kansel zich al zijne aanzienlijke vrienden uit den adel, uit het leger, uit de staatsbeambten. Zijne gemeente was eene vergadering van graven en baronnen, van gravinnen en raadsheersvrouwen. Wie den toon gaven in de maatschappij werden daar aangetroffen. Toch was het geene modezaak alleen. Velen toonden jaren lang door trouwe aanhankelijkheid, ook bij zijn val, hoe hoog zij Ebel stelden. Want toen hij het hoogste toppunt bereikt had, brak een geweldige storm over hem en zijne vrienden los. Sommige van zijne aanhangers hadden zich langzamerhand van hem teruggetrokken

{==570==} {>>pagina-aanduiding<<}
en eene vijandige houding aangenomen. Door vertrouwelijke mededeelingen en brieven waarschuwden zij anderen voor Ebel en zijne leer. Deswegens door Diestel in openlijke geschriften, van laster beschuldigd gaven zij na diens weigering om die beleedigingen in te trekken de zaak aan het consistorie over, dat bij het onderzoek gronden genoeg meende te vinden om ook Ebel daarin te betrekken. Hij werd in 1835 met Diestel aangeklaagd van onzuivere leer en ontuchtig leven. Graaf von Finkenstein, die tot het proces aanleiding had gegeven werd zijn beschuldiger, prof. Sachs, die ook tot zijn kring had behoord, de voornaamste getuige, en in den loop van het proces legde ook de bovenvermelde prof. Olshausen, de broeder van den bekenden O.T. exegeet, getuigenis af tegen zijn vroegeren geestverwant. Het proces duurde lang, eerst in 1842 werd uitspraak gedaan, waarbij Ebel en Diestel werden afgezet. Het geheele beloop van het proces werd echter strikt geheim gehouden, en het vonnis gaf weinig licht omtrent hetgeen men over beide mannen te denken had. De blaam van eerloosheid en de veroordeeling tot gevangenisstraf door eene lagere rechtbank uitgesproken, werden door het hoogste gerechtshof afgewend.
Ebel verklaarde, dat hij Lutheraan en orthodox was, en verdedigde zijne aanneming van Schönherr's leer over de twee beginselen, licht en water, hiermede, dat zij geen afbreuk deed aan hetgeen in den Bijbel werd verkondigd, maar integendeel de verklaring en bevestiging van menige duisterheid aanbracht. Intusschen, terwijl hij zich rechtzinnig Lutheraan noemde, leerde hij van den kansel en op zijne kamer, dat de oude wet spoedig ten einde liep, dat het einde der wereld nabij was, dat Christus weldra onder zijne heiligen zou verschijnen. Hieruit werd bij natuurlijke gevolgtrekking afgeleid, dat men zich moest voorbereiden en wel door zich te onderwerpen aan eene geestelijke priesterheerschappij. Ebel stond daarvan aan het hoofd, ook Diestel nam eene voorname plaats in, adellijke mannen en vrouwen, vooral de laatste, bekleedden verder de meeste hooge rangen, terwijl hun namen gegeven werden aan de Openbaring ontleend. Zoo was de graaf von Kanitz de eerste, Minna von Derschau, zijne echtgenoote, de tweede der twee getuigen Gods. Anderen ontvingen soortgelijke titels. Van de universiteit sloot zich bijna niemand aan dan prof. Sachs. Met Schönherr was

{==571==} {>>pagina-aanduiding<<}
het reeds lang tot eene breuk gekomen, naar het schijnt door een voorstel van dezen, waartegen Ebel zich heftig aankantte. Het betrof eene laatste reiniging door zijne discipelen te ondergaan; discipel noch meester wilde toegeven en zij scheidden voor altijd, zonder echter elkander later tegen te werken. Hun arbeidsveld lag dan ook ver uit elkander, zoo dat aanraking ligt kon vermeden worden.
In Ebels kerk hadden drie dames den hoogsten rang na hem: Gravin Ida von der Gröben, geb. von Auerswald, Jonkvrouw Minna von Derschau en Jonkvrouw Emilie von Schrötter. Zij kwamen tot de ontdekking, dat Ebel meer was, dan wel men meende. Hij was de eerstgeboren Zoon, de Heilige; zij behielden echter dit geheim voor zich, en deelden het alleen Graaf von Kanitz mede, die hare overtuiging deelde; tot Ebel zelven waagden zij het nooit daarover te spreken, of er zelfs op te zinspelen. De volgende rang kende hem als een volmaakt mensch. Een derde kring ontving het geheim der ware heiligmaking, dat ten deele verborgen is gebleven, maar daarin schijnt bestaan te hebben, dat alle begeerten des vleesches werden gedood. Met onbewogen hart en oog moest de man kus en handdruk van de schoonste en aanminnigste vrouw ontvangen. Verder had iedere kring haar eigen geheime leer, wier bestaan zelfs voor de lagere moest verborgen blijven en geloochend worden. De laagsten vernamen niets anders dan de gewone kerkleer, waarbij echter op openbare en bijzondere biecht werd aangedrongen. Aan de vrouwen, vooral aan de drie genoemde, was deze taak inzonderheid opgedragen, en met grooten ijver en zorg kweten zij zich van die taak, de daden en zelfs de gedachten harer biechtkinderen onderzoekende. De vrouw stond zeer hoog in Ebels stichting, zoodat deze wel eens eene vrouwelijke kerk werd genoemd.
Hiermede hing in zekere mate de leer der geestelijke huwelijken samen. Hierover geeft Dixon in enkele bladzijden de leer, die zoowel in Engeland en Amerika als in Oost-Pruisen onder de nieuwe heiligen algemeen was. Voor oningewijden zou men het dus kunnen uitdrukken: ‘dat een man ongehuwd levende, of gehuwd met eene vrouw die hij niet kan liefhebben zooals zij bemind moest worden, in naam van eene hoogere zedelijkheid en van een heiliger plicht dan de kerk hem leert, het recht moet hebben in zijn vriendinnenkring eene te zoeken, bij wie hij eene bijzondere geschiktheid vindt tot eene

{==572==} {>>pagina-aanduiding<<}
vereeniging met hem; en dat, als hij zulk eene bruid der ziel heeft gevonden, hij verder het recht moet hebben, te trachten haar wederliefde in te boezemen, zelfs al mocht zij als gade met een ander verbonden zijn, en om in nauwer en liefelijker betrekking met haar te treden, dan tot de gewone aarde behoort; alle beloften aan beide zijden mogen tot dit doel als wereldsche overtolligheid worden ter zijde geschoven. Zoo zou menigeen over deze leer spreken. Doch zij is niet een voortbrengsel van de wereld en van het vleesch, maar van de kerk en van den geest, zij wordt beleden door geestdrijvende sekten, zooals de Ebelianen en Perfectionisten, en daardoor valt zij onder het onderzoek van de wetenschap der zedeleer, en wordt zij ernstige beschouwing waardig. De advokaten voor het geestelijk huwelijk waren grootendeels Evangeliedienaars, mannen van nadenken en geleerdheid, opgevoed in de scholen, gewapend met diploma's en bullen, belast met de zielzorg. Sommigen hunner of allen misschien vinden iets in deze theorie, waardoor zij eene heiliging ontvangt, waardoor zij hun iets anders wordt, dan den vleeschelijk gezinden. Langs welken weg kunnen geleerden en predikers er toe komen goed te zien in kwade dingen? Men kan toch moeielijk twijfelen aan de oprechtheid van mannen, die leven naar het licht hun geschonken, als zij daarbij groote schade lijden.’
‘De hoogere theorie van geestelijke echtgenooten kan in weinig woorden uitgedrukt worden. De gewone opvatting van een wettig huwelijk tusschen man en vrouw is: eene daad van vereeniging voor het leven. Aan het altaar beloven wij elkander te nemen voor goed en kwaad, voor beter en erger, ons voor de wereld verbindende zamen te wonen, elkander en niemand anders aanhangende, tot dat de dood ons scheiden zal. Wat meenen wij met die groote woorden? (Zij zijn aan de Engelsche liturgie ontleend). Dat wij elkander voor het leven en alleen voor het leven nemen? Dat de koop in den tijd gemaakt slechts voor den tijd geldig is? Dat de liefde en hare banden bij het graf eindigen? In één woord, meenen wij, dat het huwelijk eene tijdelijke verbintenis is, die geen deel heeft aan ons eeuwig leven? Dit is de gewone leer der scholen, en in al de landen, waar de Kerk nog heerscht, wordt deze beschouwing van de huwelijksgelofte nooit wedersproken door de strijdige beslissingen van een gerechtshof. De gelofte is voor het leven en voor

{==573==} {>>pagina-aanduiding<<}
het gansche leven; duurt zij tot het graf, zij eindigt bij het graf. De Latijnsche spreuk is: eens gehuwd, altijd gehuwd. “Wat God verbonden heeft, scheide geen mensch,” zegt de Westersche kerk. De man zal zijner vrouw, de vrouw haren man alleen behooren, tot de dood het zegel verbreekt, en de verbintenis verscheurt. Tot daartoe en niet verder loopt het contract. Alleen de dood maakt den mensch vrij.’
‘Deze theorie van eene huwelijksgelofte, die geldt voor het leven - en voor het leven alleen - is echter zeer onvoldoende voor mannen en vrouwen van zekere gemoedsstemming, ja, zij is stuitend voor hen. Mannen, die zich niet om hunne vrouwen bekommeren, vrouwen, die weinig om hare mannen geven, leeren haar verdragen. Is er geen rijkdom van liefde, geen innig verlangen, geen ineengesmolten leven tusschen de echtgenooten, dan kunnen zij het graf, als het eind der huwelijksbanden, zooal niet met verlangen, dan toch zonder zielsangst beschouwen. Maar in dat geval, zeggen de mystieken, was er geen huwelijk, noch in den aanvang, nog aan het einde. Zulke vereenigingen, beweren zij, zijn slechts vennootschappen van bedrijf en bezit. Twee eigendommen zijn misschien tot een geworden; twee families samen gevloeid; een onbeteekenende en wettelijke handeling is gewijd door godsdienstige vormen en versierd door oranjebloesems en huwelijksinzegening. Maar als een huwelijk van trouwe harten door liefde even als door den priester volkomen werd gezegend, als twee jonge zielen één werden in gevoelen, in verlangen, in uitzichten, dan kan nauwelijks de gedachte opkomen, dat man of vrouw ooit zou ophouden in die innige betrekking tot den ander te staan. De geest komt op tegen die leerstelling van een afzonderlijk leven, zelfs onder de belofte, dat het in een glansrijker en beter wereld zal doorgebracht worden. De liefde vraagt naar geen glansrijker wereld en weigert het denkbeeld van een gescheiden leven toe te laten. Voor ware echtgenooten is het huwelijk niet slechts voor den tijd, maar voor de eeuwigheid. Vleeschelijke denkbeelden heerschen niet in den kring der liefde. Eens met elkander verbonden wenschen ware echtgenooten altijd verbonden te blijven. Liefde zoekt geene verandering, en als zij eeuwig is, waarom zou de vereeniging, die haar zichtbaar maakt, met den doodslaap eindigen? Menschen, beweert men, die hunne wederhelft op aarde hebben gevonden kunnen
nooit afdalen tot

{==574==} {>>pagina-aanduiding<<}
die leer. In hun oog is het huwelijk een verbond van ziel met ziel voor alle werelden, waar zelfbewust leven bestaat, voor den hemel niet minder dan voor de aarde.’
Maar vele huwelijken zijn zoo ideëel niet; is men dan waarlijk elkanders wederhelft? In Amerika vooral is deze vraag ernstig behandeld en ontkennend beantwoord. Geen huwelijk van het lichaam zonder voortdurend verbond der ziel, anders zijn het valsche huwelijken, en al zijn zij door de wet geheiligd en door de kerk gezegend, zij zijn nul en van geener waarde.
Zoo is de meening ontstaan, dat de ongelukkig gehuwde eene geestelijke bruid mocht zoeken, om eeuwig mede verbonden te zijn. Als een recht werd het verkondigd en aangegrepen. Somtijds waren die verbintenissen rein van alle zinnelijkheid, somtijds gaven zij aanleiding tot groote losbandigheid. Ebel en Diestel hadden elk meer dan ééne geestelijke vrouw. Gravin Ida von der Gröben en Jonkvrouw Emilie von Schrötter waren de geestelijke echtgenooten van Ebel, die bovendien op aandrang zijner vrienden en vriendinnen met eene eenvoudige, beminnelijke burgervrouw gehuwd was. Doch tot op dezen dag houden velen standvastig vol, dat deze verbintenissen volkomen rein waren. Van zijne ambtsontzetting tot aan zijn dood in 1861 bleef Ebel in afzondering leven met Gravin Ida. Zij reisden veel door Duitschland, en wisten op menige plaats, te Halle, Heidelberg, Berlijn en Hanover, te Dresden en Stuttgardt, te Barmen en Elberfeld gemeenten te stichten, die zijne beginselen aannamen, en als Mucker of Pietisten door hare tegenstanders werden begroet.
De profeet, die in 1867 een nieuw leven aan deze gevoelens zocht te geven en te Koningsbergen optrad, gelijk boven verhaald is, was een zoon van Diestel. Van hem wordt niets naders vermeld.
Veel minder omvang had eene soortgelijke beweging in Engeland. Zij vond slechts weinig aanhangers en eindigde met de stichting van de zoogenaamde woning der liefde (abode of love), waar het hoofd der sekte, Prince, met de voornaamste zijner discipelen en discipelinnen de voleinding der wereld afwacht. Misschien zijn er verder een zeshonderdtal geloovigen over geheel Engeland verspreid, grootendeels kerkelijke personen en vrouwen. De woning der liefde is een vorstelijk gebouw, voorzien van alles, wat het leven kan veraangenamen.

{==575==} {>>pagina-aanduiding<<}
Dixon werd op zijn verzoek toegelaten, en had een vrij langdurig onderhoud met de heiligen. Want ook daar heeft ieder zijn rang en titel in bijbelsche namen en uitdrukkingen. Prince wordt steeds Liefste genoemd, in den zin door het Hooglied daaraan gehecht. Thomas en Starky zijn de twee Gezalfden, bij wie het geheim berust van de zeven sterren, de gouden kandelaren, en den man, wiens naam is Spruit. Maber is de engel van de laatste bazuin, anderen zijn de zeven getuigen. Het aantal dergenen, die alzoo te zamen wonen, gaat zestig niet te boven. Zij houden elkander steeds zeer in het oog; Prince alleen is volkomen vrij, maar wat de overigen, mannen zoowel als vrouwen, betreft, maakte Dixon de opmerking, dat hij nimmer een oogenblik met iemand alleen werd gelaten.
Voor omstreeks dertig jaren ontstond eene beweging van godsdienstigen aard in het St. Davids college, dat kort te voren te Lampeter in Wales was opgericht, vooral met het doel om de kerk in die landstreek van degelijke leeraars te voorzien. In den aanvang hadden de studenten zich meer op de vischvangst dan op hunne toekomstige taak toegelegd, toen sommigen hunner eene vereeniging vormden ten gebede en ter bekeering. Zij noemden zich de Biddende Broederschap, daar zij van het gebed alles verwachtten; hun geliefkoosde boek was het Hooglied, dat zij geestelijk verklaarden. Zij trokken zich terug van hunne medestudenten en leeraars, wier wereldsch leven zij hoogelijk afkeurden, en waren gereed om de stad te ontvlieden, als de dag des toorns zou aanbreken. Prince was de voornaamste leider bij hunne bijeenkomsten, waartoe hij ook het eerste voorstel had gedaan.
Toen Prince geordend was, werd hij beroepen als vicaris te Charlinch, en ging derwaarts na lang wachten en bidden, overtuigd, dat het de wil Gods was, dien hij daarmede volbracht. Hij huwde met Martha Freeman, eene veel oudere vrouw, die hem in vroeger jaren had voortgeholpen, en door haren invloed eene ernstige stemming in hem had gewekt. De Rector van Charlinch, Samuël Starky, later een van Prince's aanhangers, was toen ziek en afwezig, zoodat de geheele zorg voor de gemeente op den vicaris rustte. Voordat echter het pas gehuwde paar naar zijn nieuwe woonplaats vertrok, was een werk der genade in de ziel en in het vleesch van Prince geschied. Hij stierf in het vleesch, en werd in den Geest wedergeboren.

{==576==} {>>pagina-aanduiding<<}
Hij legde den ouden mensch af, hij verloochende zich zelven, hij hield op te zondigen en zelfs tot zondigen in staat te zijn. ‘In mij,’ zoo sprak hij later daaromtrent tot Dixon, ‘ziet gij Christus in het vleesch, Christus in mijn vleesch.’ De Heilige Geest was in hem gekomen, en was in hem gestorven, zoodat zijn oude lichaam niet langer leefde, en de vorm, waarin hij zich nu bewoog, was eene nieuwe schepping van den Heer, aan den ouden vorm gelijk, maar niet dezelfde. Sedert was hij naar lichaam en ziel één geworden met den H. Geest. De woorden van incarnatie, vleeschwording vermeed hij, maar zeide liever, dat de H. Geest in zijn vleesch en zijn vleesch was en dat hij geen wensch, geen hoop, geen leven buiten Hem had. Zoo deed hij verder niets zonder gebed, ook in de meest dagelijksche dingen wachtte hij op de bevelen van den Geest, en oordeelde zelf niet meer. Hij kocht geen stoel, geen jas zonder den Geest te raadplegen, en handelde naar hetgeen hem werd ingegeven, al scheen het hem strijdig met zijn belang. Zoo was het dan nu, dat de man Henry James Prince niet langer bestond; hij was in het vleesch en in den geest gekruisigd, en al wat overbleef, was eene zichtbare belichamelijking van den H. Geest.
De prediking van Prince bracht in de gemeente van Charlinch eene groote beroering voort. Ofschoon ook de Rector Starky na zijn herstel zich met zijne meeningen vereenigde, en menigeen aangestoken werd door beider geestdrift, was het verzet niet gering, en de strijd eindigde hiermede, dat beide predikers van hun ambt werden ontzet. Zij vormden nu met verschillende andere godgeleerden van gelijke inzichten eene vrije kerk, doch de onbeperkte heerschappij, die Prince voor zich eischte, als bezield met den H. Geest, deed menigeen afvallen. Zijne vrouw was intusschen gestorven, en zeer spoedig daarop was Prince met Starky's zuster hertrouwd. Het was een voorschrift van den Geest, dat echter veel aanstoot en ergernis gaf. De nieuwe heiligen vestigden op kleine schaal een Woning der Liefde en predikten in eene herberg de komst des H. Geestes. Daar verkondigde Prince op zekeren dag, dat de tijd gekomen was, waarop de wereld gezuiverd en het koren van het kaf gescheiden zou worden. De dag der genade was voorbij, die des oordeels was gekomen. Eene deur was voor de uitverkorenen geopend geweest, maar werd nu gesloten; wie nu nog niet was ingegaan, zou

{==577==} {>>pagina-aanduiding<<}
den toegang niet vinden. Alleen zij die den Heilige (in zijn persoon) hadden aangenomen, zouden gered worden uit den brand.
Door de hulp van eenige vermogende aanhangers werd nu bij Spaxton, niet verre van Charlinch, een schoon stuk land gekocht, waar de nieuwe Woning der Liefde werd gebouwd. Daar konden de heiligen wonen, totdat de groote dag zou komen. Tooneelen deden zich voor zooals in de eerste kerk te Jerusalem; men verkocht zijne bezittingen en bracht de opbrengst ten offer aan het algemeen; liefdemaaltijden werden gehouden, waartoe elk een deel van het noodige medebracht. Drie van Prince's voornaamste aanhangers traden door zijn bestel in 't huwelijk met gegoede zusters van zekeren leeftijd, de jongste was 40 jaar. Haar vermogen hielp krachtig tot den bouw van het nieuwe verblijf der heiligen, de Agapemone. Een vierde zuster schonk hare goederen aan Prince. Eindelijk was alles gereed en men betrok de nieuwe verblijfplaats.
Ook deze geloovigen spreken van geestelijke huwelijken en in de dagen hunner afscheiding van de wereld verklaarden zij, dat alle banden, ook die des huwelijks, verbroken waren. In de Agapemone wonen echter de broeders en zusters afzonderlijk, als ongehuwden. Eene groote openbaring heeft sedert hunne afscheiding plaats gegrepen, die aanleiding gaf tot veel ergernis en tot het uittreden van verschillende geloovigen. De geest was geheiligd en gered, hetzelfde moest met het vleesch geschieden. Wat voor oningewijden bijna niet te behandelen valt, wordt door de heiligen zonder aanstoot of schaamte besproken en herdacht, als een schoone, heerlijke openbaring; zij leverde echter de buitengewone vruchten niet, die de meesten daarvan verwachtten. Het is de laatste daad van gewicht geweest. Met eene verklaring der Getuigen van hun geloof, gepaard met het steken der bazuinen en eene bekendmaking door brieven aan de koningen en volken der aarde, dat het vleesch van den dood is gered, is hunne werkzaamheid besloten. Zij leeren, prediken noch schrijven, zij voeden geene armen, noch zenden missies uit. Zij kennen geen tijd, zij wachten op God. Zoo is het dan daartoe gekomen, dat een twaalftal ijverige geestelijken, vervuld met den hartstocht om zielen te behouden, met talent om te waarschuwen en zachtmoedigheid om te overreden, na met de wereld gestreden te hebben, hunne posten hebben verlaten, en in een tuin opgesloten, nadenken en droomen, zich

{==578==} {>>pagina-aanduiding<<}
omgeven met bekoorlijke vrouwen, van rijk voorziene tafels eten, voorgevende, dat de hartstochten zijn gedood, en in weelde en ledigheid afwachten, dat de wereld verdoemd zal worden, terwijl zij van tijd tot tijd in hetgeen eens hunne kerk was eene partij biljarten.
In Europa heeft de leer van het geestelijk huwelijk weinig ingang gevonden. Wel heeft de beweging van Schönherr en Ebel uitgaande zich vrij ver in Duitschland verspreid, maar zij is toch tot dat gedeelte van het vasteland beperkt gebleven, en telt slechts hier en daar aanhangers. Bovendien hebben de zoogenoemde geestelijke huwelijken zich tot enkele personen bepaald, en zelfs bij Ebel den gewonen echt niet uitgesloten. In Engeland is het eene volkomene mislukking geweest. De macht der gewoonte heeft zich ditmaal zegenrijk betoond in de oude wereld, want misschien was zij het nog meer dan het zedelijk gevoel, die deze uitspattingen voorkwam. Alles is dan ook zoo geregeld en bepaald in ons werelddeel, de banden der maatschappij zijn door den loop der eeuwen zoo vast geworden, dat zulke eene verbreking der orde niet ligt kan plaats vinden. Anders is het in de Nieuwe Wereld; daar is het godsdienstig en zedelijk leven vrijer, daar bepaalt elk meer voor zichzelven, wat hij wil gelooven en doen. De afscheidingen der kerken vervallen daar somtijds door de noodzakelijkheid, de scherpe punten worden afgesleten. Als hier of daar een nieuw dorp verrijst, komen de bewoners van alle zijden bijeen. Men vraagt niet naar de godsdienstige overtuiging van den aankomeling. De behoefte aan godsdienstige samenkomsten doet zich weldra gevoelen: een gebouw, eene zaal wordt ingericht, en elk leeraar, elk prediker, wiens weg hem op den zondag derwaarts voert, wordt verzocht op te treden. Hij zij Methodist of Swedenborgiaan, Baptist of Gereformeerd, of van wat andere meening ook, men hoort hem aan, ontvangt hem, en geeft hem eene belooning. Valt hij in den smaak, dan doet men moeite hem te behouden, wat naam hij ook dragen moge. Alles hangt af van den persoon, zeer weinig van zijne geloofsstellingen. Zulk een toestand is in Europa ondenkbaar, in Amerika ten deele de gewone.
Wij hebben voor eenige jaren ook hier van revivals gehoord, van die groote bewegingen onder duizenden, die zich aangegrepen gevoelden in den geest, zich wilden bekeeren en Gode

{==579==} {>>pagina-aanduiding<<}
leven. Vooral door buitenlanders is daarvan somtijds een schoon tafereel opgehangen, ofschoon ook zij de schaduwzijden niet konden verbloemen. Hier te lande vinden deze dingen weinig weerklank. Het land is daarvoor te veel bewoond, de godsdienstige inrichting te veel geregeld, misschien ook het karakter te koel of te verstandig, naarmate men het wil beschouwen. Vindt men geenen vrede in zijne kerk, men kan tot eene andere overgaan. Is de leeraar van andere gevoelens dan een deel zijner gemeente, doorgaande vindt zij in de nabijheid een ander, die haar beter behaagt. Des noods houdt zij op de kerk te bezoeken, houdt oefeningen met elkander, of scheidt zich af. Meestal zal zij in haar midden of in de nabuurschap iemand vinden wel genoeg ter tale om haar voor te gaan en te stichten naar haar behagen. In Amerika gaan de zaken geheel anders. Daar heeft men vooral bij de Methodisten van tijd tot tijd camp-meetings, waarvan misschien de zendingsfeesten in de vrije natuur, welke in de laatste jaren hier plaats vonden eenig denkbeeld kunnen geven. Doch niet voor een enkelen dag komt men bijeen, maar men legert zich voor 5 à 6 dagen in hutten en tenten; duizenden hoorders komen van mijlen ver te samen, en het aantal der leeraars gaat somtijds 20 te boven. Zij vervangen elkander in hunne boetredenen en worden doorgaans door de uitroepen van verslagen toehoorders gestoord. Luid gesteun, geschreeuw, gehuil, onmachten en zenuwtoevallen zijn aan de orde van den dag en worden als voorteekenen der bekeering beschouwd. Zulk eene beweging der geesten plant zich met ongeloofelijke snelheid voort, en aan de streken, waar zij gewoed heeft, wordt de karakteristieke naam van verbrand district (burnt district) gegeven. In 1832 had in twee staten vooral, New-York en Massachusets, zulk een revival plaats, waaruit eene nieuwe secte, de Paulinische kerk, ontstond, vooral onderscheiden door de leer, dat de mensch op aarde tot een toestand van volmaaktheid kan komen, waarin
hij niet meer kan zondigen. Vandaar werd deze nieuwe gemeente ook de volmaakte kerk (perfect Church) genoemd, en de leden Perfectionisten.
Te Manlius, een dorp in den staat New-York, begonnen de nieuwe bekeerlingen zich van de wereld af te scheiden, en zich heiligen te noemen. Hunne dogmatiek zou over het algemeen de goedkeuring van rechtzinnigen wegdragen, maar in menig

{==580==} {>>pagina-aanduiding<<}
ander opzicht waren hunne stellingen nieuw en vreemd. Zij begonnen te bespreken of de oude banden van het huwelijk al dan niet geldig zouden zijn in den nieuwen hemel en op de nieuwe aarde. Noyes, een der voornaamste hunner voorgangers en zeker een eerbiedwaardig man in zijne overtuiging, sprak aldus: ‘als iemand bewust wordt, dat zijne ziel is gered, dan is het eerste, waarom hij zich bekommert, zijn Paradijs en zijne Eva te vinden.’ Het is een treurig feit, dat toen deze heiligen in de nieuwe vrijheid van het licht des Evangelies konden rond zien, bijna geen hunner leidslieden een Eden te huis, eene Eva in zijne wettige vrouw wist te vinden.
Intusschen helden de neigingen van deze nieuwe kerk aanvankelijk meer naar het ascetisme over dan naar het tegendeel. De meisjes begonnen hare minnaars met buitengemeene ingetogenheid en stijfheid te behandelen. Vrouwen, die met wereldschgezinde mannen gehuwd waren, geraakten in twijfel omtrent den regel, dien zij te volgen hadden, en menigmaal werd daardoor de huiselijke vrede verstoord. De oude wetten en gebruiken moesten worden ter zijde gesteld; geestelijke liefde moest broeders en zusters verbinden, al bleven zij den ouden naam van echtgenooten dragen. De liefde moest volkomen rein en vrij zijn. Doch wie ongelukkig gehuwd waren, rekenden het goed en voorzichtig, reeds op aarde om te zien naar hunne geestelijke wederhelft, met wie zij in de eeuwigheid verbonden konden blijven. Een der voorgangers toch, Rev. Erasmus Stone had een visioen gehad van eene menigte mannen en vrouwen, die met smart en behoefte op het gelaat geteekend onophoudelijk zochten naar wat zij niet konden vinden, wat het dierbaarst voor hun hart mocht wezen. Hij vond weldra zelf in eene gehuwde vrouw zijne hulpe in den Heer. Rev. Jarvis Rider, een ander voorganger, doorreisde het land een tijd lang met Miss Lucina Umphreville zonder in iets aanstoot te geven. Doch daarna verbrak hij die verbintenis, om eene nieuwe met Mrs. Edwards aan te gaan, met wie zijne ziel nog nauwer verwantschap had. Later verbond hij zich op dezelfde wijze met Mrs Chapman, die na eenigen strijd door haren man genoodzaakt werd een scheiding aan te gaan, en weldra ook door Rider verlaten van hartzeer stierf. Miss Umphreville had eene nieuwe verbintenis met Rev. Charles Lovett aangeknoopt. Dergelijke betrekkingen waren zeer gewoon onder de heiligen. Men beriep zich op een woord van

{==581==} {>>pagina-aanduiding<<}
Paulus: ‘hebben wij niet macht eene vrouw, eene zuster zijnde, om te leiden, gelijk ook de andere apostelen, en de broeders des Heeren en Cefas?’ (1 Cor. IX: 5). Hieruit toch wilde men afleiden, dat Paulus even zoo gehandeld had, en eene gezellin met zich voerde, eene verklaring, die naar ik geloof in Europa weinig voorstanders zal vinden.
Opmerkelijk voor de kennis dezer geheele zaak is eene Confessie van Noyes, dien wij reeds noemden. Hij vermeldt daarin, hoe de zaken te Brimfield in Massachusets een loop namen, dien hij wel niet kon afkeuren, maar toch hoogst gevaarlijk en bedenkelijk achtte. Hij had daar een bezoek aan de nieuwe gemeente van zijne richting afgelegd, maar was in stilte gevlucht, omdat daar eene vrijheid tusschen de seksen heerschte, die hij meende, dat veel onheil kon veroorzaken. Daarna ontving hij brieven uit die plaats. De beweging nam een maatschappelijk en dweepziek karakter aan. De meisjes stelden zich ten taak de schaamte, die eene ingeving des duivels was, bij zich te dooden. Twee van haar maakten des nachts een hoogst avontuurlijken tocht naar een berg in de nabijheid; bijna boetten zij die daad met haar leven. Eene oude gewoonte, in Wales en in sommige streken van de Vereenigde Staten in zwang (niet geheel onbekend in ons vaderland), werd algemeen. Zij wordt daar ‘bundling’ genoemd (bij ons: kweesten), en bestaat in nachtelijke bezoeken en enkele vrijheden tusschen verloofden. Noyes geloofde niet aan onzedelijkheid daarbij en veroordeelde die wijze om de schaamte te dooden niet, maar toen men onbezonnen daarmede voortging, verloor hij alle sympathie en ging het tegen met al zijne macht. Intusschen schreef hij een brief aan een zijner vrienden, waarin hij zijne meeningen over het geestelijk huwelijk uitsprak. Deze werd uitgegeven in een tijdschrift ‘the Battle Axe’ en verwekte groote opschudding. Noyes verklaarde zich daarin voor een volkomen communisme in het huwelijk onder de heiligen. Doch de onbekeerden moesten zich wel wachten de wetten te verbreken, die God voor hen had vastgesteld.
Tot zulke uitersten verviel de Paulinische kerk, die boven allen eene gemeente van heiligen zijn wilde. Maar men beweerde ook, dat hetgeen verkeerd is in den staat der natuur, volkomen recht kan zijn in den staat der genade. Deze leer leidt noodzakelijk tot menige dwaling, vooral op zedelijk gebied. Zij wordt zelden zoo bepaald uitgesproken als daar, doch meer of min bewust vindt men haar, waar strikte rechtzinnigheid heerscht,

{==582==} {>>pagina-aanduiding<<}
en de leer alles is; het leven weinig of niets, waar eene afwijking van de waarheid dieper val wordt geacht, dan een zedelijk vergrijp. De nieuwe kerk wilde terugkeeren tot de Apostolische tijden; de gebruiken der eerste verkondigers van het Evangelie, zooals zij die verklaarden, de liefdemaaltijden en dergelijken werden weder ingevoerd.
Dixon vlecht in zijn boek verschillende verhalen van de ontmoetingen en lotgevallen door de toepassing dier beginselen door sommigen ondervonden. Treffend vooral is de schildering van het leven van een echtpaar, George Cragin en zijne vrouw, die ernstig naar waarheid zoekende velerlei smarten leden. Het verhaal is te lang om zelfs in uittreksel mede te deelen; het beslaat ongeveer een derde van een der deelen, maar het leert duidelijk tot welke ellende en verdriet de dweepzucht leidt. In naam van den godsdienst wordt de vrouw gedwongen een geestelijk huwelijk met haren voorganger aan te gaan, welk huwelijk echter niet zuiver geestelijk blijft, en Cragin is de onwillige, maar onderworpen getuige van deze dingen, totdat beiden ten laatste den onheiligen band verscheuren en zich aansluiten bij de communistische gemeente te Oneida Creek, welker leden gemeenschap hadden in alles zonder uitzondering.
Noyes noemde deze theorieën van het geestelijk huwelijk uitvloeisels van de revivals en wees er op, hoe zij in verschillenden vorm bij Mormonen, Shakers en Bijbelsche Communisten uit dien bron voortkwamen. De zaak is echter veel ouder en een kind van Gothischen geest. De oude Duitsche mystieken verkondigden reeds soortgelijke gevoelens, en lang voor Joe Smith had Jan van Leiden te Munster een hemelsch rijk gesticht, waar in menig opzicht dezelfde meeningen heerschten. Doch zelfs minder ver van ons verwijderd worden verkondigers dier geestelijke verwantschap gevonden. De Zweedsche ziener Swedenborg en Goethe zijn geene personen om voorbij te zien. Wat de laatste in zijne Wahlverwandtschaften heeft uitgewerkt is te bekend om er bij stil te staan; in romantischen vorm wordt de grondgedachte van de geestelijke verbinding behandeld. Swedenborg onderscheidde de afgestorvene zielen in drie soorten: de zielen dergenen, die als kinderen of in maagdelijken staat waren gestorven; die van hen, die eenvoudig wettig gehuwd geweest zijn; de zielen dergenen, die als geestelijke maten geleefd hebben en in waarheid één lichaam en ééne ziel

{==583==} {>>pagina-aanduiding<<}
zijn geworden. Deze zijn het gelukkigste en hebben den hemel reeds op aarde gevonden.
In de Vereenigde Staten hebben deze beginselen en meeningen eene meer blijvende toepassing gevonden, want de leer van vrije liefde en vrije huwelijken wordt door velen beleden en nageleefd. Ook hebben sommige socialistische scholen tot het zelfde resultaat geleid. Owen en Fourier hebben getracht hunne stellingen ingang te doen vinden en niet geheel te vergeefs. Er zijn pogingen gedaan om maatschappijen te stichten door hunnen geest bezield, maar het gaf altijd aanleiding tot zeer vrije gevoelens omtrent het huwelijk. Die vrucht is overgebleven, waar overigens dergelijke pogingen gedurig faalden. Zoo vindt men dan ook in Amerika een zeer groot aantal mannen en vrouwen, die er aanspraak op maken om ten opzichte van den echt volkomen vrij te denken en te handelen, zonder daarom uitgestooten te worden uit de samenleving, gelijk dat in de oude wereld geschiedt. Men leeft met elkander, en gaat uiteen naar willekeur, een enkel woord in het bijzijn van anderen doet zulk een band ontstaan, en dikwijls zijn de rechtbanken gedwongen de kinderen uit zulk eene vereeniging als rechtmatige erfgenamen te erkennen. Dichterlijk en schoon wordt door sommigen de heerlijkheid van die vrije uitingen des harten bezongen.
Dixon gaat daarop na, welke meeningen omtrent het huwelijk in de christelijke kerk hebben geheerscht. De heiligheid van het celibaat, sedert eeuwen door Rome verkondigd, is in strijd met de oorspronkelijke gevoelens en handelwijze. Hoe is dat denkbeeld ontstaan, even vreemd aan het Evangelie als aan het heidensche Rome, en nog in de oostersche kerken niet toegepast op het priesterschap? In Spanje was de oorsprong en van daar is het de kerk ingedrongen. In Spanje, waaruit de kerk zooveel ontvangen heeft, dat haar tot schande en ten verderve strekt. De oorbiecht, de bedelmonniken, de inquisitie, de Jesuieten hebben daar hun oorsprong gevonden, en ten laatste de hooge vereering van Maria, ten toppunt gedreven in het leerstuk der onbevlekte ontvangenis. Oude oostersche denkbeelden van heidensche afkomst bleven daar te lande lang gangbaar. De Mariadienst is in zachter en edeler vormen de oude vereering van Venus en Astarte, die ligt wortel sloeg in het land, waar nog zoovele overblijfsels zijn van Syrische

{==584==} {>>pagina-aanduiding<<}
en Phoenicische meeningen. Daar is ook het eerst op de synode te Elvira in 305 het voorschrift gegeven, dat geen gehuwd priester het altaar zou bedienen. De hooge eerbied voor de vrouw den Gothen en Germanen eigen kwam in strijd met dat gevoelen, dat langzamerhand de Roomsche kerk overmeesterde. De hervorming sprak den geest van het Noorden uit.
In het noorden, onder de afstammelingen van Gothen en Germanen is het huwelijk een heilige zaak; maar juist daardoor wordt de behoefte aan echtscheiding gevoeld. In het zuiden, waar de plichten van het gehuwde leven niet veel worden geteld, acht men naar eene onverschillige zaak. Men kiest zich niet zelf eene vrouw, ouders en priesters zorgen daarvoor; in den echt moet daarom van beide zijden eene mate van toegeefelijkheid gebruikt worden, die ons vreemd en schandelijk voorkomt. De jaloerschheid is uit de mode; voor wederzijdsche misstappen sluit men de oogen. De uitbarstingen van toorn en naijver zijn voorbijgaande, en worden als onbeschaafd afgekeurd. Zoo is de echtscheiding geheel nutteloos; want wat onder de germaansche volken het huwelijk eigenlijk uitmaakt, de gemeenschap des geestelijken levens, kent men in Spanje en Italie niet. Maar van die gemeenschap wil men dan ook, dat zij voortdure na den dood; haar wil men genieten op aarde. Waar zij ontbreekt, wil men den drukkenden band kunnen verscheuren, om een beteren aan te knoopen.
Het uiterste van die eigenaardige begeerte is de theorie van vrije liefde en vrij huwelijk, die door de zinnelijkheid dikwijls wordt aangenomen, maar niet uit haar is ontstaan. Ligt er waarheid in de meening van geestelijke verwantschap der zielen, wat niet geheel te ontkennen is, dan dreigt der beschaafde maatschappij van dien kant een groot gevaar. Waartoe het leiden kan, leeren ons de feiten in Pruissen, Engeland en vooral Amerika, in deze bladen kortelijk aangestipt, door Dixon uitvoerig beschreven. Nuttig kan het zijn tijdig een gevaar te leeren kennen, dat de maatschappij misschien, voor dat men het verwacht, ernstig kan bedreigen.





{==585==} {>>pagina-aanduiding<<}

Sofia.

Door Bato van de Maas.

Bloementerp, gelegen aan een der vele heuvelen die de sieraden van de Berkel zijn, is een schoon dorpje, dat op Zon- en teestdagen door veel wandelaars uit de stad bezocht wordt. Het is gezellig en aardig, te zien, hoe de beste jassen en broeken uit de stad zich nedervleien in het gras buiten het dorp en zoo zigtbaar genieten van het natuurschoon, dat hun hier zoo onbeperkt wordt aangeboden. Vreedzame Hunnen! niet meer roovende dan wat licht en lucht, welke roof reeds bij 't eerste maandagmorgenkrieken was hersteld door de goede bestolene zelve....Die waren ook haar kinderen en hadden ook aanspraak op haar milde gaven. Te wenschen is het zeker, dat het nimmer gevaarlijker belegerd worde, het vreedzaam Bloementerp.
‘'t Is een Arkadie,’ roepen de stedelingen elkander toe; ‘men geniet hier van den dageraad tot aan den avond van Oberon en zijn overheerlijke schatten; 't is hier altoos bekoorlijk, altoos lief en vreedzaam.’ Zoo roepen zij in de bedwelming van het natuurgenot en gevoelen een zeker heimwee tegen het oogenblik, dat zij dit Arkadie verlaten moeten. En geen wonder. De natuur is soms overweldigend en wij vergeten vaak alles, wanneer we in 't onmiddelijk bereik harer zegeningen zijn. Toch mogen wij niet vergeten de moeilijkheden, die er onder de Hesperiden zijn gerezen. Toch behooren we een weinigje te denken aan de oneenigheden onder de herders en dat er in Elyzeum distels groeiden. Maar overigens is Bloementerp schoon. Gaat voort wandelaren! met het alom te prijzen, met het iede-
{==586==} {>>pagina-aanduiding<<}
ren Zon- en feestdag te bezoeken. Het spelevaren op de rivier, het vrije dansen op het vrije veld, het ronde en alvergetend rollen in het zachte jonge gras, zoo rijk aan pas ontloken madeliefjes - dat alles worde door u rijkelijk genoten. Zet vrij uw ziel en zinnen open voor de verrukkingen des hemels en der aarde - die hier zoo begoochelend op u aandringen en gaârt er kracht uit om weder zes etmalen achtereen prozamensch te zijn.
Onderwijl ga ik u een klein stukje voordragen uit het dorpsleven van Bloementerp. Het is niet lang en eindigt niet treurig.
Ziet gij daar ginds aan gene zijde der pastorie dat witte huis? Er staat een windwijzer op den schoorsteen, zoo groot als de tent eens Arabiers; dat zonderlinge, zwarte draaiende huis is ook een soort van rookscherm en tegelijk een woning voor zwaluwen. Gij kunt van hier achter het bedoelde huis een grooten lindeboom zien staan....‘Eindelijk ontdekt.’ Daar woont de onderwijzer van Bloementerp. 't Is merkwaardig, zooveel moeite men heeft om de onderwijzerswoning uit te duiden, terwijl de pastorie altijd dadelijk bekend is. Terwijl gij even nadenkt over die verregaande partijdigheid, ga ik u het binnenhuis in uw verbeelding laten zien van de bedoelde kosterie. Zie er met dit mooie weêr, terwijl het zonlicht reeds een weinig daalt, gerust in; er is niemand. Hoe zindelijk is reeds de gang, - 't is alsof er het oog van wijlen mevrouw Piet Hein over gaat. Den looper volgende, komen wij in een ruime kamer met vier ramen, waarvan er twee op een mooien tuin uitzien. Licht en lucht uit de eerste hand. Al wat van koper is, blinkt; al wat van hout is, heeft er een blijmoedige tint. Het komt mij voor, dat er geducht op deze meubelen wordt gewreven: beschouw 't eens van nabij, jeugdige huismoeder! met uw deskundig oog - zou men niet zeggen, dat dit landelijk witwerkersmeubelgoedje minstens van mahoniehout moet zijn?..Zoudt gij niet haast gelooven, dat die twee leuningstoelen erfstukken zijn uit een vorstelijk huis? En wat zegt gij van gindsche linnenkast - wat zegt u van zoo'n glans, dametjes? Geen stofje zweeft er. Frisch als in een lommerrijk prieel, zou men hier op die heldere matten willen nederzitten, zoo oostersch glad en gastvrij zien ze er uit. Ook de groote ronde tafel staat op een groote ronde mat, zie, waar de pooten er een deuk in maken, daar is het effen geperst en zoo glad, zoo glad!

{==587==} {>>pagina-aanduiding<<}

Daar aan den wand hangt het portret van Petrus de Raadt en van Jan Nieuwenhuijzen en tusschen hen in: een groote goudsche pijp. De twee groote Nederlanders kijken ieder van hun kant naar den merkwaardigen kop van het rookwerktuig - en geen wonder, dat zij 't met onverdeelde aandacht doen. In dien kop blijkt, bij nadere beschouwing, niet minder te zijn ingebakken, halfrelief, dan de Sinode te Dordrecht in het jaar 1618. Geen wonder, herhaal ik, dat deze mannen hun overvloed van tijd besteden aan de bijzondere studie van den pijpenkop en elkander - mij dunkt, dit kan niet missen - soms met verbazing, vragen, hoe de eigenaar der pijp, die kennelijk al menigen smóóktogt heeft afgelegd, er toe is kunnen komen, de Sinode op deze wijze te berooken. Bewierooken is toch anders? Hoe zou Cats dit zinnebeeld hebben opgenomen? Onmogelijk goed. Hij, de voorzitter, dus de lofredenaar dezer onvergetelijke vergadering, had bij al zijn liefde voor het landelijke een rilling niet kunnen onderdrukken, bij 't aanschouwen van deze profane berooking, waarin de Sinode nog beneden de bokking daalt. Met weemoed herinneren we ons zijn loflied Wacht, daar op den kleinen boekenhanger staan 's dichters werken - hier is het lied dat Cats gezongen heeft ter eere der Sinode:

‘Men vindt ten laatste goed, den raad van alle kerken 
In éénen raad vervat, hierop te laten werken. 

(N.l. op den geest van eendragt, die destijds haast zoo erg was gestoord als tegenwoordig).

Daar Dordrecht leit omringd met vierderlei rivieren, 
Die om haar hooge vest met versche stroomen zwieren, 
Een eiland en een stad, zoo is daar open veld 
Door de overheid voor elk tot samenkomst gesteld. 
Terstond vloeit derwaarts heen, uit velerhande landen, 
Een zegenrijke stroom van wonderbaar verstanden: 
Vol van een hoogen geest: vol treffelijke kracht, 
Vol helder licht, bekwaam, te schijnen in den nacht! 
Het brein van kloek vernuft, een keur van diepe leer, 
Des aardrijks edelst zout, der wereld licht en eer!’ 

Meester van Bloementerp! wat hebt gij bestaan?...

Maar wij treden terug. Daar ginds in den tuin zitten drie

{==588==} {>>pagina-aanduiding<<}
menschen; een oud man; een nog niet zoo oude vrouw en een jonge dochter. Zij mogten ons op onze onbescheidenheid betrappen. Wij sluiten de deur van het vertrek om nader de personen te leeren kennen, die zoo trouwhartig hun deuren voor ons geopend hielden.
Zij zitten aan een groene ronde tafel, die tegen den straks vermelden lindeboom geplaatst is, en zijn blijkbaar druk in gesprek. Die oude man is de onderwijzer op het dorp en heet meester Taalfout. Gij staat verbaasd op het hooren van dien naam? Ik kan niet ontveinzen, dat ik er eerst ook een weinig van ontstelde - maar men wordt aan alles gewoon. Er woonde bij ons eertijds een israëlitische familie, wier naam was: ‘Ham-ete-man!’ Enkel door het veelvuldig gebruik, door de doove, blinde en gevoellooze gewoonte, beseften wij niet, dat het een ongestraft, ja gewettigd aandrijven tot meineed was. De vrouw rigt beurtelings met groote tusschenpoozen haar sprekend gelaat naar haar regter- en linkerzijde, - naar den ouden man of het jonge meisje, - haar echtgenoot of haar dochter.
Onpartijdig beschouwd, ziet zij er veel schranderder uit dan haar man, maar men kan daar weinig uit opmaken: iedere gevolgtrekking zou bedenkelijk kunnen zijn, want van de meeste vrouwen kan het zelfde gezegd worden. Sofie, zegt zij tot het meisje dat een weinig voorovergebogen zit maar haar nu aanziet inet zachte oogen, die een weinig vochtig zijn aan de wimpers; ‘gij moet, naast ons, uw hart raadplegen..Uw vader heeft er evenzeer tegen als ik, maar als gij gevoelt, dat gij van Dissum liefhebt en dit zult kunnen blijven doen - welnu, uw geluk gaat ons boven alles’...Een waas van rozenrood gaat over 't lief gezigt der jonge maagd; haar boezem is bewogen - maar zij zegt niets. - Nu, beste meid! zegt haar vader, terwijl hij, het kopje neêrzettende waaruit hij thee heeft gedronken, haar de verdorde handen op de bevende vingertjes legt: Spreek nu ook eens een spreuk en laat uw ouders niet langer in ongewisse onzekerheid - gij hebt onze toestemmende permissie om dien heer in onze tegenwoordige presentie te woord te staan...toon uw dankbare erkentelijkheid door ons een woord te laten hooren of vernemen...gij weet dat wij meer van Teun Lessing houden....
- Lieve man! zoo laat zich een vermanende stem hooren en de vader zegt niets meer.

{==589==} {>>pagina-aanduiding<<}

Blijkbaar is er al veel meer over gesproken. Zachter voegt de moeder er bij:
- Laat het nu zoo zijn, Sofietje! de jaren der vrouwenjeugd zijn evenwel snel genoeg voorbij en kortzonnig als ze zijn, moet ge er niet noodeloos schaduw op werpen.
Wees gelukkig met hem! -
De moeder had, terwijl zij zoo sprak, al meer beving in haar stem gekregen, maar ook in haar hand, die zij Sofia toesteekt en deze gevoelt het al te wel. Zij staat op en omhelst haar ouders met tranen van blijdschap. in de oogen en verzekert hun, dat zij gelukkig zal zijn.
- De jonge jeugd, zegt de vader verteederd, ziet somtijds beter dan wij, ouder van dagen: daarop willen we in casu steunen en vertrouwen, moeder!..
Sofie zal een meisje van een jaar twee- drie-en-twintig zijn; wat men in een roman wel eens noemt om de andere bladzij: beeldschoon, zooals Anna Rooze b.v., dat is zij niet; maar er ligt een waas van reinheid en adeldom over haar zacht en schrander gelaat, dat haar aanspraak geeft op den hollandschen naam van mooi. Die aanspraak wordt verhoogd door de harmonie in al haar trekken; door de harmonie in haar geheele gestalte, die nu juist zoo lief uit komt, nu zij opstaat nadat zij in haar eerst gevoel van dankbaarheid haar ouders omhelsd heeft. Zij is nu weder aan de tafel gezeten: zie dit konfuse breien, hoe bekoorlijk! Hoe ligt het blank wijsvingertje maar steeds op de werkpunten der voorste breinaalden, - hoe beweegt zich dat ronde armpje als of het breien ging zooals 't behoort!..

Spoedig zou de meester, zoo liep reeds lang het gerucht, zijn eervol ontslag en pensioen aanvragen. Niet zoozeer, zeide hij, omdat het werken hem zwaar begon te vallen, maar omdat de wereld aan het hollen is. Meester Taalfout mistrouwt de kromme sprongen van den tijdgeest; hij schudt er 't hoofd over op bedenkelijke wijze en wii geen medepligtige zijn. Die ‘ch’ van de Vries c.s. uit het woordenboek, is hem in 't bizonder omwentelingszuchtig voorgekomen; die is de voornaamste aanleiding tot het verhaasten van den voorgenomen stap - en het goochelen met de oo's, alsof 't tooverballetjes waren, ontrust hem ernstig. Hij heeft met zijn vrouw samen een kapitaal overgegaard en zal daarom met zijn gezin blijven leven in het eenig Bloementerp,

{==590==} {>>pagina-aanduiding<<}
waar zij alle drie geboren en getogen zijn. Als dan Sofietje maar bij hen of in hun onmiddelijke nabijheid mag blijven - als het zonnetje van hun ouden dag - dan zullen zij tevreden sterven. Ach, zij was de eenig overgeblevene van een half dozijn kinderen, die hun 't een voor, 't andere na ontvallen waren. Daarom werd hun ook door ieder Bloementerper van harte het beetje eigenbaat vergeven, dat er schuilen mogt in hun verlangen, hun kind zoolang mogelijk bij zich te houden....
En dit begon waarlijk gevaar te loopen. Reeds op haar achttiende jaar had het bevallig Sofietje minnaars, maar de vader en de moeder waren tusschen beiden gekomen en hadden onder de betuiging, ‘dat het hun speet, maar dat Sofiie nog te jong was’ hun jaloezij verborgen en de eerste overwinning behaald op de mededingster naar het bezit van hun eigen onvervreemdbaar goed. Maar al nader kwam deze godin, - al dringender stelde zij zich tegenover de ouders - eindelijk werden deze bestormd door al de muzen, die het steeds voor de jeugd opnemen tegen den ouderdom. Sofie zelve - zij kon zich toch niet altoos verbergen - Sofie zelve werd een enkele maal onder de gratiën gezien - één enkele maal. Vóór dien tijd was zij het onverwrikbaar met haar ouders eens geweest -, vóór dien tijd was zij - zelve 't geweest, die bij hen bescherming had gezocht. Wat was er gebeurd, dat Sofie zich kon inlaten met een samenzwering tegen de ouders, die zij zoo innig liefhad?
Sofie had reeds vroeg, gelijk wij zagen, veler harten op hol gebragt, maar dat was meest kinderwerk geweest; 't waren meest jongensharten, dus trechters; maar daar waren er een paar, op wier gemoed haar verschijning een blijvenden indruk scheen te maken, zoowel als haar afwezigheid. Wanneer het avond was en stil en alles sliep, dan konden Titania's gedienstige geesten hen bespieden, hoe zij na elkander onder haar venster stonden - of - op gevaar als inbreker opgepakt te worden - briefjes onder door het raam schoven. Maar altijd één voor één: want de liefde verdraagt alles behalve - zichzelf in een ander. Dit bevestigden voor de duizendste maal deze minnaars; dit bevestigden ook de oude lui - want zij omhelsden hun kind telkens veelmalen al weer, naarmate hun het spook der mededinging dreigde; in welk een beminnelijke gedaante dit ook geschieden mogt.

{==591==} {>>pagina-aanduiding<<}


‘In 't kleine dorp en ver in 't rond 
Kent ieder juffrouw Koosje, 
En elk om 't liefst doet luide koud 
Van 't lieflijk geldersch roosje. 

Dit was op Sofie van toepassing en met de zachte, stille uitdijing der liefelijke mare, kromp hun ouderhart samen - en wat zou 't hun baten? Welk vader, ja welke moeder is opgewassen tegen een kinderdiefegge als de liefde? Immers de natuur, de wereld - alles eerbiedigt haar rooverijen. Sofie's moeder besefte den onwederstaanbaren aandrang maar al te wel en neigde ter berusting - als zij dan maar, zoo bad zij stil, als zij dan maar Lessing neemt, den ijverigen tuinier, die zeker op het dorp blijft. Ja, hij is een Bloemterper en heeft hier zijn akker - en zijn vader werkt al zooveel jaren voor de burgers in de tuinen - dat zal hij ook doen later - hij is voor ons immers al....een ferme knaap. Maar spreken deed zij er niet over met Sofie. Zij mogt het een of ander eens verhaasten!
Al dringender was de een, al smeekender de ander geworden en toen het bewustzijn dezer mededinging bij Sofie tot volkomenheid was geworden, toen ook gevoelde zij voor een hunner den hartstogt der liefde in volle kracht en haar keus was voor haar zelve gedaan. Zij had die nog slechts aan haar ouders mede te deelen. Eindelijk had zij den toestand van haar hart aan haar moeder geopenbaard, eerst in allerlei meisjestalen, zoo rijk in zinne- en minnebeelden - en daarna in de taal, die ook haar vader verstond. Geen van beide kon zich met haar keus vereenigen: de vader had tegen van Dissum, den gelukkigen uitverkoorne, omdat deze zijn spraakgebruik altijd verbeterde op spottende wijze; de moeder omdat zij hem mistrouwde. Zij vreesde, dat, mogt Sofie hem al beminnen, er bij haar dochter de eerzucht was binnengeslopen - ‘van al de Bloementerpsters van Dissum's keuze te zijn’ en dat hij daar veel, welligt alles aan hechtte. Erg mistrouwend was zij jegens hem en in haar oog stond hij, met al zijn kantoorglans, ver beneden Teun Lessing. Maar eindelijk gaven de ouders toe; na vele overwegingen met elkaâr en met Sofie, hoopten zij, dat de wensch hunner dochter hier het goede voorteeken zijn mogt. De oude man stapte er vrijzinnig over heen, dat hij iemand zoo na aan zich ging verbinden, die hem kritizeerde; de moeder maakte vrede

{==592==} {>>pagina-aanduiding<<}
met zichzelve in de heilige hoop, dat er wederzijdsche liefde mogt bestaan en al haar vrees beschamen.
Albrecht van Dissum was enkele jaren geleden op het kantoor van den Notaris gekomen en had alle kans op een arrondissement als hij de negen en negentig kandidaten, die in den almanak dit jaar vóór hem prijkten met hun onuitwischbaren naam, zou hebben zien verdwijnen.
Het was dus niet overbodig, dat hij geld genoeg bezat om bij eenig overleg na verloop van weinig jaren rijk te zijn en tevens was 't niet kwaad, dat hij buiten 't kantoor menig pennekarweitje had; veel boerenruzies suste, enkele kontrakten voor de menschen op mogt maken en soms verkooping hield: Hij was een heer. Hij was daarbij een vrolijk jong mensch en hoewel hij geen adonis was, waren er veel meisjes in en om Bloementerp, die het zeer op Albrecht van Dissum begrepen hadden, - ja, die wel met hem trouwen wilden, want wat wisten die Dafneetjes van den Notarisalmanak en de negen en negentig antediluviaanschen; en wat gaven zij om zijn witachtige bolligheid, daar hij een ‘bepaald fameuzen’ knevel had, die de dunheid en geringheid van zijn hoofdhaar zoo prachtig en smaakvol vergoedde? Wat, wat?..Van Dissum had een lustig postuur, was knap onder den boerenstand om dinsigheden van de baan te ruimen, - kon op het ‘Nut’ lezen, dat je lachen moest en maakte eigenhandig verzen...
Van Dissum van zijn kant, hij bekende het, ging zich soms aan nutpoëzie te buiten en dat wel ten gelieve en gerieve van de vrouwen, die hij halstarrig beminde, ik zeg halstarrig, omdat hij er niet alleen menige koû bij had gevat, maar daar niet tegen kon.
Deze zelfde Albrecht van Dissum was het nu, die Sofie van den meester uit het Eden der ouderliefde verdreven en aan zich gehecht had ondanks Lessing - ondanks vader en moeder, ondanks zijn haarkloverijen met den ouden schoolmonarch en zijn diep ontzag voor Sofia's moeder. De rijke meisjes konden niet begrijpen ‘hoe Albrecht zich kon verslingeren aan een burgermeisje’ dat ja een burgerlijk kapitaaltje zou bezitten na verloop van tijd - maar klein burgerlijk en zóó erg mooi dan toch niet was.
Verdwenen was van Dissum's klank zijner nutstem - weg de kracht zijner verzen en uien - hij was een flauwe bolle bak-
{==593==} {>>pagina-aanduiding<<}
ker; een winderige pennelikker en wat hij in de stad ging doen - dat was ook niet pluis. 't Was heelemaal met van Dissum niet pluis!
Dat zeide nu eenparig het jonkvrouwelijk Bloementerp dat nog gisteren zoo maagdelijk over den niet verloofden van Dissum dacht.
Hij zit nu op zijn kamer. 't Is een herfstnacht. Sofia rust in de armen van den slaap, maar tevens in het rijk der droomen wordt zij toegewenkt door de aanminnige beelden harer dagelijksche gedachten en uitzigten. De ringen zijn gewisseld. Van Dissum beschouwt hem glimlachend, terwijl hij een brief opent, die op de tafel lag. Heden voor 't eerst is 't ratelrad der tongen aan 't rollen geweest - van Dissum heeft er van gehoord - van Dissum heeft zelfs onaangename ontmoetingen gehad, maar hij leest:
‘Theuerster!



Du warst gesternabend nicht in der Oper, wie habe ich dich mit meinen Augen aber jedesmal umsonst gesucht!

Was mag dran sein, ich fürchte alles, mein Liebster!

Kannst du mich vielleicht nicht in die Favoritin sehen? Ach, wie abscheulich war gesternabend der Fernando, mein Mann! Ach!

Erkläre mir baldigst alles, alles, treuer Anton! Ich bin sehr unruhig. Komme doch ganz gewisz nächsten Sonnabend Ortrud in Lohengrin wird dir besser gefallen. Komme und sehe und siege! Damit wir einander lieben nach Herzenslust. 1000 Grüsse und Küsse.

Deine Leonore.

Nein, deine Ortrud.

Nein, ewig deine Lina.’
Van Dissum las dezen brief met welgevallen, blijkbaar uit zijn glimlach onder de herhaalde lezing, maar een half uur later stak hij een sigaar op door middel van het zelfde geurige biljet Onder 't uitblazen van veel rookwolken grinnikte van Dissum.
Maar laat ik niet te lang opblijven, grinnikte hij voort; morgen moet ik vroeg aan 't werk om reeds vroeg eenige pleizierige visites te gaan maken met Sofia. Die oude heks wil alles in

{==594==} {>>pagina-aanduiding<<}
de vormen en naar den eisch - maar wat kan 't me ook schelen, ik wil wel eens een blauwen maandag voor een rolblok staan om hier en daar wat te platten en te pletten, kom!
Des anderen daags stapt hij vrolijk naar de kosterij, huppelt het landelijk huis binnen en omhelst de reine maagd, die dit ook doet met al de hartelijkheid harer liefde, die een hemel van bloemen en velerlei zegen in haar hart voelt ruischen als een milde zomeravondzoelte, alleen afgewisseld door nachtegaalslagen.
- Wel, papa! zegt van Dissum tot den ouden man, terwijl Sofia zich gaat gereed maken voor de bezoeken, is uw spraakkunst al klaar? En terwijl hij dit vraagt, lacht hij overluid zoodat de oude menschen meê glimlachen.
- Gij spot er gekscherend mede, zegt de oude heer, maar er kon wel eens iets van dien aard uit mijn pen of veder vloeien - al zou 't alleen maar zijn om u verzen te leeren dichten, want die laten nog al wat te bidden en te wenschen over. Dit was een aardigheid van den ouden heer; hij wilde ook wel eens ‘onder water door’ komen; hij lachte nu op zijn beurt ook eens om zijn eigen geestigheid.
- Lompe bl....mompelt van Dissum; ‘nu, vervolgt hij luide, ik wil dat eens afwachten; er heerscht tegenwoordig een razende oneenigheid in het taalgebruik. Zoo zeggen sommigen b v. “ik kan het onmogelijk doen;” uit de kunstkronijk heb ik o.a.; deze fraze onthouden: “Ongelukkigerwijs kon ik de trouwens ten tijde van den inval der Franschen en later door Espartero en zijne helpers geplunderde schatkamer niet te zien krijgen, daar zulks in Spanje altoos groote bezwaren oplevert.” Daar moet gij 't zwaard tegen opvatten.’
- Ik word al een daagje ouder, zegt papa, - ik zal dat werk maar aan jeugdige en jonge krachten overlaten b.v. aan die van den dichter van D....
- Wel, daar heb je waarlijk mijn medevrijer - wel Teun, hoe staat het leven, jongen? Ben je nu niet vreeslijk boos op Sofie en mij?
Teun is een jongen van vijfentwintig jaar, nederig en werkzaam - knap van lijf en leden. 't Is waar, hij was van Dissum's medeminnaar. Hij was dit bij gelegenheid, dat hij in Sofia's bloementuin met haar samen - zij was toen achttien jaar - een rozenperkje snoeide en opknapte. Hij raakte toen

{==595==} {>>pagina-aanduiding<<}
haar hand aan en sints dat ontzettend oogenblik aanbad hij haar op de meest Oostersche wijze: vooreerst omdat zij zoo lief was, ten tweede omdat zij zoo lief was en ten derde omdat zij zoo lief was. Zijn liefde bleef lang binnen de grenzen der stille vereering maar in de lente gaf hij haar de schoonste ranonkels; in den zomer de geurigste rozen; in den herfst de fijnste druiven en in den winter de zwaarste hiasinten. Er gingen weinig dagen om van al die seizoenen, dat hij niet hielp aan de verzorging zijner geschenken, die zoo hartelijk en zoo blijde werden aanvaard. Een handdruk van Sofie verrukte den trouwen knaap. Maar onderwijl was zij een jaar of wat ouder geworden en hij zag wel, dat zij niet zoo liefderijk jegens hem gezind was. Hij gedroeg zich evenwel als een man onder die teleurstelling en toonde zijn kracht en zelfbeheersching.
Hoogst ernstig trad hij op den ouden leermeester toe en zonder zich te storen aan den luidruchtigen uitval van mijnheer van Dissum, zeide hij:
- Meester en juffrouw! Ik heb er van gehoord en vernomen en ik hoop, als dat alles naar wensch zal gaan.
Toen Sofie naar beneden kwam - aanvallig en lief, maar nu wat veel opgeschikt - stonden er tranen in zijn oogen. De oude juffrouw zoowel als vader en dochter, kreeg het kwaad toen boog Lessing's hoofd op Sofie's schouder neêr en er heerschte een plegtige stilte, die zelfs van Dissum deed zwijgen. Maar de tuinman stond op uit die houding en van Dissum de hand toestekende, sprak hij:
- Mijnheer! ik hoop, dat gij weet welk een zegen u geschonken is. Toen liep hij den tuin in, zijn gemoed uitstortende voor zijn lieve kweekelingen, die hem zeker zouden verstaan daar zij immers Sofie zoo goed kenden als hij.
Van Dissum was niet op zijn gemak geweest en had stilletjes Lessing naar de Mookerheî gewenscht; Sofie, onschuldig, natuurlijk als zij was, lachte door haar betraand oog en op hem toegaande, kuste zij hem en zeide: ‘Een hartelijke jongen, niet waar?’
- Die mooi 't land aan mij heeft...maar dat zal wel beteren. Hij sloot het bekoorlijke meisje in zijn armen, waarna zij het dorp ingingen, waar velen, die Sofie opregt liefhadden, haar hartelijk geluk wenschten met haar voornemen; waar enkelen lachten om het ‘ongelijke’ paar.

{==596==} {>>pagina-aanduiding<<}

Toen het zaturdagavond geworden was, moest van Dissum voor zaken naar de stad. Hij nam afscheid van Sofie tot morgen; het meisje volgde hem in haar verbeelding, zich voorts vermeiende in de blijde voorstelling, dat zij morgen openlijk zou wandelen aan den arm haars minnaars.
Dien avond ging er langs den weg naar de stad een flink persoon, eenvoudig maar goed burgerlijk gekleed. Voorzoover de schemering ons vergunt, hem te onderscheiden, ligt er op zijn gelaat een blos van somberheid. Hij gaat Schouwburgwaarts, waar zijn blikken reeds dadelijk een voorwerp zoeken. Blijkbaar gaan hem tans de toekomstliederen van Wagner niet aan. Hij hoort Lohengrin, noch Elsa, noch Telramund, noch Ortrud, want zijn voorkomen, de uitdrukking van zijn gelaat mag wel de tegenovergestelde heeten van de stemming waarin de gevoelige ziel door deze stoute muziek wordt gebragt. Er wordt verrukkelijk gezongen, maar nog geen teederheid verscheen op dat streng gelaat. Zijn oogen volgen steeds een zeker voorwerp; in de rookzaal zet hij zich somber zwijgend tegen een der pilaren. Op eenmaal rigt hij zich trillend op door een tik op zijn schouder en een luidruchtig: ‘Wat drommel, Lessing! Weêr hier en zoo mijmerig?’ Maar de goedhartige tuinman van weleer ziet van Dissum met verachting aan en gaat zwijgend van daar.
Lessing heeft evenmin genot van de laatste akte als van de eersten. Zoodra de zaal ledig is verlaat hij ze snel en volgt al weder van Dissum; want deze is het voorwerp zijner afgetrokkenheid; met zijn tans reeds grimmige blikken. Van Dissum, die des te meer heeft genoten, wiens ziel door velerlei gestreeld is en verrukt, verlaat langzaam de stalles, begeeft zich als oude bekende buiten den foyer naar den trap, die naar de binnengedeelten leidt en keert terug met Ortrud. Lessing volgt hen in de duisternis en hoort hen over een briefje spreken. Zij gaan een klein bordes op; daar schijnt de zangeres te wonen; Lessing staat aldra voor een gesloten deur. ‘Het is dan waar!’ buldert hij uit; ‘booswicht!’ Gramstorig minder, dan wel geschokt zoekt hij een nachtverblijf, maar slaapt noch rust er.
- Ik zocht uw geluk, Sofie! en gij zijt gelukkig, zeggen uw oogen; ach, daarom, dáárom alleen zal ik zwijgen, lieve onschuld! - Lessing is niet bitter, niet somber meer. Een

{==597==} {>>pagina-aanduiding<<}
stille weemoed maakt zich van den sterken man meester en hij schreit.
Langzaam begeeft hij zich den anderen morgen naar zijn dorp. Daar komt van Dissum aanwandelen. Er straalt vuur uit Lessing's oogen en ten antwoord op van Dissum's luchtige toespraak, die hem nu wanklank is, zegt hij:
- Gij zijt een schurk, mijnheer! ga uw weg en spreek tot uwsgelijken.
- Lessing, gij zijt dol! herneemt de andere, maar Lessing neemt hem op en smijt hem in het aangrenzende kreupelhout. Dit heeft den landman veel verligt. ‘Maar nu verder, spreekt hij bij zichzelf, haar waarschuwen? maar bij den grooten lieven God - ik mag haar zaligheid niet storen - al is 't ook het bedwelmend begin van een groot treurspel.’
- Teun kent de wereld niet, grinnikt van Dissum op een eerbiedigen afstand achter hem; hij weet niet wat een Lina tegen een Sofie waard is - arme dupe van standvastige liefde. Ik zal 't maar zoo laten.
Van Dissum wandelde dien Zondag met Sofie. Het was voor haar een ware jubeldag, een zegefeest. Zij was met hem ook naar de kerk geweest en haar moeder had haar omhelsd en de oude man had vreedzaam koffi gedronken na kerktijd met den verloofde-kritikus. Zij kregen ook visite des namiddags en hand aan hand gezeten, straalde Sofie van geluk. Ver van kerk en likeurtafel, aan die zelfde rivier, daar het nog krioelde van wandelaars uit de stad, dwaalde Lessing aan allerlei strijd en twijfel ten prooi. Hij kon geen rust vinden voor zijn hart dat van Dissum zoo had leeren verachten, dat zoo innig aan Sofie gehecht was, aan Sofie, die den gehate vergoodde.
Maar hoc ontrust ik mij. Zal eerlang Sofie niet met droefenis zich geheel van hem afwenden...haar rein gemoed zal straks verontwaardigd - gebroken welligt voor altoos hem vermijden. Hoe overspannen Lessing was, deze ontboezeming geschiedde op stelligen toon en scheen gegrond op de kennis van het meisje, waarmede hij was opgegroeid in Bloementerp; gegrond ook op van Dissum.
Het was nog geen winter. De verloofden wandelden nog samen op die enkele namiddagen in November, die soms nog zoo zacht kunnen zijn. Sofie hing aan den arm van Van Dissum en wandelde naast hem voort, maar op haar gelaat was vermengd ge-
{==598==} {>>pagina-aanduiding<<}
noegen te lezen. Van Dissum was onderweg nooit zoo spraakzaam als wanneer zij alleen in de ons bekende kamer zaten. o, Dan was hij veel gemeenzamer dan onderweg. Dit was ook dien middag zoo, nu wij hen wederzien na eenige weken verkeer. Zoodra zij binnenshuis zijn gekomen, is Van Dissum vrolijk en spraakzaam en nog velerlei meer. Sofie heeft hem hierop reeds eens opmerkzaam gemaakt, maar hij maakt er zich met een grap af. Maar zelfs deze zachte navragen van het lieve meisje hinderen hem en nu zij op antwoord aandringt, nu wordt hij wrevelig en geeft teekens van verveling. Slechts dan meer als zij geheel alleen zijn, is hij los en ongedwongen en verveelt hij zich niet, maar niet zulke spinrag om zijn neus, zooals die vragen zijn..oef!
Dit geeft een spanning. Sofie omhelst hem dien avond te vuriger, te zenuwachtiger. Zij vraagt of hij niet wel is. Hij is wel. Of hem iets hindert in haar. Niets. Hij kust haar goeden nacht. Zij heeft tranen in haar oogen als zij haar ouders goeden nacht wil wenschen. Haar vader meent, dat haar stem beeft - maar haar moeder houdt haar nog een half uur bij zich. Aan deze trouwe borst schreit zij vrij uit en biecht haar kleine bezwaren. De moeder lost ze voor haar op - maar in stilte telt zij ze zeer.
Mijn echte lieve dochter zijt gij, zegt ze, en kust haar veelmalen. Zijt gij nu niet veel beter, nu gij uw hart ontlast hebt?
Sofie dankte haar en ging werkelijk veel opgeruimder ter rust. Maar de moeder sliep dien nacht niet. Zij telde immers de bezwaren van haar kind in stilte zeer...
Slechts een week of drie later legde Sofia op zekeren avond na van Dissum's heengaan naar huis, luid schreiende het teeder hoofdje aan moeders borst. De oude vrouw was waakzaam geweest zonder te bespieden. Sofie behoefde haar niets te zeggen, en gelukkig dat zij er op aan kon, dat Sofie ook zonder woorden kennis droeg van moeders wetenschap want moeder was zelf diep bewogen. Met ontzetting dacht zij aan het lijden dat Sofie te wachten stond, indien zij voor de wereld, dus openlijk, dien band moest verbreken - openlijk aan de kwade tongen gelijk geven dat de verbintenis te ongelijk was om blijvend te zijn.
En toch moest het uit zijn: de foltering der dorpskritiek was

{==599==} {>>pagina-aanduiding<<}
een bed van rozen vergeleken met die van zulk een omgang, o, moeder! moeder!
- Wees dankbaar, mijn kind! zeide deze op afgebroken toon...maar meer kon zij vooreerst niet uitbrengen, want haar gemoed was vol. Hoe gelukkig was het lieve kind geweest - welke blijde vooruitzigten van eindelooze Zaligheid! Want daar is een tijd - Sofia's heden - dat het leven den magtigen aanblik van oneindigheid schenkt.
- Gij zijt bedrogen, ging zij met moeite voort tot het snikkende meisje; gij hadt enkel liefde verwacht van dezelfde soort en in dezelfde mate als gij ze hebt geschonken...'t is hard...een harde proef...maar zoo is helaas! de wereld.
Albrecht bemint mij niet, moeder! en hij had het toch gezegd. Juist. Hij had het toch gezegd. De wereld zegt, wat zij niet meent en vandaar voor het opregte hart zulke grievende teleurstelling; gij hebt van Dissum hoog, gij hebt hem boven alles gesteld - ja ook boven uw vader en mij, Sofie! maar zooals gij dat deedt, mogt gij dat doen. Van Dissum heeft dat nu niet verdiend, hij schat u zoo laag als gij hem hoogschat dat is de bron van al uw leed - hij is uwer onwaardig.
Sofia klemde zich vaster aan haar moeder, die ontstelde, toen zij Sofie's bonzend hoofdje tegen haar slapen voelde. Maar de oude vrouw hield zich kloek; zij verbeeldde zich, dat Sofie een drenkelinge was, dat zij nog leven in haar kind bespeurde, dat het gered was...
Hebt gij hem zijn valsch woord teruggegeven, lieveling? vraagde zij met bevende stem.
Sofie knikte toestemmend en smolt weg in tranen.
- Ik dank God, sprak de oude vrouw in vrome innige ontroering...hoe menigeen bezwijkt voor zulk een gevaarlijk masker, dat ons vertrouwen heeft. Hoe menig uwer lotgenooten heeft zulk een masker dol en woest bemind - om vreeselijk uit den zwijmel te ontwaken Lief kind, lief kind - gij hebt de stem te midden uwer groote liefde herkend?,.De ware liefde openbaart zich anders, die zekerheid heeft u geen oogenblik verlaten.
Sofie hoorde haar moeder kalmer aan. Zoo was het. Haar trouw was diep gekrenkt, - en wel door hem, wien zij haar rijk maagdelijk hart had toegewijd voor 't gansche volle leven. Nog dacht zij in die eerste dagen van vreeselijk leed en hevige innerlijke worsteling, dat zij met haar afscheid te

{==600==} {>>pagina-aanduiding<<}
voorbarig was geweest. Dat het een proef van hem kon zijn. En zoo kon zij beseffen, dat zij den onwaardige nog liefhad. Haar hart was gebroken door hem en haar diepe zuchten waren nog naar hem. Haar leven had haar doel verloren - maar in den geest waggelde zij naar hem heen, niet om hem rekenschap te vragen - maar om berouw, om spijt bij hem te ontwaren. Zijn berouw en spijt! ach, de gevolgtrekkingen, die sommigen zich veroorloofden; de booze verdenkingen van kwaadwilligen zij vernam ze niet eens - maar zijn luchthartigheid, zijn vrolijkheid na dezen, die deden haar vreeselijk zeer.
Sofie werd hard ziek. Haar anders zoo gezond gestel was niet bestand tegen dit onbekende, diepe leed. 't Was als nacht om haar heen en zelfs de liefderijke zorgen harer ouders weêrhielden haar niet van het stil en troosteloos gebed dat het maar voor altijd nacht mogt blijven - vaarwel zeggende aan de ondankbare aarde, aan de snoode wereld die, even te voren een paradijs, haar nu een rampwoestijn was.
Maar 't werd nogtans lente, ook voor Sofie. De eerste meidagen waren te heerlijker, daar zij zoo lang uitgebleven waren. Bloementerp, van het nevelkleed ontdaan, kwam uit die pop als een kapel te voorschijn, met verkwikkelijke geuren voor inwoner en vreemdeling - met de hoop voor den landman op een rijk gezegend jaar.
Zachtjes sluipt Teunis Lessing - 't is zondag en zes uur in den morgen - naar meesters ons bekende kamer en plaatst er een schoonen ruiker, veelgeurig, veelkleurig en zoo frisch als een bloembed op dit uur. Zorgvol zet de goede tuinman hem daar neêr en wil het vertrek stilletjes verlaten maar daar komt de oude man zachtjes binnen en neemt de Sinodale pijp van den wand en tikt er Lessing meê op den schouder.
- Goeden morgen tuinman! zegt hij vriendelijk...sluipt gij zoo in mijn huis, wees maar voorzigtig, of ik laat u pakken en opvangen.
- Zij wordt veel beter, niet waar, meester? en die daar (op den ruiker wijzende) zal haar geducht opknappen...zij houdt zoo van bloemen...
- O, gij verliefde minnaar! maar die zijn waarlijk schoon daar, hoor! fraai en schoon, Lessing! dien keurigen schat van rijkdom zal ik haar dadelijk brengen...
Bij de laatste woorden heeft Lessing den ouden man verlaten,

{==601==} {>>pagina-aanduiding<<}
want hij heeft iemand hooren komen en 't is Sofie, die binnen door in de kamer treedt aan den arm harer moeder...De brave tuinman kan niet weêrstaan, den indruk te bespieden dien zijn verrassing op haar maken zal. Met een lachje om den lieven mond neemt zij de vaas in haar tengere handen en zegt:
- O moê! wie mag dat zoo lief gedaan hebben! Maar terwijl zij ze nauwkeurig beziet en er haar adem over laat gaan, bespeurt zij, terwijl een blos over haar bleek gelaat speelt als de weerschijn van het rijk boeket, in een der kelkjes een heel klein stukje papier. De ouders trekken zich terug. Sofie leest zacht, terwijl een trilling haar door de teedere leden vaart:’ Hartelijk geluk, beste Sofie! met uw herstel. Lessing.’ Zij bleef er op staren maar hield ook den ruiker. Eindelijk schuift zij het briefje in een plooi van haar kleed; zij is weer bleek als daar straks; haar gelaat drukt weemoed uit maar zacht en welwillend. Het komt ons voor, alsof zich bij de parels op de bloemen andere parels voegen, terwijl zij haar gelaat in den ruiker verbergt. Zoo nadert de moeder haar. Sofie toont haar het briefje. De oude vrouw legt het neder in de bloemen en zegt: ‘dat is een opregt, bestendig hart, dat veel geleden heeft om uwentwil. Maar gij zijt nog niet beter, mijn kind. Hij is ongeduldig - en dit vergeef ik hem...omdat hij goed is...maar...’ - Neen moeder, zegt het meisje, terwijl in haar zachte oogen weer leven tiert - ik ben beter. De moeder omhelst haar.

Lente daar binnen en daar buiten. Nieuw leven overal. Sofie zag de wandelende vreemdelingen wemelen langs de rivier, terwijl zij voor het raam gezeten deelde in hun genot. Als zij daar nu zoo zat en tuurde, kwam daar de welbekende gedaante van Lessing langs de tuinhaag. Hij groette haar eerbiedig en zij had welgevallen in zijn edel voorkomen, zoodat haar boezem klopte. Zij dacht aan zijn bescheidenheid in de dagen van haar Eden, - aan zijn onveranderlijke trouw in de dagen van haar vreugd en haar triomf, haar leed en lijden.
Eenige dagen later, nadat hij met de ouders had gesproken, trad hij binnen. Zij zat daar weer voor het raam. Zij, dubbel bekoorlijk voor hem na den zege door haar behaald - en wie beter dan hij kon haar bescheidenheid waarderen, - hij, met haar opgegroeid! -

{==602==} {>>pagina-aanduiding<<}

Behoef ik nog verder te vertellen?
De hoofdpersoon vertoont zich in haar vroegere lelieblankheid aan al wat wandelt langs de zoomen van de Berkel. Zij bemint weder en schier met de vorige kracht - want haar engelreine liefde heeft haar wederga gevonden.





{==603==} {>>pagina-aanduiding<<}

Godsdienst en letterkunde.

Eene voorlezing door P.H. Hugenholtz, Jr.

‘Van vele boeken te maken is geen einde en veel lezens is vermoeiing des vleesches,’ zoo luidt de welbekende klacht van den somberen Prediker, die ook de letterkunde, gelijk zoo menig ander verschijnsel, rangschikt onder die algemeene categorie van ‘ijdelheid der ijdelheden’, die hem met levenshaat en walging vervulde. Indien ik niet op goeden grond mocht onderstellen, dat gij dit gevoelen van den Prediker niet deelt, indien ook voor u literatuur en ijdelheid woorden waren van eenerlei beteekenis, de moed zou mij ontzinken tot de behandeling van het onderwerp, waarvoor ik uwe aandacht vraag: godsdienst nl. en letterkunde. Maar uwe tegenwoordigheid te dezer plaats is op zich zelf reeds een krachtig protest tegen de bewering des Predikers. Ook eene voorlezing als die u hier wordt aangeboden is, hoe dan ook, een literarisch product, en door ze uwe aandacht waardig te keuren toont gij, dat de literatuur u gansch niet onverschillig is. Trouwens, was de Prediker eenzijdig, het thans levende geslacht loopt groot gevaar van te vervallen in een ander uiterste. Door een leeskoorts, een leesmanie, een leeswoede is het aangegrepen. Of is hij niet overstelpend, de bruisende stroom van dagbladen en brochures, tijdschriften en vertoogen, novellen en romans, voorlezingen en verhandelingen, die geen ebbe schijnt te kennen, maar gedurig hooger zwelt? 't Is waar, niet voor alle voorlezingen bestaat zulk een geestdrift, als voor die van Dickens, onzen overleden vriend, op zijn jongsten triumftocht in America.

{==604==} {>>pagina-aanduiding<<}
Toen - zoo verhaalden ons de dagbladen - te Philadelphia was aangekondigd, dat de toegangsbilletten voor zijne lezingen den 6 Januari 's morgens te 9 uur verkrijgbaar zouden zijn, verzamelden zich reeds den avond te voren te 9 uur eenige personen voor het bureau, uit vrees van te laat te zullen komen. Even na middernacht stonden, niettegenstaande de nacht zeer koud was, reeds verscheidene honderden lieden voor de deur en hun aantal nam steeds toe, tot dat eindelijk te 9 uur in den morgen het bureau geopend werd. Te 2 uur werd bekend gemaakt dat de plaatsen, 2000 in getal, verkocht waren en velen, die reeds vóór het aanbreken van den dag op hun post geweest waren, moesten teleurgesteld huiswaarts keeren.
Niet alle boeken verwekken zulk een sensatie als de Confessies van Rousseau, die door hem zelf aan zijn vurigste bewonderaars werden voorgelezen in eene reeks van zittingen, waarvan de eerste des morgens te 6 uur aanving en 17 uren duurde, slechts door twee korte pauzen afgebroken.
Niet alle romans worden zóó verslonden als die van Walter Scott, waarvan men rekent dat in Frankrijk alleen meer dan 1,400,000 deelen zijn verkocht. Toch is er zeker nooit een tijd geweest, waarin zoo veel en velerlei lectuur verslonden werd als thans. Van den stortvloed van brochures en pamfletten, die geen verademing ons gunt, gewaagden wij reeds. De middelmatige en soms verdienstelijke romans die, als zij er eenmaal zijn, gelezen moeten worden, laten ons geen rust. Het heir van dagbladen is onafzienbaar geworden, sinds het heugelijk tijdstip, waarop het drukkend dagbladzegel, die belasting op de vrije gedachte, werd afgeschaft. Ja, indien we onder de literatuur van den dag ook de strooibilletten hebben te rangschikken die, tijdens de verkiezingen, als een Egyptische plaag doordringen in onze woningen, we zouden dan bijna geneigd zijn uit te roepen: och, oude Prediker, gij hebt gelijk, veel lezen is vermoeiing des vleesches.
Inderdaad, daar wordt, in vollen ernst gesproken, in onzen tijd door menigeen te veel gelezen en te weinig nagedacht. Daar is eenige waarheid in de bewering van een onzer eerste letterkundigen, die met de middeleeuwen dweept, dat in dien door hem zoo hoog geroemden tijd de traditie, die van mond tot mond ging, de fantasie meer prikkelde en levendig hield en het zwaartepunt der menschelijke kennis minder in de bibliotheken en meer

{==605==} {>>pagina-aanduiding<<}
in de hoofden werd gevonden. Wat men thans weten wil en moet staat in de boeken. De schoone gedachten en de onbekookte invallen van geesten van den eersten, tweeden of tienden rang overstelpen ons en we hebben vaak geen tijd om ze te digereeren, daar ze weer door andere verdrongen worden. Of kunt ge zonder mededoogen denken aan het beklagenswaardig lid van een leesgezelschap, dat in acht dagen tijds twee romans, een wetenschappelijk werk en nog drie of vier tijdschriften door moet lezen en komt het in u op te eischen dat hem van die bonte mengeling iets zal zijn bijgebleven?
Hoe hier het kaf van 't koren te onderkennen en af te scheiden? Hoe te weten, wat al, wat niet lezenswaard mag heeten? Is 't niet veiliger ons van lectuur geheel te onthouden? O ja, 't is even veilig als de man zou gaan, die, uit vrees voor overvoedering, voor vergiftiging of smakelooze spijs, zich dood liet hongeren. Voor den beschaafden mensch is de literatuur een even onmisbaar voedsel voor den geest, als het brood voor 't lichaam is. En we behoeven nog geene Miltons te zijn om met deze lofspraak op de goede boeken in te stemmen: ‘de boeken zijn geen volslagen doode voorwerpen, maar zij bevatten in zich een levenskracht, die hen even werkzaam maakt, als de ziel wier kroost zij zijn. Ja, zij bewaren als in een flesch het zuiverst extract, het eigenlijk wezen van het levend vernuft, dat ze voortbracht. Ik weet dat ze even bezield en even krachtig productief zijn als die fabuleuze tanden van den draak, en dat ze, hier of daar gezaaid, gewapende mannen kunnen doen voortkomen. Vele menschen leven als onnutte ballast op aarde, maar een goed boek is het kostelijk levensbloed van een superieuren geest, zorgvuldig gebalsemd en als een schat bewaard voor een leven na zijn leven.’
Waarom heeft die gespierde taal van Milton, die zich ter nauwernood laat wedergeven, onze sympathie? Waarin vindt onze ingenomenheid met de literatuur haar rechtvaardiging? Die vraag onderstelt een andere die wellicht reeds op uw lippen zweefde: wat verstaan wij onder literatuur? Wat anders dan de uitdrukking der denkbeelden, die hoofd en hart eener natie vervullen, bij monde harer meest begaafde woordvoerders? Wat anders dan de photographie der volksbeschaving, het resultaat der volksontwikkeling, de hoogtemeter der cultuur?
Inderdaad de literatuur-geschiedenis heeft enkel waarde als

{==606==} {>>pagina-aanduiding<<}
geschiedenis der cultuur; als afschaduwing van den trap van geest, beschaving en ontwikkeling die door een of ander volk op een bepaald tijdstip ingenomen wordt. De cultuurgeschiedenis, ziedaar een wetenschap die in onze eeuw het levenslicht aanschouwde. Wel was Herder haar voorlooper, die in zijne Ideën tot de geschiedenis der menschheid een eerste proeve van pragmatische geschiedbeschouwing leverde, maar eerst Schlosser mag haar vader heeten, want zijn geschiedenis der 18de eeuw houdt ons niet slechts met het politiek leven van dat veelbewogen tijdvak bezig maar vestigt ook ons oog op de ontwikkeling van wetenschap en wijsbegeerte, van taal- en historiestudie, van de poezie in haar verschillende vertakkingen. De baan door hem gebroken is sints door velen betreden. Laat mij van die allen u alleen Henry Thomas Buckle noemen die in zijn Geschiedenis van de beschaving in Engeland een reuzenwerk aanvaardde, maar van zijn kolossaal gebouw nog niet veel meer dan de grondslagen gelegd had, toen hij op jeugdigen leeftijd, met de woorden: ‘o, mijn boek, mijn boek!’ op de lippen, den laatsten adem uitblies. Aan hem en anderen hebben wij het inzicht dank te weten dat de literatuur nog iets meer is dan een middel tot oefening van den stijl, tot prikkeling der verbeelding of kitteling van 't gevoel, dat zij is de spiegel waarin de geest der menschheid zich weerkaatst.
Doch in welk gedeelte van dien spiegel zal ik thans u laten zien? Waar grenzen stellen op dit onafzienbaar veld? Sinds het letterschrift is uitgevonden, heeft de menschheid al wat ze dacht en uitvorschte, droomde en zong toevertrouwd aan perkamentrol of papierblad. Welke van die rollen zullen we openen? Welke van die boeken opslaan? Zullen we bij voorkeur in de heuvelachtige landouwen der poezie ons nedervleien? En zoo ja, zullen we dan, aan het epos onze aandacht wijdend, 't oor leenen aan de heldenzangen van Homerus of Ossiaan, van Klopstock of Milton, of een Bilderdijk in zijn Ondergang der eerste waereld volgen in zijn stoute vlucht? Zullen wij aan het drama onze liefde schenken en in den Atheenschen schouwburg ons vergasten aan een treurspel van Aeschylus of Sophocles, of ons verplaatsen naar het Weimar van het begin dezer eeuw, waar, dank zij de geniale scheppingskracht van Goethe en Schiller, de dramatische kunst haar hoogtijd vierde of eindelijk een traan wijden aan den droevigen toestand van ons heden-
{==607==} {>>pagina-aanduiding<<}
daagsch tooneel? Zullen we aan de lyriek ons hart wegschenken en 't oor leenen aan die reeks van lierzangers die van Pindarus en Horatius af tot Beranger en La Martine toe, aan de teederste aandoeningen der menschelijke ziel de zoetst vloeiende klanken leenden? Zal de satire onze aandacht eischen en zullen we door hekeldichters als Aristophanes of Vondel ons 't brein doen scherpen? - Of wel, zullen we tabernakelen bouwen in de vlakke velden van het proza en onze hulde brengen aan Livius en Tacitus als de vaders van den Romeinschen, aan Luther en Hooft als die van den Germaanschen prozastijl? Zullen wij den roman van Walter Scott af tot de auteurs van Anna Rooze of Lidewyde toe in zijn geschiedenis u schetsen of ons gaan vermeien in den aanblik der stichtelijke literatuur? Stelt u gerust M.H. niets van dat alles heb ik u toegedacht. Zulk een ongemotiveerde zwerftocht op de breede wateren der letterkunde zou niet alleen de grenzen van den ons
gestelden tijd zeer ver en nog verder die van mijne krachten overschrijden, maar ook het doel, dat we ons thans voorstellen, te eenenmale missen. 't Ligt voor de hand dat hier alleen van de verhouding van onze nieuwere godsdienstbeschouwing tot de hedendaagsche letterkunde sprake kan zijn. Wat daar, van ons godsdienstig standpunt, in de literatuur van onzen tijd te prijzen en te laken, wat voor haar te wenschen en te doen valt, ziedaar de nog ontzettend omvangrijke, maar toch eenigzins overzienbare vraag, bij wier beantwoording ik uw toegevende aandacht inroep, mij vleiend met de hoop, dat menig uwer uit eigen literarische herinneringen aan zal vullen wat aan mijn gebrekkige schets zal ontbreken.

I.

Om ons in het literarisch heden te orienteeren is een terugblik in 't verleden vóór alle dingen noodig. Om den geest te verstaan, die spreekt in onze hedendaagsche letterkunde, hebben wij tot zijn geboorte op te klimmen. Dan vinden wij zijn wieg en bakermat in het Engeland van 't laatst der 17de eeuw.
Daar begon de geest des onderzoeks, die na de dagen der Hervorming weer was ingesluimerd, van nieuws te ontwaken met frissche levenskracht.
De herleving der natuurstudie had daar de wedergeboorte der geestelijke wetenschappen ten gevolge. Wien komt hier

{==608==} {>>pagina-aanduiding<<}
niet aanstonds de naam van Newton voor den geest, die voortschrijdend in de lijn door Baco, den grooten wijsgeer der ervaring aangewezen en ziende bij het licht dat door Copernicus, Keppler en Galilei was ontstoken, de wet der zwaartekracht ondekte?
Van Newton, die uit een chaos van wanorde en willekeur den denkenden geest overbracht in een wereld van orde en harmonie en daardoor, hoe zeer onbewust, den doodsteek toebracht aan dat supranaturalisme, dat door hem zelf nog aangehangen werd. 't Kon niet anders of de vernieuwde beoefening der natuurstudie, die aan het hof der laatste Stuarts een manie werd, moest op de wijsbegeerte grooten invloed oefenen.
Het Deisme werd geboren, die wel is waar nog gebrekkige maar toch stoute poging van den menschelijken geest om zich te ontworstelen aan kerkgezag en priesterheerschappij. Blind voor de poezie in de mythen der oudheid en de evangelische legenden neergelegd, verklaarde het alle positieve godsdiensten voor uitvindingen van priesterlist en eigenbelang, maar behield nogtans, althans in zijn uitnemendste vertegenwoordigers, genoegzamen ernst om den redelijken en zedelijken hoofdinhoud des christendoms als de kern van den waren godsdienst te waardeeren. Een frissche levensadem gaat van Engeland uit over Europa heen, frisch maar ook koud en snijdend als de Noordewind. Ook thans werd de sympathie der groote geesten openbaar. Ongeveer te zelfden tijde toch verhieven in ons vaderland twee stoute geesten hunne stem. Spinoza richtte in zijn Theologisch-politisch tractaat, dat krachtig pleidooi voor geloofsen gewetensvrijheid, den stormram zijner onverbiddelijke kritiek tegen de kerkelijke inspiratieleer. En Bayle, de scepticus bij uitnemendheid, schrijft zijn Dictionnaire historique et critique, een boek dat door gansch Europa een ongeloofelijken invloed uitgeoefend heeft en waarin volgens Voltaire geen enkele regel in volslagen strijd met het christendom gevonden werd, maar ook geen enkele, die niet tot twijfel leidde, Bayle nevens Spinoza de apostel der verdraagzaamheid jegens elke godsdienstovertuiging. M. é. w. aan den morgen der 18de eeuw zijn wij getuigen van het grootsche schouwspel der emancipatie van den menschelijken geest. Het beschaafd Europa doorleeft zijne Sturmund Drangperiode en predikt vol bruisenden overmoed een kruistocht tegen geloofsdwang, onverdraagzaamheid en onnatuurlijkheid. Is 't wonder dat door menigeen de vrijheid mis-
{==609==} {>>pagina-aanduiding<<}
bruikt werd tot losbandigheid en dat de kinderschoenen werden uitgeworpen door velen die nog luttel blijken gaven van mannelijken wasdom en mannelijken ernst? Dat was inzonderheid in Frankrijk
het geval waar de denkbeelden der Engelsche Deisten in Voltaire en Rousseau bezielde profeten vonden, profeten wier groote gebreken ons voor hunne deugden geenszins verblinden mogen. Heeft de eerste het wapen der spotternij tegen de Bijbelsche verhalen vaak op onedele wijs gevoerd, hij heeft toch ook door de ketterjacht der Roomsch-Katholieke kerk aan den dag te brengen en te vervolgen, de zaak van het Protestantisme in Frankrijk krachtig bevorderd. En heeft de laatste door zijn overspannen dweeperij met den natuurstaat de zegeningen der beschaving roekeloos miskend, hij heeft te gelijk de vereering van het conventioneele, omdat het conventioneel is, naar verdienste aan de kaak gesteld. Zoo zweeft het gebed van onzen leekedichter: ‘geef ons natuur en waarheid weer’ omstreeks dezen tijd op veler lippen. Treurig slechts, dat het door de Fransche encyclopedisten in dezer voege werd vertolkt en misverstaan: dat de natuur den geest ophief en geen plaats liet voor 's menschen zedelijke bestemming, treurig maar natuurlijk tevens, dat het naturalisme van Rousseau leidde tot het materialisme van d'Holbach en Helvetius.
Wat Frankrijk van Engeland ontvangen had deelde het op zijne beurt aan Duitschland mede. Naar Macaulay's geestige vergelijking werd de Fransche literatuur voor de Engelsche wat Aäron voor Mozes was, de tolk tusschen Engeland en de menschheid. In de school toch der Engelsche en Fransche wijsgeeren was de man gevormd, die het ideaal van den modernen staat aanvankelijk poogde te verwezenlijken, Frederik de Groote, in wiens staten elk op zijne wijze zalig worden mocht. En heerscht daar nog langen tijd een dor rationalisme en eene nuchtere verstandsphilosophie, een beter geest wordt over Duitschland vaardig, als een der grootste profeten van den nieuweren tijd, Gotthold Ephraim Lessing, zijn mannelijke stem verheft. Beide op het gebied der schoonheids en der godsdienstleer leidt hij door scherpe kritiek der bestaande toestanden zijne tijdgenooten op een beteren weg en in zijn Nathan den Wijze bovenal, dat meesterwerk, dat als drama luttel maar als leerdicht des te grooter waarde heeft, predikt hij het evangelie der humaniteit. Daar dient hij tegen de meeste Christenen zijner dagen de zware

{==610==} {>>pagina-aanduiding<<}
maar gegronde aahklacht in: ‘hun trots is christen, maar niet mensch te zijn’, en legt Nathan de beschamende vraag op de lippen:

‘Zijn Jood en Christen eerder Jood en Christen 
Dan mensch? Och, of ik iemand meer bij u 
Gevonden had, dien het voldeed een mensch 
Te heeten.’ 

Daar gaat die onreine jood den bekrompen patriarch van Jeruzalem, den trotschen tempelier en den lichtzinnigen sultan voor in 't koninkrijk van God. Daar is het vruchtbaar denkbeeld dat die godsdienst de ware is, die ons 't meest aangenaam maakt bij God en menschen, die m.a.w. den palm der humaniteit wegdraagt, in de fabel der ringen zoo geestig ingekleed, de spil waarom alles zich beweegt.
Nevens Lessing staat Herder als de apostel der humaniteit, Herder de theoloog, die de oogen zijner tijdgenooten opende voor de poëtische waardij der Hebreeuwsche letterkunde, de dichter, die in de naïve sagen der oude volken een bron ontsloot van frissche poezie en met Lessing terugwees op den grooten Shakspeare als het onovertroffen model der dramatische kunst. En reeds noemde ik u de namen van dat ontzagwekkend dichterenpaar, dat te Weimar in broederlijke omarming op hetzelfde voetstuk zich verheft, reeds staan Goethe en Schiller u voor den geest. Ziedaar bij uitnemendheid de vaders van den nieuweren tijd. Ziedaar onze moderne klassieken, wier geschriften door de gedienstige pers in telkens goedkooper uitgaven verspreid, ook aan ons Nederland bij toeneming zullen onthullen de mysterien der waarachtige poezie. Goethe, de fiere Heiden, wiens levensbeschouwing wortelt in den klassieken bodem van Griekenland en Rome, die aan de kunst heel zijn leven, al zijn kracht, ja, maar ook den adel van zijn karakter en de reinheid zijner zeden heeft geofferd, die in zijn lyrische zangen als dichter zijn toppunt heeft bereikt, in zijne romans zich den vader van den psychologischen roman betoond heeft en in zijn Faust geheel zijn ziel heeft neergelegd. Schiller, die, doorvoed met den geest der Kantiaansche wijsbegeerte, voor het ‘gij moet’ des zedelijken levens steeds een open oor had en juist daardoor als dramatisch dichter zich boven Goethe heeft verheven. Goethe's Faust, ziedaar nevens Lessings Nathan, het programma der

{==611==} {>>pagina-aanduiding<<}
nieuwere literatuur, de Faust door onzen Opzoomer zoo te recht genoemd ‘dat onovertroffen meesterstuk, dat men nooit genoeg kan lezen en dat men nimmer onbevredigd uit de hand legt, omdat het alle gedachten, alle aandoeningen, alle bewegingen van gemoed en wil in zich bevat, omdat het den mensch in al de verscheidenheid van zijn wezen met de levendigste kleuren teekent.’ Beide, de Nathan en de Faust, proclameeren de autonomie der menschelijke rede, beide openen ons het oog voor het groote drama van het menschelijk leven met al zijne raadselen en geheimenissen, beide prenten ons Goethe's voorschrift in:

Wilt gij 't oneindige doorschrijden, 
Ga in 't eindige naar alle zijden. 

Beide brengen de poezie van den hemel, waarheen Klopstock in zijn Messias ze verbande, op aarde terug, beide zijn ons profetiën van het moderne humanisme, met al zijn licht- en schaduwzijden. Toch is er tusschen die beide een belangrijk onderscheid. Lessing is Protestant in merg en been, stelt de handhaving van geloofs- en gewetensvrijheid zich bovenal ten doel en kenmerkt zich door hoogen zedelijken ernst. Het ideaal van 't ware en 't goede staat hem voor den geest. Goethe daarentegen beziet het ideaal eenzijdig van zijn aesthetische zijde, om het schoone is 't hem bovenal te doen en terwijl al het werkelijke voor hem redelijk, al wat bestaat in zijne oogen goed is, kan er bij hem slechts sprake zijn van de meerdere of mindere schoonheid van het bestaande. Zoo wordt hij de vader van het aesthetisch realisme. Vraagt gij wat ik daaronder versta, ik herinner u aan Goethe's devies:

‘Grijp er slechts in, in 't volle menschenleven, 
En waar gij 't aanpakt, is het interessant.’ 

Getrouwe, liefdevolle en onpartijdige waarneming der werkelijkheid bij 't licht van het aesthetisch ideaal en gemeten aan den maatstaf van het schoonheidsgevoel, ziedaar Goethe's realisme. Meer dan een zijner andere werken predikt zijn Wilhelm Meister het evangelie der kunst en stelt den kunstenaar ons voor als dengene die bij uitnemendheid beantwoordt aan de menschelijke bestemming. Het christendom vindt hier een plaats ja, als

{==612==} {>>pagina-aanduiding<<}
pathologisch verschijnsel, als een zwakheid, vooral in vrouwelijke zielen te dulden, ja bekoorlijk zelfs om aan te zien - denkt aan de ‘Bekentenissen eener schoone ziel’ - maar wordt geenszins gewaardeerd als bron en springveer van 's menschen heiligste aandoeningen en van zijn zedelijk streven. Ziedaar dan ook mijn antwoord op de vraag, die nog altijd aan de orde van den dag is, of Goethe christen is geweest. Ik voor mij beantwoord haar ontkennend. O zeker, ook ik versta en waardeer de godsdienstige toonen, die Goethe aan het rijk besnaarde speeltuig zijns gemoeds ontlokt heeft. Roerend schoon acht ik het opstandingslied dat, op den Paaschmorgen door Fanst vernomen, den gifbeker hem wegdringt van de lippen. Enkel bewondering heb ik voor de beroemde geloofsbelijdenis in den tuin voor Gretchen afgelegd. Gaarne zelfs erken ik dat Goethe, inzonderheid op 't laatst zijns levens, woorden heeft gesproken van hooge waardeering van 't christendom en den persoon van Jezus. Of is 't ons niet uit het hart gesproken, als hij uitroept: ‘vraagt men mij of het in mijne natuur ligt Christus aanbiddenden eerbied te bewijzen, zoo antwoord ik, voorzeker. Ik buig mij voor hem als voor de goddelijke openbaring van het hoogste beginsel der zedelijkheid’, evenzeer als het in zijn natuur ligt de zon te vereeren, omdat ook zij een openbaring Gods is. Evenmin ontzeggen wij hem den christennaam, omdat hij 't beeld van Jezus van de stralenkrans der wonderen wou ontdoen; of heeft hij niet onze volle sympathie als hij aan Lavater schrijft: ‘Mij zou zelfs een hoorbare stem uit den hemel niet overtuigen dat water brandt en vuur bluscht; dat een maagd een zoon baart en dat een doode opstaat; veeleer houd ik dat voor lasteringen tegen den grooten God en Zijne openbaring in de natuur.’ Maar dit alles neemt niet weg dat hij het diepst en innigst wezen van het christendom niet heeft gevat. Voor de zedelijke eischen des christendoms was helaas! zijn
oor te weinig geopend. De resignatie was hem vreemd, de eisch der zelfverloochening een raadsel, het mysterie van het kruis een ergernis. Op dat fiere Jupitershoofd kunt gij geen doornenkroon u denken. Dat Apolloosgelaat, stralend van den glans der schoonheid, blijft vreemd aan de traan der droefheid naar God. Hij is niet ver van het koninkrijk Gods, want het rijk der schoonheid, waarin hij als koning heerscht, grenst onmiddelijk aan dat van den godsdienst, nu en dan heeft hij die grenzen overschreden,

{==613==} {>>pagina-aanduiding<<}
maar zijn koningskroon en scepter af te leggen, om ‘den kinderkens gelijk’ te worden, dat was hem te veel. En naar waarheid heeft Taine van hem gezegd: ‘hij wist zoo goed over Griekenland te spreken, omdat hij polytheist was in zijn hart, heiden in den diepsten grond - wij voegen er bij: in den edelsten zin van het woord - en naturalist van beroep.’
Dat realisme nu van Goethe werd de heerschende geest der nieuwere letterkunde en 't is volkomen consequent van onze schoonheidsaanbidders, als zij Goethe's wijsheid ons prediken als de levenswijsheid bij uitnemendheid. 't Werd door den gang der wetenschappen gesteund en gevoed. De herleving der natuurwetenschap, die ik u schetste, vestigde het oog op dat wonderbare samenstel van natuurwetten en krachten, maar onderschikte ook de sfeer des geestelijken levens aan de heerschappij van het natuurgebied. De positieve wetenschappen werden en worden meer en meer ten troon verheven en de rechten des gewetens, des gemoeds, der fantasie veeltijds miskend. M. é. w. het ideaal van het moderne humanisme is de emancipatie en harmonische ontwikkeling van den mensch in deze tegenwoordige wereld, een ontwikkeling evenwel, die aan de zinnelijke en aesthetische meer dan aan de moreele en religieuse zijde van 't menschelijk wezen recht laat wedervaren.
En hoe staat nu onze godsdienst tegenover dat ingewikkeld verschijnsel? Ik zeg onze godsdienst en niet die der orthodoxe of conservatieve richting. Deze toch moeten uit den aard der zaak vijandig zijn aan het moderne humanisme. De eerste, omdat zij door haar scherpe tegenstelling tusschen het goddelijke en het menschelijke, het hemelsche en het aardsche, het gewijde en het ongewijde, met blindheid is geslagen voor de edele strevingen van het moderne humanisme, de laatste, omdat zij krachtens haar beginsel, aan ieder progres den oorlog moet verklaren. Maar onze godsdienst, die zich tot roeping heeft te stellen alles te begrijpen, te vergeven, te waardeeren, niets menschelijks van zich vreemd te achten, heeft hij der moderne litteratuur reeds recht doen wedervaren? Ik antwoord tot uwe en mijne beschaming: neen en nogmaals neen. Wat men terecht gezegd heeft van den godsdienst en de moderne maatschappij, dat geldt ook van zijn verhouding tot de nieuwere letterkunde; zij hebben elkaar nog niet begrepen, zij durven elkaar niet aan, zij ignoreeren elkander of ontmoeten elkaar op den voet eener

{==614==} {>>pagina-aanduiding<<}
gewapende neutraliteit. Voor onze moderne letterkundigen is in den regel de bijbel een gesloten boek, de kerk een verouderde instelling en de godsdienst hoogstens een gewrocht der fantazie. En onze christenen - de moderne voor 't meerendeel niet uitgesloten - kennen de meesterwerken onzer groote dichters veel te weinig en zijn vreemdelingen op 't gebied van kunst en poezie. Dat kan en mag niet langer zoo. Aan dat misverstand moet, hoe eer zoo liever, een einde komen. Want - het moet worden erkend - in onzen tijd is de literatuur de hefboom bij uitnemendheid der volksbeschaving. De groote ideeën, die onzen tijd doen gisten, leven in de romans, in de dramaas, in de journalistiek. En indien modern te zijn op godsdienstig gebied nog iets anders beteekent dan de wonderen te ontkennen, met name de lichamelijke opstanding van Jezus te loochenen of de onechtheid te erkennen van dit of van dat bijbelboek - wat op zich zelf niet de minste godsdienstige waarde heeft - indien het zeggen wil: mensch te willen worden in den vollen zin des woords, al de verschijnselen der wereld uit een godsdienstig oogpunt te bezien en verstand en hart, gevoel en verbeelding gelijkelijk den Oneindige te wijden, dan is het de heilige plicht van elk, die zich aan deze richting aansluit, ook de moderne literatuur onder de oogen te zien en haar beteekenis te leeren kennen.

II.

En welke zal dan de indruk zijn, dien de hedendaagsche letterkunde, wier wording wij u schetsten, bezien van ons godsdienstig standpunt, op ons maakt? Wat heeft zij van ons te eischen en te wachten? Ik meen allereerst een onpartijdige waardeering. Gij vraagt mij wat ik daardoor versta, en gij hebt recht. Want het woord ‘onpartijdigheid’, een van die groote woorden die thans op veler lippen zweven, staat bloot aan het noodlottigst misverstand. Onpartijdigheid is geen onzijdigheid noch onverschilligheid. In het groote drama van 't menschelijk leven kan ik mij niet onzijdig houden om de eenvoudige reden, dat ik er zelf een rol in te vervullen heb. In de waarneming van zielstoestanden, de ontleding van menschelijke hartstochten, de beoordeeling van menschelijke daden mengt zich noodwendig mijn subjectiviteit. Daarom vereenig ik mij met het oordeel van de

{==615==} {>>pagina-aanduiding<<}
beminnelijke Anna van Grave in den Adriaan de Merival, wanneer zij zegt dat dat volstrekte gemis van een parti pris, die volslagen onbevangenheid, of liever die gelijke liefde tot al wat de natuur, al wat de werkelijkheid aanbiedt, die Dr. Beelen zoo zeer roemt in Goethe, haar in den diepsten zin des woords onzedelijk schijnt, onzedelijk in zoo ver zij het intiemste in onze persoonlijkheid vernietigt en dus de ware zedelijke kracht in ons verlamt. Immers de kunstenaar is niet enkel kunstenaar, maar hij is mensch, mensch begaafd met een zedelijk gevoel, met een hart en een geweten, die zich niet straffeloos tot zwijgen laten brengen. De ziel des menschen is niet een bloote spiegel, die de werkelijkheid getrouw weerkaatst, maar ze is gelijk aan het oog, dat met welgevallen of afkeer, met bewondering of met verontwaardiging om zich henen ziet, omdat in zijn blik een individualiteit ligt, die haar cachet drukt op alles wat zij waarneemt. Zoo beziet de godsdienstige mensch elk literarisch product met het parti pris zijner liefde vooral wat waarachtig, eerlijk en rechtvaardig, liefelijk en welluidend is, zijner afschuw van het lage en gemeene, maar dit belet hem niet het zuiver-menschelijke te waardeeren ook waar 't zich voordoet onder ongewone vormen, het schoone lief te hebben, waar 't zich dan ook vertoone. Dit belet hem niet een open oog te hebben voor het gezonde realisme in vele onzer hedendaagsche lettervruchten. Immers dezelfde liefde tot de werkelijkheid die de natuurstudie deed herleven, de theologie herschiep en de sociale wetenschappen deed geboren worden, gaf ook nieuw leven aan kunst en literatuur. Wat in de theologie de orthodoxie is, dat is in menig opzicht in de literatuur de romantiek. Beide hebben een diepe verachting voor de gegeven werkelijkheid; de eerste acht den mensch boos en diep bedorven, de laatste het alledaagsche leven arm aan poëzie; beide gaan uit van een volstrekte tegenstelling tusschen het reëele en het ideale,
beide staren met dweepzieke voorliefde terug naar het verloren paradijs, 't welk de orthodoxie in den hof Eden, de romantiek in de middeleeuwen vindt, beide gevoelen zich in onzen tijd niet t'huis. Het gezonde realisme daarentegen leert ons op ieder gebied de werkelijkheid onder de oogen te zien, haar zorgvuldig waar te nemen en liefdevol te waardeeren om niet buiten noch boven maar in de werkelijkheid het Ideaal te vinden. Het leert ons 's dichters woord verstaan:

{==616==} {>>pagina-aanduiding<<}


‘Poëzie schuilt overal 
Overal, mijn vrinden. 
't Is de vraag, maar, wie haar al, 
Wie ze niet kan vinden.’ 

Het realisme der oud-Hollandsche schilderschool b.v. leert ons poëzie te vinden in een eenvoudig binnenhuisje, waar 't licht op geestige wijs door de in lood gevatte ruiten speelt, in een kaarslichtje van Gerard Dou, in een genrestukje van Metsu, ja in de varkens van Paulus Potter. Zoo verplaatst het ons op literarisch gebied in de werkelijke wereld des zedelijken levens en leert ons af te dalen in de laagste standen van de maatschappij en daar sporen te vinden van goedhartigheid en menschenliefde, van geest en vernuft. Wie denkt hier niet aan Shakspeare, den grooten realist op dramatisch gebied? Vindt hij niet het hootdmotief zijner tragische conceptien in 's menschen eigen borst, in den strijd tusschen de goede en de booze natuur; tusschen den blinden drang van den hartstocht en de kloppingen van het geweten, die wij allen bij ervaring kennen? De alles overweldigende kracht der ijverzucht, de gloeiende koorts der wraakzucht, de teedere aandoeningen der eerste liefde, heeft hij ze niet met meesterhand geteekend? En schuilt niet vaak de verhevenste poezie in de eenvoudige taal zijner doodgravers, voedsters, nachtwachts, al moge ze ons wat ruw in de ooren klinken? Dat gezonde realisme, 't welk een hartstocht hairfijn ontleedt en nagaat tot in zijn fijnste schakeeringen, vinden wij 't niet in Goethe's Wahlverwandtschaften? En die liefdevolle beschouwing der werkelijkheid, die in het alledaagsche proza de poëzie weet te vinden, straalt ze ons niet in zijn Hermann und Dorothea, dat klassieke meesterstuk, op 't heerlijkst tegen? En vinden wij 't niet weder bij de keur van onze hedendaagsche letterkundigen? Ja, ze hebben de werkelijkheid nauwlettend gade geslagen en het menschelijk hart met zorgvuldigheid bespied, een Dickens en Thackeray, een Bulwer en Kingsley, een George Elliot en een Kimball. En evenzeer is het realistisch streven te waardeeren in die eenvoudige genreschilderingen, die typen en schetsen, die 't gemis aan hooge vlucht vergoeden door 't
zacht en vriendelijk licht dat zij op de werkelijkheid doen vallen, waarvan onze Hildebrand in zijn lamera obscura het onovertroffen model heeft geleverd.

{==617==} {>>pagina-aanduiding<<}

Als een heerlijke vrucht van dat realisme beschouw ik het streven naar actualiteit, dat bij onze beste schrijvers op te merken valt. De ware dichter toch - en wat is een romanschrijver, indien hij geen dichter is? - is een profeet. En de ware profeet getuigt niet enkel van de eeuwige wetten, die gelden in het rijk der zedelijkheid en der schoonheid, maar hij past ook die wetten toe op zijn tijd, zijn volk en zijn omgeving, hij grijpt in 't volle menschenleven, maar om het te meten aan den maatstaf van zijn ideaal en het dienovereenkomstig te hervormen, hij legt de hand op de bloedige wonden die gapen in 't persoonlijk, huiselijk en maatschappelijk leven, hij gispt en hekelt bijzondere en openbare gebreken en spaart den geesel der satire niet. Verlangt gij dat ik onder de hedendaagsche letterkunde u die profeten aan zal wijzen? Maar gij denkt aanstonds aan de mannen wier namen ik zoo even noemde. Gij denkt aan Dickens, den meester in de schildering van détails, die vaak voor de karakterkunde van zooveel beteekenis zijn, den moedigen bestrijder van maatschappelijke misbruiken, als den omslachtigen rechtshandel en het gebrekkige schoolwezen in Engeland. Gij denkt aan Thackeray, den fijnen psycholoog, die de verslaafdheid aan mode en étiquette, de huichelarij en den humbug in de samenleving veroordeelt alleen door ze in al hun naaktheid ten toon te stellen. Gij denkt aan Gustav Freytag, die in zijn beide romans ons de mysterien onthult van de handels- en geleerdenwereld. Gij denkt aan Berthold Auerbach, den philosoof onder de romanschrijvers, die beurtelings de hoogere kringen en den boerenstand, door hem met even veel voorliefde als talent geschilderd, met een mijmerenden blik beschouwt. Gij denkt aan den schrijver van ‘le Maudit’, die in dit en al zijn andere werken, die met verdachte snelheid elkaar opvolgen, de Roomsch-Katholieke kerk in haar uiterlijke praal en innerlijke armoede ons voor oogen stelt. Gij denkt aan La Boulaye, die in
zijn ‘Paris en Amérique’ zoowel als in zijn ‘Prince Caniche’ het despotisme en den centralisatiegeest van 't Fransche keizerrijk vóór Ollivier geeselt en brandmerkt. Gij denkt aan Ivan Tourguenef den Russsischen romanschrijver, die, inzonderheid in zijne ‘Ouders en kinderen’ het oude en het nieuwe Rusland, het conservatisme en het nihilisme aanschouwelijk tegen elkaar over stelt. Gij denkt, ja aan zoo menig ander nog, die leeft in zijn tijd en spreekt voor zijn tijd en gij

{==618==} {>>pagina-aanduiding<<}
waardeert met mij zoo veler loffelijk streven om de questions brûlantes die ons bezig houden in den hoogsten kunstvorm weer te geven en te beantwoorden. Gij erkent dankbaar dat concrete levenstoestanden, bestaande conflicten, tragische omstandigheden, gelijk gij zelf ze in het leven nu en dan ontmoet, door onze eerste letterkundigen ons worden afgeschilderd. 't Is u goed te staren niet op ijle schimmen, die enkel rondspoken in het kranke brein eens overspannen dichters, niet te hooren van onmogelijke vreugden en ondenkbare smarten, maar menschen te aanschouwen van vleesch en bloed, menschen van gelijke beweging als gij, met uwe vreugden, uwe smarten, uw bezwaren en uw strijd. Uw godsdienst eischt dat realisme, want de werkelijkheid wil hij kennen en doorvorschen om haar te beheerschen, uw godsdienst deelt dat realisme, indien hij althans de godsdienst is van Jezus, die in elken mensch het beeld van God zag, in de werkelijkheid het ideaal, te midden van de aardsche maatschappij het koninkrijk der hemelen.

III.

Toch hebben wij van ons standpunt niet enkel te waardeeren en te prijzen. Ook de kritiek heeft hare rechten en ze mag hier geenszins achterwege blijven. Daar behoort een zekere moed toe om haar te oefenen, vooral wanneer het kunstgewrochten geldt, die nu eenmaal met een zekere traditioneele bewondering worden aangezien. Immers met de geestesvruchten van menigen schrijver gaat het gelijk in de volgende fabel die Macaulay ons verhaalt tot inleiding op een vernietigende kritiek van een gedicht van zekeren Robert Montgomery, dat elf uitgaven had beleefd.
‘Een vrome Brahmien, zoo verhaalt men, lei de gelofte af, dat hij op zekeren dag een schaap zou offeren en op den bepaalden morgen begaf hij zich op weg, om er een te koopen. Daar woonden in zijn buurt drie snaken die van zijn gelofte gehoord hadden en het plan vormden om er van te profiteeren. De eerste kwam hem te gemoet en zei: ‘o Brahmien, wilt ge een schaap koopen? Ik heb er een zeer geschikt voor een offer. - 't Is juist met dat doel, zei de heilige man, dat ik van daag op weg ging.’ Toen opende de bedrieger een zak en haalde er een vuil beest uit te voorschijn, een leelijken, lammen, blinden

{==619==} {>>pagina-aanduiding<<}
hond. Daarop riep de Brahmien uit: ‘Ellendeling, die onreine dingen aanroert en onreine dingen spreekt, noemt ge dien hond een schaap? - Waarlijk, antwoordde de ander, 't is een schaap, fijn van vacht en malsch van vleesch. o Brahmien, 't zal een offer zijn, zeer welgevallig aan de goden. - Vriend, zei de Brahmien, of gij, of ik moet blind zijn.’
Juist op dat oogenblik verscheen een der medeplichtigen. ‘Den goden zij dank, zei deze tweede schelm, dat ik vrij ben van de moeite van naar de markt te gaan om een schaap. Dit is er juist zoo een, als ik noodig had. Voor hoeveel wilt gij het verkoopen? Toen de Brahmien dit hoorde wist hij niet, waaraan zich te houden. ‘Mijn vriend, zei hij tot den tweeden spreker, zie toe wat gij doet, dit is geen schaap, maar een onreine hond. - o Brahmien, zeide deze, gij zijt dronken of gek.
Op dit oogenblik verscheen de derde saamgezworene. ‘Laat mij er dien man naar vragen, zei de Brahmien, welk een beest het is en ik zal mij houden aan 't geen hij zeggen zal. De anderen stemden daarin toe en de Brahmien riep uit: ‘o vreemdeling, hoe noemt gij dit beest? - Dat is klaar, o Brahmien, zei de guit, 't is een mooi schaap.’ - Toen zeide de Brahmien: ‘voorzeker hebben de goden mijn zinnen weggenomen!’ en hij vroeg hem die den hond droeg verschooning en kocht dien voor een maat rijst en offerde hem aan de goden, die, vertoornd over dit onreine offer, hem bezochten met een vreeselijke kwaal in al zijn leden.
Ziedaar de fabel. Haar moraal ligt voor de hand. Die Brahmien is het publiek, dat door speculanten op zijn wansmaak zich verblinden laat en wanneer men ons een tooneelstuk als ‘La duchesse de Gérolstein’ of een roman als ‘La dame aux camelias’ als meesterstukken aanprijst, dan wil men ons een hond voor een schaap verkoopen. Daar is een gezond, maar daar is ook een ziekelijk realisme, en het laatste is helaas! aan de orde van den dag. Het dweept met de werkelijkheid, die tastbaar is en zichtbaar, maar is blind voor de idee die daarachter schuilt. Het eerbiedigt geen andere wet dan die van het fait accompli. Het meet de letterkundige producten niet met den maatstaf van schoonheid en zedelijkheid, maar stelt zich alleen ten doel ze te beschrijven en te ontleden. Van zulk een realistische kritiek is de u reeds genoemde Henri Taine de vertegenwoordiger bij uitnemendheid. Zijne Geschiedenis der Engelsche

{==620==} {>>pagina-aanduiding<<}
letterkunde, om alleen zijn hoofdwerk te noemen, is een meesterstuk van taal en stijl, oorspronkelijk van vinding, rijk van inhoud, boeiend van vorm. 't Heeft slechts één hoofdgebrek: er is geen ziel, geen leven in. En waarom niet? Omdat Taine 's menschen geestelijk leven, zijn persoonlijkheid, buiten rekening laat, omdat hij in den mensch niets anders ziet dan een verzameling van hoogere en lagere instincten. Wilt gij bewijs? Ik herinner u dat hij de eigenaardigheid van elken auteur geheel verklaren wil uit deze drie factoren: la race, le milieu, le moment, het geslacht, de omgeving, het oogenblik, zonder eenigzins in rekening te brengen de macht der geniale persoonlijkheid, het geheim der individualiteit, in zoo menig opzicht nog onopgelost maar daarom geenszins te miskennen. Met hoe stuitende voorliefde gewaagt hij telkens van ‘la machine humaine’, die gelijkt naar ‘de raderen van een uurwerk, die uit zich zelf altijd in 't blinde voortloopen en die nogtans somtijds, krachtens een zekere samenwerking, het juiste uur aanwijzen. Die doelmatige beweging is niet natunrlijk maar toevallig, niet zelfbewust maar gedwongen, niet aangeboren maar verkregen. Om eigenlijk te spreken, van nature is de mensch gek, gelijk zijn lichaam ziek is; de rede zoowel als de gezondheid is in ons slechts een oogenblikkelijke kans en een gelukkig toeval.’
Zie daar de psychologie, indien ze dien naam mag dragen, die aan dit realisme ten grondslag ligt. Geen wonder, dat zij blind is voor de zedelijke schoonheid der uitnemendste literarische producten. Kwetsend is het om aan te zien hoe b.v. Shakspeare door Taine wordt mishandeld. Hij maakt hem tot een even platten realist als hij zelf is. ‘Shakspeare,’ zegt hij, ‘maakt van al zijne helden mannen der verbeelding, ontbloot van wil en rede, gepassioneerde werktuigen, die heftig tegen ‘elkaar botsen en die ten toon stellen wat het natuurlijkst en het laagst is in den mensch.’ Hij ziet in Falstaff, den ruwen wellusteling, den lafaard, den cynicus, den schreeuwer, den dronkaard, den liedjeszanger, Shakspeare's lieveling, omdat des dichters geest met dien van Falstafl de grootste verwantschap vertoont. Doch genoeg over deze letterkundige wanstaltigheid. We hebben er alleen op willen wijzen om te doen zien, tot welk een uiterste dat realisme vervalt, 't welk de hoogste werkelijkheid in 's menschen wezen, zijn zedelijken aanleg, voorbij ziet en miskent.

{==621==} {>>pagina-aanduiding<<}

Trouwens, zulk een realistisch streven vertoont zich maar al te veelvuldig in onze moderne literatuur, zij 't ook onder fijne vormen en in een bevallig gewaad. De platte en alledaagsche levensbeschouwing die doorstraalt in ver de meeste dramaas en romans, vloeit uit dat streven voort. Ik wijs u op het Fransche theater, waar de meest moreele stukken, als die van Victorien Sardou en Emile Augier, het huwelijk verdedigen, ja, maar alleen uit een maatschappelijk en utilitair oogpunt en met zooveel gebrek aan piëteit voor de intiemste levensbetrekkingen, dat ons gevoel van kieschheid daardoor wordt gekwetst. Ik wijs u, waar ik rondzie op vaderlandschen bodem, op de gevierde Klaasje Zevenster en terwijl ik van ganscher harte hulde breng aan den echt-nationalen schrijver van Ferdinand Huyck, de Pleegzoon en Elisabeth Musch, vraag ik nogtans of zijn laatste roman, hoezeer uitmuntend door lossen verhaaltrant en levendige schildering, niet ontzettend laag bij den grond blijft. Ik vraag of de platheid van tafereelen als de vergadering der Pleiaden, het beruchte tooneel van Klaasje met Tilbury in het hôtel van Madame Mont Athos, de vlucht van Mevrouw van Zirik, u niet onaangenaam aandoet. Ik wijs u op Keller's Van Huis, om het bevallige van den vorm en 't boeiende der inkleeding evenzeer boven allen lof verheven, en ik vraag of de hoofdpersonen: een Philip von Erlen, eene Leonie en Hermine Degeling ooit handelen uit een eenigzins hooger motief, of dat zusterpaar niet op een stuitende wijs speculeert op onderscheiden huwelijkskansen, of niet de oude van Erlen de eenige is, in wiens karakter eenige zedelijke kracht en verheffing zich vertoonen. Ik zou u wijzen op onderscheiden tooneelen uit de Lidewyde, ware 't niet dat van verschillende zijden de kritiek daarover reeds haar rechtmatig vonnis had geveld.
Maar ik moet nog verder gaan en van ons godsdienstig standpunt tegen de jongste literatuur een aanklacht van onzedelijkheid inbrengen. Ik denk hier niet eenmaal aan de walgelijke producten van Dumas fils, Feideau of Flambert, die zich bij voorkeur wentelen in een poel van zedeloosheid en onkuischheid en bij de bloedigste tooneelen, de afzichtelijkste toestanden verwijlen met innig welgevallen; ik heb te veel eerbied voor de vrouwelijke kieschheid dan dat ik het zou wagen daarbij uw aandacht te bepalen. Maar ik denk aan romans, rijk aan schoone gedachten en gevoelvolle passages, doch onzedelijk in den diepsten grond, omdat de ondeugd er vergoelijkt, verheerlijkt, ja

{==622==} {>>pagina-aanduiding<<}
geidealiseerd wordt. Of is dat niet het geval in Victor Hugo's Misérables, waar misdadigers en gevallen vrouwen ten hemel toe verheven worden en zich de martelaarskroon op de slapen zien gedrukt? Is dat niet het geval in een boeksken, dat nog niet lang geleden overal verslonden werd, t.w. Gustave Droz's Monsieur, Madame et Bébé? Daar zijn in dit boek bladzijden waarmeê ik dweep en die ik elk zou wenschen voor te leggen. De geboorte van het eerste kind, de eerste broek die 't jongske aankrijgt, en de wandeling van het knaapje met zijn vader in den regen, ziedaar juweeltjes van fijn-gepenceelde, levendig genuanceerde, warm getinte schildering. Toch aarzel ik niet het boek in zijn geheel onzedelijk te noemen. Of wat is het huwelijk, welks apologie geleverd wordt, hier anders dan de veilige haven waarin de man, nadat hij uit den beker van den wellust tot walgens toe gedronken heeft en de koorts der zinnelijkheid bij hem is uitgewoed, ten laatste binnenloopt? Hoe getuigt het weefsel van kleine listen en zinnelijke bekoorlijkheden, waarmee de vrouw den man telkens aan zich boeien moet, voor een volslagen afwezigheid van innerlijke sympathie op een hooger beginsel berustend! Inderdaad, waar men zulk een boek als een afdoend pleidooi voor goeden smaak en goede zeden verheerlijkt, hoe laag moet daar het peil zijn waartoe de zedelijkheid gezonken is! Ja, met het geloof aan het ideaal dreigt uit onze modernste literatuur te wijken 't gevoel voor kieschheid en voor kuischheid, de pieteit voor 't onuitsprekelijke en de eerbied voor het onbeschrijfelijke, het humanisme ontaardt langs dezen weg in bestialisme en dreigt ons mee te slepen in den poel der brutaalste platheid en der grofste zedeloosheid. Ja, hoe stekeblind Veuillot, het bekende hoofd der ultramontaansche partij in Frankrijk ook moge zijn voor de zegeningen der moderne beschaving, daar is bittere waarheid in zijne schildering van dezen jeune homme moderne: ‘Om belang in
te boezemen en te behagen moet de moderne jonge man, 't zij hij wijs of gek zij, oud wezen, afgeleefd, caduc, een doode tronk waarop geen nieuwe loot zal kunnen vatten; een geruineerde van hart, die onbeschroomd bankroet zal maken tegenover al zijne natuurlijke schuldeischers, het huisgezin zoowel als God, de maatschappij zoowel als het huisgezin, die uitsluitend voor zich zelf zal leven, zelfs met de laagste afwezigheid van alle gevoel, en van wien eindelijk niemand, behalve de herbergiers en de bordeelhoudsters,

{==623==} {>>pagina-aanduiding<<}
ooit iets anders halen zal als zeer middelmatige spotternijen op ziel, het vernuft, den plicht en het leven.’

IV.

Maar indien de vloed van het sensualisme de velden der literatuur zoo overstroomd heeft en zoovelen meesleept op zijn onreine wateren, wat zal onze godsdienst daartegen vermogen? Staat hij niet machteloos tegen over dit verschijnsel? Het tegendeel is waar M.H. des te grootscher wordt juist zijn taak, des te heerlijker zijn roeping. Immers dan alleen kan de literatuur, als leidsvrouw der openbare meening haar voeren in het rechte spoor, wanneer een religieus beginsel haar bezielt en 't haar niet ontbreekt aan een zedelijke strekking. Niet als of we van elk literarisch product zouden eischen dat het stichtelijk zij in den gebruikelijken zin des woords. Helaas, wij beamen des Leekedichters klacht:

‘Wat zich als stichtelijk aan komt melden 
Sticht ons maar zelden.’ 

en we weten bij ervaring voor hoe velen stichtelijk en vervelend woorden zijn van eenerlei beteekenis. Voor ons is zij uitgewischt, de scherpe grenslijn tusschen gewijde en ongewijde literatuur. Alles is gewijd en gezond wat uitgaat van een vast geloof in de menschheid en de heerlijke bestemming die God haar heeft gegeven en elke schrijver die, 't zij in den vorm van het drama of van den roman, van lier- of hekeldicht, ons in de ziel grijpt en geloof aan het Ideale bij ons werkt, sticht en verheft ons. Ieder auteur die onze energie wekt en onzen levensmoed vermeerdert, versterkt ook onze zedelijke kracht. Wanneer we toch aan de literatuur in 't gemeen den eisch eener zedelijke strekking stellen, dan is 't er ver van af dat we alle schrijvers zouden willen maken tot moralisten in den engen zin des woords, of de kunst zouden willen stellen in den dienst van 't zedelijk leven. Neen, wij hebben genoeg van die moralizeerende romans, zoo als b.v. Richardson ze in zijn Pamela, Clarissa en Grandison geleverd heeft. Stelt u een roman voor in 8 deelen, elk van 5 à 600 bladzijden die ten titel voert: ‘Clarissa, of de geschiedenis van een jong meisje, bevattende de gewichtigste

{==624==} {>>pagina-aanduiding<<}
betrekkingen van het familieleven en inzonderheid aantoonende de ongevallen die hieruit ontstaan, dat ouders en kinderen in huwelijks-aangelegenheden niet voorzichtig zijn,’ en gij siddert bij de gedachte, dat gij veroordeelt waart om zulk een boek ten einde toe te lezen. Inderdaad de philisterachtige braafheid van Richardsons helden, de zalvende redenen die hun van de lippen vloeien, de aanmoedigende en afschrikkende voorbeelden die u hier omringen, zijn vervelend in de hoogste mate en onwillekeurig denkt ge daarbij aan den braven Hendrik en consorten, van wie men naar waarheid heeft gezegd, dat ze ‘zoo knap zijn, zoo braaf, zoo gehoorzaam en zoo goedleersch, dat gij hun met pleizier een paar blauwe oogen zou slaan, als gij hen op straat ontmoette.’
Neen, de ware kunstenaar zal niet angstig vragen, welke strekking zijn kunstgewrocht moet hebben noch wat er uit te leeren valt; maar zijn geloof aan 't Ideaal zal hem van zelf doen gehoorzamen aan den eisch der poëtische gerechtigheid. ‘Ligt er, om met Goethe te spreken, in zijn onderwerp een zedelijke strekking zoo zal ze ook te voorschijn treden, al had de dichter ook niets verder op het oog dan de krachtige en aesthetische behandeling van zijn onderwerp. Heeft een poëet den hoogen ziele-adel van een Sophocles, zoo zal zijn werking altijd zedelijk zijn, hij wende zich waarheen hij wil.’
Vraagt gij wat ik bedoel met de moraliteit van een kunstwerk, ik wijs u op de dramaas van Shakspeare, die zijn helden geen zedelessen in den mond legt, maar de wetten der zedelijke wereldorde in zijn meesterwerken bloot legt; wiens Othello ons den vloek der jaloezie, wiens Hamlet ons den jammer der besluiteloosheid, wiens Macbeth ons de gevaren der overmoedige eerzucht, wiens Koning Lear ons den strijd der ongebreidelde hartstochten in 't gemeen afschildert, die de vurige rossen der onstuimigste passiën schijnbaar toomeloos doet voortrennen, maar met éen enkelen wenk ze weet in te toomen en te temmen, die in zijn grootsche dramaas die reiniging der hartstochten te weeg brengt, die reeds Aristoteles als de werking der tragedie voorstelde.
Ik wijs u op Goethes Wahlverwandtschaften, dien oppervlakkig bezien zoo zedeloozen roman, waarin de huwelijkstrouw op 't schaamteloost geschonden wordt en welks dichter nogtans met recht getuigen kon: ‘het thema van dezen roman is eigenlijk

{==625==} {>>pagina-aanduiding<<}
het woord van Christus: wie eene vrouw aanziet om haar te begeeren, die heeft reeds overspel in zijn hart met haar gedaan. Maar ik weet niet of iemand dit wel gevonden heeft. Wanneer zal het publiek toch begrijpen, dat de dichter als een vermomd boetprediker het rampzalige der verkeerde daad en het verderfelijke der verkeerde gezindheid aan de gevolgen zoekt kenbaar te maken? Slechts hij, die zich zelven ten boetprediker is, kan deze soort van boetredenen begrijpen.’
Goddank, zulke zedelijk-verheffende werken zoekt men ook in onzen tijd niet te vergeefs. Wel is waar verkeert de hedendaagsche literatuur in 't gemeen in een staat van droeve kwijning. Het epos en de hymne worden langer niet gehoord sints Da Costaas mannelijke stem begon te zwijgen. De lyriek verheft ter nauwernood haar stem sints Béranger en de Génestet ons zijn ontvallen. Het drama ligt sints de dagen van Vondel en de gouden eeuw van Weimar in het graf. Het tegenwoordige geslacht schijnt te positief, te oeconomisch en te statistisch om een waarachtigen poëet voort te brengen, of liever de rijke bouwstoffen die ook onze tijd voor het heldendicht en het drama op kan leveren, liggen nog te chaotisch dooreen, om reeds een grootsch gebouw daaruit te zien verrijzen. Maar de psychogische, de gezond-realistische roman beleeft in onze eeuw zijn bloeitijd. Waardig wordt hij vertegenwoordigd door onzen Cremer, wiens Anna Rooze, hoe onbevredigend ook in zijn geheel, toch tafereeltjes en typen ons biedt, die een zorgvuldige waarneming der werkelijkheid aan een gezond zedelijk optimisme paren. Door Fritz Reuter, den goedhartigen humorist, die in zijn Gedroogde Kruiden soms op hetzelfde oogenblik een traan aan ons oog ontlokt en een glimlach ons om de lippen doet spelen. Maar op dit gebied is George Elliot of Miss Evans, om haar eigenlijken naam te noemen, de meesteres bij uitnemendheid. In haar Romola, die breed-gepenceelde historische schilderij en in haar Felix Holt, dien forsch-gespierden socialen roman, heeft zij de diepste roerselen van 't menschelijk hart onthuld, maar vooral haar Adam Bede is in mijn oog een kunstwerk van blijvende waarde. Elk der figuren heeft daar een zedelijke strekking. Op den voorgrond staat Adam zelf, de echte ‘Biedermann’ uit het volk, rein van hart en vast van hand en het lied dat hij in de timmermanswerkplaats aanheft is zijn levenslied:

{==626==} {>>pagina-aanduiding<<}


‘Uw handel, wandel, groot en klein, 
Zij als het licht des daags zoo rein.’ 

En nevens hem staat Hetty Sorrel, het aanvallige maar ijdele kind dat door Athur Donnithorne, den goedhartigen maar lichtzinnigen edelman, van zijn zijde weggerukt, verleid wordt en ten val gebracht. Hier ziet ge in Seth Bede en in Dinah Morris het bekoorlijke Wesleyaansche preekstertje, de vertegenwoordigers van 't Methodisme, van zijn liefelijkste zijde bezien. Daar in Ds. Irwine die echte bonhommie, die geen hooge vlucht neemt en niets groots tot stand brengt, maar door haar practischen zin en vriendelijken ernst menigeen den last des levens helpt dragen. Ginds in de onovertroffen boerin Poyser dien echten humor, die zoo menigmaal onder 't volk wordt aangetroffen. Inderdaad, hier vindt gij het realisme van den echten stempel, als in Adam de poezie van den handwerkerstand u afgeschilderd wordt. Als gij hem aan 't werk ziet, ‘den breedgeschouderden man met de ontbloote gespierde armen, met het dikke zwarte haar, dooreen gestreken als betreden weidegras telkens wanneer hij zijn papieren muts afneemt, en met zijn zware barytonstem nu en dan uitbarstend in een luide en plechtige psalmmelodie, als of hij een uitweg zoekt voor een overvloed van kracht, en een oogenblik later zich zelven weder in de rede vallend, zichtbaar achterhaald en verrast door een gedachte die niet in overeenstemming was met zijn lied,’ dan gelooft gij in den mensch. Als gij de arme Hetty, weggeloopen om de schande te ontvluchten, in den herberg neêr ziet liggen, waar men haar uit medelijden opgenomen heeft, nu het hoofdje met de donkere krullen lusteloos achteroverhoudend in het kussen, dan starend op het medaljon en de oorringen met fijne pareltjes en granaten die Athur haar gegeven had en nauwelijks kunnende gelooven dat zij dezelfde Hetty is, die boter placht te maken in het karnhuis, terwijl de provincierozen door het venster gluurden, dan ziet gij de Nemesis in 't werkelijk leven, maar te gelijk welt in uw oog een traan van medelijden met het arme kind en het
‘Wie van u zonder zonde is’...vloeit u van de lippen.
Inderdaad, na de lezing van zulk een boek is men geneigd met den eenvoudigen burgerman uit den Felix Holt, die Felix, den echten radicaal, met Esther, 't meisje dat hij heeft herschapen, arm in arm huns weegs ziet gaan, uit te roepen: ‘'t Is

{==627==} {>>pagina-aanduiding<<}
verwonderlijk, hoe de dingen iemand soms kunnen aangrijpen, maar ik heb een gevoel als had ik nu meer geloof in alles wat goed is.’
Maar waar zou ik eindigen, wilde ik al de schoonheden van dit meesterstuk in uw herinnering terugroepen? Genoeg om u te doen zien, hoe het ethisch realisme, dat wij hebben na te jagen, de ziel is van deze scheppingen van vleesch en bloed. Immers, de groote vraag die onzen tijd beheerscht, de vraag naar de verhouding tusschen het individu en de massa, de vraag of de mensch enkel waarde heeft als deel van 't groot geheel, als een voorbijgaande golfslag in den stroom der menschheid, dan of hij in zich zelf zijn doel en zijn bestemming vindt, die vraag moet haar uitdrukking vinden ook in de literatuur.
Op uitnemende wijs is zij opgeworpen en geformuleerd door Gustav Freijtag in zijn jongsten roman ‘Het verloren handschrift.’ Felix Werner, de scherpzinnige geleerde, die zijn leven wijdt aan het zoeken van een verloren handschrift van Tacitus, heeft op een zijner onderzoekingstochten Ilse, de dochter van een gegoeden landbouwer, leeren kennen en voert haar als zijne vrouw naar de academiestad, waar hij als hoogleeraar werkzaam is. Daar wijdt hij het eenvoudige natuurkind, dat uitmunt door gezond verstand en intuitief vermogen, allengs in zijne studien in. In een gesprek over den gang der historie doet hij den mensch haar kennen als kind van zijn volk en van het menschelijk geslacht en doet haar zien hoe dat groote tapijtwerk, waarin elks leven niet grooter schijnt dan één steek, is geweven uit een oneindig aantal verschillende draden, terwijl toch als er slechts één in ontbrak het weefsel was geschonden. Hij doet haar 't leven van den mensch als ontzettend klein en nietig kennen. ‘Wij ontdekken, zegt hij, 't spoor van den mensch die heengaat alleen aan den invloed dien hij uitgeoefend heeft; zijn bestaan heeft slechts waarde, wanneer we hem beschouwen in verband met hem die vóór hem geweest zijn en na hem leefden. Als druppelen waters zijn de menschen, die nauw met elkander verbonden één grooten stroom vormen, die bruisend voorwaarts rolt; maar al moge het nageslacht hun namen niet meer kennen, zij hebben daarom niet vergeefs geleefd. Even als die ontelbare kleine deelen van het geheel, de verschillende personen, steunpilaren zijn der beschaving en arbeiders voor de instandhouding van het volksbestaan, zoo vertegenwoordigt ook

{==628==} {>>pagina-aanduiding<<}
de grootste held, de edelste hervormer, met zijn leven en werken slechts een klein deel van de kracht die in het volk leeft.
En nadat hij in dienzelfden geest heeft uitgesproken roept Ilse uit: ‘Ach, zulk een levensbeschouwing is goed voor groote mannen, waarop het nageslacht altijd terugstaart. Mij laat zulk een leven koud. De mensch is hier gelijk aan een bloem des velds en de volkeren zijn als gras; komt de groote zeis, de tijd, dan blijft er voor hem niets over dan hooi dat het nageslacht inzamelt. Alle stervelingen, die ooit geleefd hebben of nog leven, hebben toch ook voor zich zelf geleefd en voor hen die zij beminden, voor vrouw en kind en vriend; zij waren toch nog iets anders dan een eenheid van al die millioenen, dan een blad aan een reusachtigen boom. Is hun bestaan zoo nietig en zoo weinig beteekenend dat uw oog geen spoor van hun werkzaamheid kan ontdekken? Zie, het leven van den armen bedelaar stond onder de bescherming eener hoogere macht, vergeleken bij uw groot tapijtwerk, dat uit draden van menschenzielen geweven is.’ En terwijl ze opstaat met iets angstigs in het oog, waarmee ze haren man aanstaart, roept ze hem toe: ‘Buig het trotsche hoofd voor een macht, die ge niet kent.’
Gij ziet, hier is zij gesteld, de question brùlante dezer dagen, maar opgelost is zij door Freytag niet. Toch schijnt de handelwijs van den geleerde tegenover zijne vrouw, die hij verwaarloost en daardoor prijs geeft aan folterenden angst, en tegenover een vervalscher van handschriften, dien hij meedoogenloos van zich stoot, te wijzen op het gevaar der minachting van het individu.
Trouwens, de ethische realisten bij wie ik met u stilstond, een Shakspeare, een Lessing, een George Elliot hebben die vraag beantwoord in christelijken zin. En ook een Goethe had op den duur geen vrede met zijn massale beschouwing van de menschheid, getuige de bekende regelen uit zijn Faust:

‘Wie altijd zoekend voorwaarts streeft 
Mag op verlossing hopen.’ 

waarin hij, naar zijn eigen verklaring, indien daar van een leidende idée kon sprake zijn, de hoofdgedachte van zijn reuzenwerk heeft neergelegd.
Wat zou ze ook beteekenen, geheel de literatuur, die 's menschen innigst wezen, streven, trachten weergeeft in drama,

{==629==} {>>pagina-aanduiding<<}
roman of lied, indien niet in 't binnenste van iederen mensch een universum ware, indien niet elk den grooten levensstrijd te voeren had tot bereiking van het individueele levensdoel? Zonder dat geloof is de menschenwereld een marionettenspel, de menschelijke persoonlijkheid een agglomeraat van hoogere en en lagere instincten, zijn wij te zamen, gij en ik, exemplaren van ‘la machine humaine.’ Omdat tegen dien waan ons innigst wezen zich verzet, daarom danken wij die profeten der literatuur die ons leeren aan ons zelven te gelooven en alzoo onzen levensstaat en ons levensdoel ons doen erkennen. Daarom is 't ons een godsdienstige behoefte 't oor te leenen aan die zangers en die zieners die de taal van 't menschelijk hart verstaan en aan onze heiligste aandoeningen onsterfelijke klanken geven. Daarom is 't een nauwe band die godsdienst en letterkunde onderling vereenigt. Daarom mag elk wien de eerste ter harte gaat voor de laatste niet onverschillig zijn. Daarom zien we ook in de literatuur een dienaresse Gods, een priesteres in den tempel den Eeuwige gewijd. Daarom is zij bestemd om te worden, ook door ons aller toedoen, de profetes van dat waarachtig humanisme, dat noch antiek is noch modern, omdat het wonen moet in ieder menschenhart en op 't heerlijkst zich vertoont in Jezus, den reinen Menschenzoon.






{==630==} {>>pagina-aanduiding<<}

De apostel Paulus.

De voorgaande ontwikkeling zijner Christelijke beschouwingen en leeringen.

Door Dr. de Ruever Groneman.

L' Apôtre Paul. Esquisse d' une histoire de sa pensée. Par a. sabatier, Professeur à la Faculté de Théologie de Strasbourg. Strasb. et Paris, 1870.
De Heer A. Sabatier, in 1868 als Hoogleeraar naar Straatsburg beroepen, om in de Theologische Faculteit aan de Academie aldaar den leerstoel voor de Gereformeerde dogmatiek, door het overlijden van Prof. Richard vacant geworden, te bezetten, verdedigde nu onlangs, in de maand April dezes jaars, openlijk in de groote gehoorzaal van het Protestantsche Seminarie ter dier stede eene dissertatie of Thèse ter verkrijging van den doctoralen graad. Het onderwerp, daarvoor ter behandeling door hem gekozen, was, ‘de geschiedenis van het denken van den Apostel Paulus;’ daarvan had hij, gelijk de titel van zijn boek het aanwijst, eene Schets gegeven.
Reeds kort te voren, in de maand Maart, had de genoemde Hoogleeraar eene voorlezing over den grooten Apostel der Heidenen gehouden in de kerk Saint-Pierre le Vieux te Straatsburg. Daarin kenschetste hij den echt historischen Paulus, den heldhaftigen en met onvermoeiden ijver werkzamen zendeling, den diepzinnigen denker, den innig godvruchtigen mensch. Die krachtvolle en oorspronkelijke persoonlijkheid zocht hij overeenkomstig de werkelijkheid te doen uitkomen, zeer verschillend gewis van de latere voorstellingswijze, in den loop der eeuwen

{==631==} {>>pagina-aanduiding<<}
met behulp der legende van lieverlede ontstaan, waardoor de eerste predikers van het Evangelie in heiligenbeelden werden veranderd, het echt menschelijke en individuëele verloren ging, het karakteristieke verdween, elke trek van oorspronkelijkheid werd uitgewischt, kortom, levende persoonlijkheden versteend waren geworden. De redenaar daarentegen wilde in Paulus die edele menschelijke gestalte naar waarheid voor oogen stellen, gelijk zij, bij het licht, dat geschiedkundige berigten en zijne eigen schriften ons geven, met sterk sprekende trekken te voorschijn treedt. Het was zijne bedoeling nu niet, den levensloop van den Apostel te verhalen, ook niet zijn leerbegrip te ontvouwen; maar hij wilde den mensch teekenen, wat hij was vóór, wat hij geweest is na zijne omhelzing van het Christendom. Het eigenaardig karakter dier groote persoonlijkheid maalde hij af, wier gansche streven daarheen gerigt was en op dit ééne punt zich zamentrok, ‘den geest van Christus in zich te doen herleven,’ en toonde aan, welke de invloed geweest is dien Paulus op de lotgevallen der Christelijke Kerk heeft uitgeoefend. Zoo mag naast die geschriften, welke in den jongsten tijd over Paulus verschenen en niet zoo zeer het geleerde onderzoek beöogen als wel de bevordering in ruimere kringen der beschaafde wereld van eene onbevangen waardeering van den grooten Apostel en van het oorspronkelijke Christendom, zooals van A. Hausrath, Max Krenkel, Dr. Lipsius (van dezen in: Jahrbuch des Deutschen Protestanten-Vereins. 1ster Jahrg. 1869. S. 58-106), ook de gemelde Conférence van den Heer Sabatier geacht worden eene merkwaardige bijdrage tot datzelfde doel geweest te zijn.
In zijn wetenschappelijk werk nu, de zoo even genoemde dissertatie, die thans in den boekhandel voor het publiek ook verkrijgbaar is gesteld, vatte de Heer Sabatier het denkbeeld weder op, dat het eerst door Usteri, vóór jaren reeds, ter sprake werd gebragt, als zijn boek: Entwickelung des Paulinischen Lehrbegriffes, uitkwam, waarvan in 1831 de 3e editie verscheen. Dat denkbeeld eener voortgaande ontwikkeling bij Paulus van zijn theologisch denken had hem inzonderheid op nieuw aangetrokken. Niet van stonde aan, meende hij, was het Paulinisch leerstelsel voltooid noch volledig geweest: het had den weg eener voortgaande ontwikkeling gevolgd, dus eene geschiedenis gehad, en die geschiedenis kon in zekere mate teruggevonden en medegedeeld worden. Overtuigd als hij was, dat

{==632==} {>>pagina-aanduiding<<}
het denken van Paulus niet zonder verandering, ook na zijnen overgang tot het Christendom, is gebleven, maar integendeel meer dan ééns de terugwerking der gebeurtenissen heeft ondergaan, herhaalde malen onder den invloed van het nadenken en der ervaring zich gewijzigd heeft, met één woord, dat er vooruitgang is geweest in zijne Christelijke beschouwingen en leeringen: zoo was hij ook stellig van gevoelen, dat de Paulinische Brieven ons vergunden, dien voortgang te constateeren en de rigting terug te vinden, waarin hij had plaats gehad, Van deze zoo eenvoudige als natuurlijke gedachte ging de Schrijver uit bij het ondernemen van zijnen gewigtigen arbeid. Zou hij ook al ligt tegenspraak vinden of bij hen, die daarin de ontkenning en omverwerping van hun dogmatisch systeem zullen zien, of bij anderen, die dat denkbeeld misschien wel uitnemend achten maar niet voor verwezenlijking vatbaar; zoo is zijn antwoord aan de eersten, dat hij niet gelooft het feit zelf der Apostolische inspiratie, - wel te verstaan dus, der religieuse, niet der mechanische inspiratie - in gevaar gebragt te hebben, en aan de laatsten, dat de door hem hier gegeven proeve zelve toont, dat hetgeen zij voor niet mogelijk houden, ten minste beproefd kan worden: terwijl de critiek welligt in het voornoemde oogpunt de oplossing van problemen zal vinden, die nog zeer aan discussie onderworpen zijn.
Zoo spreekt de Schrijver in de Inleiding van zijn werk; en daarop laat hij verder volgen: ‘De wet der ontwikkeling is zóó onafscheidelijk van het denkbeeld zelf van het leven, dat wij haar altijd onderstellen, zelfs dáár, waar wij haar niet meer kunnen waarnemen. Zij komt helder te voorschijn en springt in het oog in het leven van Paulus. Hoe meer men de schriften en de Theologie van dien Apostel bestudeert, des te minder kan men zich voorstellen, dat dat zoo beweeglijk en zoo werkzaam denken van stonde aan ten einde en tot rust zij gekomen, dat dat zoo rijke en zoo stevig zamengevoegde systeem in eens voltooid zij geworden. Er is hier ontwikkeling en vooruitgang geweest, omdat er strijd en inspanning van kracht geweest is. In die verheven ziel is niets in rust. De denker, bij Paulus, is niet minder kloekmoedig dan de zendeling; de geest niet minder gespannen dan de wil. Inwendig, uitwendig, het is dezelfde vurige ijver, hetzelfde onverschrokken streven. Het Evangelie, dat hij aan de Heidenen predikt, hij moet het tegelijk op het

{==633==} {>>pagina-aanduiding<<}
Jodendom veroveren. De man die den naam van Jezus heeft bekend gemaakt van de frontieren van Palaestina tot de grenzen van het Westen, is dezelfde die den brief aan de Romeinen heeft geschreven, en de afstand van Jeruzalem tot Rome kan tot voorstelling dienen van den nog grooteren afstand, die het Christendom der eerste dagen van dat der groote Brieven scheidt. - Het is tusschen die twee grenzen, dat de loopbaan zich uitstrekt, die het denken van Paulus heeft doorloopen. Zij heeft haar punt van aanvang in de eerste Apostolische prediking en haar punt van aankomst in het theologisch systeem der brieven aan de Colossers en aan de Philippiërs. Aan de uitwendige vorderingen zijner zendingen beantwoordt alzoo de inwendige voortgang van zijn denken, die niet minder bestreden, niet minder onstuimig schijnt geweest te zijn. De geschiedenis van dat denken is niets anders ten laatste dan de geschiedenis zelve van de moeijelijke bevrijding van het Evangelie en van de onafhankelijke vaststelling daarvan buiten de grenzen van het Jodendom. Het is schier niet waarschijnlijk, dat Paulus van het begin af in zijn geheel begrepen heeft, hoe ver zijn beginsel reikte, of al de gevolgen van zijn werk heeft ingezien. De gebeurtenissen, in hare opvolging, openbaarden ze hem het eene na het andere. Hij is zonder aarzeling en zonder vrees voortgegaan, maar hij is voortgegaan voet voor voet, op den onbekenden weg bij den ingang van welken het beslissende feit zijner bekeering hem terstond en in weerwil van hem zelven geplaatst had.’
Maar veel helderder, zegt de Schrijver, worden wij dien voortgang, die standvastige opklimming van zijn denken gewaar, als wij, na die beschouwing van het uitwendige en algemeene, tot het innerlijke leven van Paulus doordringen, waarin zijne brieven ons vergunnen den blik te slaan. Hij herinnert hier vooreerst eenige schrandere opmerkingen, door den Hoogleeraar Reuss daarover gemaakt in zijne Histoire de la Théol. chrét. au siècle apostolique. Vol. I, p. 345-349, 3e édit. Veel meer afdoende nog, dan het aldaar bijgebragte, acht hij twee plaatsen, die hij vervolgens uit de brieven van Paulus aanhaalt, en die een zeer duidelijk gevoel daarvan bij hem te kennen geven, dat zijn denken zich voortdurend ontwikkeld heeft. Te weten, 1 Cor. XIII: 9-12: erkent de Apostel dáár zelf niet, vraagt hij, dat zijn denken aan de natuurlijke wetten van alle menschelijke kennis gehoorzaamde? Bijzonder in vs. 11 wordt die

{==634==} {>>pagina-aanduiding<<}
ontwikkeling treflend uitgedrukt, die hij in zich bespeurde. Die verkregen kennis evenwel op den mannelijken leeftijd, dien hij had bereikt, schijnt hem niettemin wederom gebrekkig toe. Niet dáár toch vindt hij den eindpaal van zijn streven noch de rust voor zijnen geest; hij ziet in den afstand, die hem van den kinderlijken leeftijd scheidt, slechts een beeld van den nog veel grooteren afstand die hem scheidt van het hoogste doel. Hoe meer hij in jaren vorderde, des 'te meer nam datzelfde gevoel bij hem toe; want sterker nog staat het uitgedrukt Phil. III: 12-16, waar vs. 15 en 16 duidelijk toonen, dat dat voortstreven evenzeer op de kennis der waarheid als op de heiligmaking van toepassing is.
Dat denkbeeld dan van de voortgaande ontwikkeling in het denken van Paulus werd, gelijk wij reeds zeiden, het eerst door Usteri in het midden gebragt. Doch zijne proeve was niet geslaagd. Lücke kwam er tegen op, en later zag Usteri zelf van de doorzetting zijner opvatting af. Evenwel zijn denkbeeld ging daarom nog niet verloren. Het werd weder opgevat, nadat de critiek het specifiek karakter van elk der brieven van Paulus, hunne onderlinge betrekking, de juiste geschiedkundige plaats die zij in de ontwikkeling der vroegste Kerk innemen, scherp had vastgesteld; dat was het werk van F.Ch. Baur, Paulus der Ap. J.C. 1845. 2e Ausg. 1866. Het eerste gevolg was, dat nu de idée van Usteri ter zijde werd geschoven, en schijnbaar verdween. Doch werkelijk heeft de critiek van Baur haar eerst mogelijk gemaakt, ja maakt haar zelfs noodzakelijk. Sinds dien tijd toch is er helder licht over de brieven van Paulus opgegaan: hunne volgorde is teruggevonden, hunne bijzondere physionomie duidelijk geteekend, hunne plaats in de geschiedenis bepaald, de verscheidenheden niet minder sterk bewezen dan de punten van overeenstemming: kortom, de eerste en wezenlijke voorwaarden eener geschiedenis van het denken van Paulus zijn vervuld geworden.
Maar er is nog meer. De resultaten van Baur's studiën zijn nimmer aangemerkt geworden als het laatste woord der geschiedkundige onderzoekingen. De nieuwere critiek schijnt geenszins geneigd te zijn, om de authenticiteit op te offeren van de brieven aan Philemon, aan de Philippiërs, aan de Colossers, aan de Thessalonikers. Zij aarzelt bijna niet meer (??) dan alleen ten aanzien van den brief aan de Ephesiërs of van de Pastorale brieven,

{==635==} {>>pagina-aanduiding<<}
en wel, minder om dogmatische redenen dan om historische en literarische bezwaren. Niettemin echter blijft het dogmatisch verschil tusschen de brieven van Paulus, door Baur duidelijk aangewezen, bestaan. Van den eenen kant hunne echtheid handhavende, aan den anderen kant verschillende leertypen daarin erkennende, sluit de nieuwere critiek zich dus al meer en meer in eene antithese op, waarvan de eenige en onvermijdelijke oplossing is te vinden in de idée eener ontwikkeling van het Paulinisch denken.
Die vroegere idée van Usteri kwam dan ook op nieuw te voorschijn en thans met betere kansen van wél slagen De Hoogleeraar Reuss was haar toegedaan in zijn bovengemeld werk en wijdde daaraan eenige zeer belangrijke bladzijden, doch hij maakte er verder geen gebruik van bij zijne uiteenzetting van de Theologie van Paulus. Grooter dienst bewees hij daaraan in zijne Gesch. der Heiligen Schriften des Neuen Test., §§ 73-133 (4te Ausg.), alwaar hij de Paulinische brieven ontvouwde wat hunnen bijzonderen inhoud en hunne volgorde aangaat, en de historische omgeving aanwees waaruit zij voortgesproten zijn, en alzoo het eerste ontwerp leverde voor eene geschiedenis van het denken des Apostels. - Sinds eenigen tijd rigt het pogen der bijbelsche critiek, bij de beschouwing van de Theologie van Paulus, zich bijzonder op dit punt, namelijk, het organisch verband terug te vinden tusschen de vier groote brieven en de andere brieven, welker echtheid niet ernstig betwistbaar schijnt te zijn. De Heer Sabatier maakt hier melding van B. Weiss Lehrbuch der biblischen Theol. des Neuen Test. 1868, en van twee geschriften van R. Schmidt, een artikel in de Jahrbücher für deutsche Theologie 1868, en Die paulinische Christologie 1870. Dien zoo goed aangewezen weg, zegt hij, zal het hem dan vergund zijn, op zijne beurt te mogen inslaan, zonder aan het verwijt van vermetelheid zich bloot te stellen.
Alvorens den gang en het plan van zijn werk verder van hem te vernemen, wil ik kortelijk hier zijn gevoelen mededeelen omtrent de authenticiteit der Paulinische brieven.
Behalve de vier algemeen voor echt erkende brieven, de br. aan de Romeinen (waarvan hij, Hoofdst. XVI vs. 1-20 als niet organisch tot den brief behoorende, maar als een afzonderlijk schrijven aan de gemeente van Ephese beschouwt), de br. aan de Galatiërs en de beide brieven aan de Corinthiërs, verklaart

{==636==} {>>pagina-aanduiding<<}
hij zich ook voor de echtheid der overige brieven, met uitzondering van de drie Pastorale brieven.
Den brief aan Philemon, aan de Colossers en aan de Ephesiërs schreef Paulus naar alle waarschijnlijkheid tijdens zijne gevangenschap te Caesaréa. Den brief aan de Ephesiërs houdt hij niet voor een speciaal aan die gemeente gerigt schrijven van den Apostel. Deze brief wordt door dien aan de Colossers ondersteld en laatstgenoemde wijst op hem. Zooals bekend is, ontbreken de woorden ‘ἐν Έφέσῳ’ in de oudste HSS. De brief is gerigt aan lezers, die Paulus nooit gezien hadden, aan wie hij als een onbekende schrijft (Eph. II vs. 11-19; III vs. 1-4; IV vs. 17-22 Zie ook Col. II vs. 1.) De Heer Sabatier meent dus, op grond daarvan, dat de zoogenaamde brief aan de Ephesiërs geen andere is dan die waarvan Col. IV vs. 16 sprake is, τὴν ὲϰ Λαοδιϰείας, dat wil zeggen, de brief die te Laodicéa is en vandaar u zal toekomen; een rondgaande brief derhalve, bestemd voor verschillende gemeenten in den omtrek van Colossus en Laodicéa. De brief aan de Philippiërs is, volgens hem, geschreven uit Rome (Phil. I vs. 13). En dit schrijven sluit het historisch leven van Paulus, in het boek der Hand. verhaald.
Wat de twee brieven aan Timotheus en dien aan Titus, of de zoogenaamde drie Pastorale brieven betreft, zij bieden, zegt de Schrijver, eene reeks van raadsels aan, die, wegens het volslagen gebrek aan historische berigten omtrent den laatsten tijd van des Apostels leven, nog lang onopgelost zullen blijven. Het critisch probleem ten aanzien van hunnen oorsprong is nog ver af, meent hij, van de ontknooping (zie pag. 227). Hij zelf is nog geheel in het onzekere omtrent de al of niet authenticiteit: maar wat bij hem boven allen twijfel is verheven, is dit, dat die drie brieven later zijn dan al de andere, en dus buiten de lijst van Paulus leven vallen volgens het boek der Handelingen. Zoo zij echt zijn, behooren zij dan tot eene laatste ons geheel onbekende periode zijns levens (p. 228). Is voor de Apostolische afkomst dier drie brieven het aannemen éener tweede gevangenschap van Paulus noodig, zoo vindt van den anderen kant de hypothese eener tweede gevangenschap schier geen' ernstigen steun elders dan alléén in de drie Pastorale brieven zelve (vergel. pag. 232, 233).
Van de chronologische rangschikking nu der Paulinische brieven gaat de Heer Sabatier uit, om daaraan de gegevens te ont-
{==637==} {>>pagina-aanduiding<<}
leenen, waaruit hij de allengs voortgaande ontwikkeling van het leerbegrip van Paulus, bijzonder zijne leeringen aangaande de verhouding van het Christendom tot de Wet en het Jodendom, aangaande de natuur van Christus, en zijne eschatologische verwachtingen aanwijst.
De brieven verdeelen zich van zelf, zegt de Schrijver verder in de Inleiding, in drie groepen: 10. de brieven aan de Thessalonikers, die het meest nabij komen aan de redevoeringen in de Hand. der App.; 20. de vier groote brieven, welker echtheid nooit is betwist geworden; 30. de brieven der gevangenschap. Elk dier groepen vertegenwoordigt eene homogene en juist onderscheidene leertype. Zoo laten zich in de reeks der brieven van Paulus drie typen, of drie Paulinismen aanwijzen: het eerste Paulinisme (Redevoeringen der zending, in de Hand. - Brieven aan de Thess.); het Paulinisme der groote brieven; het Paulinisme van den laatsten tijd. Deze drie typen volgen elkander logisch op en beantwoorden aan drie groote perioden van het leven des Apostels: de eerste periode, beheerscht door de werkzaamheid vooral der zending; de tweede, door den verbitterden strijd tegen de Joodschgezinden; de derde, door de verschijning van het gnostisch ascetisme. De geschiedenis van het denken van Paulus te schrijven zou derhalve bestaan in het voorstellen van die drie leertypen in hunne specifieke verscheidenheden en hunnen onmiddellijken zamenhang, in het aantoonen, door welke inwendige logica en onder den invloed van welke omstandigheden het denken van Paulus, bij gestadigen voortgang, zich van het eene type tot het andere verheven heeft.
Onder hen, die niet met dogmatische vooroordeelen behebt zijn, kan het de vraag niet meer zijn, of er ontwikkeling in het denken van Paulus heeft plaats gehad: - want ook zonder dat daarvan sporen zich lieten aanwijzen of ontdekken, zou toch natuurlijk ook bij hem ontwikkelingsgang moeten aangenomen worden, evenals bij elken anderen grooten denker. Geen wijsgeer of godgeleerde was ooit terstond met zijn leerstelsel gereed; ontwikkeling, wijziging, voortgang, vond daarbij immer plaats. Maar er kan verschil van zienswijze daarover bestaan, of men, bij de erkenning van voortgang in de theologische denkwijze van Paulus, de sporen eener merkbare ontwikkeling zijner gevoelens en leeringen terug kan vinden in zijne brieven, en niet veeleer zich hebbe voor te stellen, dat, toen hij met schrij-
{==638==} {>>pagina-aanduiding<<}
ven begon, hij reeds in het bezit was van een tamelijk goed gesloten leerbegrip, althans die voortgaande ontwikkeling in zijn denken niet uitstrekken moet tot de laatste jaren zelfs nog van zijn leven. Juist hierin nu, of het mogelijk is, om met eenige zekerheid de historische realiteit vast te stellen van die drie bovengenoemde perioden en in den levensloop van Paulus die momenten van crisis aan te wijzen, die haar aangebragt en ingeleid hebben, - juist hierin, zeg ik, was de moeijelijkheid der taak gelegen, door den Heer Sabatier ondernomen, eene moeijelijkheid, waarvan de oplossing het doel zelf zijner geheele beschouwing is.
In het midden zelf van het leven van Paulus zien wij, - zoo laat de Schrijver zich vervolgens hooren, - de groep der vier groote brieven zich afzonderen, die elkander van digt bij zijn opgevolgd en door een' band van naauwe verwantschap vereenigd blijven. Bij uitstek dialectisch, ontwikkelt het denken van Paulus zich daarin in zijne levendige en onverzoenlijke tegenstelling met de Joodschgezinde rigting. Die phase dan, in het midden van zijne loopbaan, van zijn zeer duidelijk gekenmerkt denken is het centrale lichtpunt, waarvan men altijd zal moeten uitgaan om te beproeven weder te vinden zoowel wat voorafgegaan als wat gevolgd is. Maar die phase, hoe gewigtig en roemvol ook, kan inderdaad niet de éénige zijn. Immers niet slechts vallen al die vier brieven in een en dezelfde periode, maar nog wel in de kortste van zijn leven. Geschreven uit Ephese, Macedonië en Corinthe gedurende de derde zendingsreis van Paulus, nemen zij slechts eene tijdruimte van 4 jaren in eene loopbaan in, die ten minste 27 of 28 jaren (Hand. XIX: 1-XX: 3) geduurd heeft. Moeten wij ons getroosten volstrekt niets te weten van de 17 jaren die voorafgegaan, en van de 6 laatste die gevolgd zijn?
Den vorm zelven nu van het denken van Paulus in die centrale phase van naderbij beschouwende, overtuigt men zich al spoedig, dat hij van een uitwendig feit afhankelijk is, te weten, van den strijd tegen de Joodschgezinde Christenen. De argumentatie van den Apostel kan niet van die zijner tegenstanders gescheiden worden. Vóór het uitbreken der Joodschgezinde oppositie dus heeft het denken van Paulus noch de vormen noch de ontwikkelingen kunnen hebben, welke die oppositie alleen daaraan geven moest.

{==639==} {>>pagina-aanduiding<<}

Men kan niet met grond beweren, dat Paulus van het eerste oogenblik zijner bekeering af met de Joodschgezinde rigting in strijd is geraakt; want het is klaar, dat de oppositie der Joodschgezinde partij tegen Paulus niet is kunnen voor den dag komen vóór de inwijding der groote zendingen onder de Heidenen, omdat het goed gevolg van deze de ware oorzaak daarvan geweest is. En Paulus zelf verklaart zich hieromtrent duidelijk, Gal. I: 18-24. Hij is, zegt hij, 3 jaren na zijne bekeering Petrus komen bezoeken te Jeruzalem. Vandaar begaf hij zich naar Syrië en Cilicië; en de gemeenten van Judaea verblijdden zich en loofden God over zijn dienstwerk in die streken. Het conflict bestond derhalve nog niet. Het barst eerst uit 14 jaren daarna, Gál. II: 1. Ziedaar dan eene eerste en lange periode, waarin het denken van Paulus, onder andere omstandigheden en anderen strijd zich ontwikkelende, noodzakelijk een' eenvondigeren en meer practischen en algemeenen vorm heeft moeten aannemen.
Derhalve het is zeker, dat er eene crisis, eene verandering in het denken van Paulus heeft plaats gehad, en dat die crisis is teweeg gebragt door het uitbreken der Joodschgezinde oppositie. Op welk tijdstip? Niet ten tijde van de Jeruzalemsche vergadering. Wel deden zich toen ongetwijfeld nieuwe en zwaarwigtige vraagstukken aan den geest van Paulus voor; doch zij werden dáár niet onmiddellijk opgelost. Hij schijnt nog niet de volstrekte en hoogste formule van zijn grondbeginsel gevonden te hebben: hij houdt zich tevreden, voor de Heidenen de vrijstelling van de besnijdenis verkregen te hebben. Niet veel verder schijnt hij gegaan te zijn in zijne twee brieven aan de Thessalonikers: daarin toch wordt geen spoor nog gevonden van het bewuste conflict. Klaarblijkelijk had Paulus Jeruzalem verlaten en zijne tweede groote zendingsreis ondernomen, zonder iets verontrustends voor de toekomst te voorzien. De crisis valt dus noodzakelijk tusschen de brieven aan de Thessalonikers en den brief aan de Galatiërs In die betrekkelijk korte tusschenruimte nu viel de hevige woordenwisseling voor tusschen Paulus en Petrus te Antiochië (Gal. II: 11-21) en al wat het verhaal daarvan ons verder ontdekt, de aankomst der afgezondenen van Jacobus in den kring der Heiden-Christenen, de tegenzending door de Joodschgezinde partij georganiseerd, om het werk van Paulus te verbeteren of om het te vernietigen. Het is eene

{==640==} {>>pagina-aanduiding<<}
nieuwe gesteldheid van zaken, die zich eensklaps aan den blik des Apostels voordoet, bij het terugkeeren van zijne tweede zendingsreize, en die hem er toe brengt om het beginsel van zijn Evangelie in al zijne gestrengheid te formuleeren (Gal. II: 16). Van deze eerste periode dan zouden de brieven aan de Thessalonikers en de eerste redevoeringen van Paulus in het boek der Hand. de documenten zijn.
De brief aan de Galatiërs kenmerkt een beslissend moment en wijdt in het leven van Paulus een nieuw tijdperk in. Maar, ver daarvan af de hoogste termijn van zijn denken te zijn, doet hij zich veeleer voor als het uitgangspunt eener nieuwe vordering. Zoo weinig was dat denken toen tot rust gekomen, dat het integendeel nooit werkzamer, meer gespannen, vruchtbaarder is geweest. Het is binnen eene geweldige tegenstelling besloten, welke het tracht te boven te komen. Naar eene hoogere éénheid strevende, gaat het al meer zich verbreedende voort in de twee brieven aan de Corinthiërs; in den brief aan de Romeinen heeft het reeds eene andere gedaante verkregen. Het is duidelijk, bij voorbeeld, dat in laatstgenoemden brief de positie van Paulus tegenover de wet, en in het algemeen tegenover het verledene, niet meer dezelfde is als in den brief aan de Galatiërs. Indien zoodanige vooruitgang merkbaar is in den kring der groote brieven, dan is er geene reden meer om à priori de mogelijkheid of de waarschijnlijkheid eener nieuwe ontwikkeling te ontkennen. De geheel nieuwe toestand, op dat oogenblik en voor den Apostel en voor de Kerk in het leven geroepen, brengt die laatste phase van zijn denken mede en verklaart ze zeer goed.
Een tweevoudig feit beheerscht die laatste periode: vooreerst de gevangenschap van Paulus, die hem aan zijne werkzaamheid als zendeling ontrukkende, hem tot de eenzaamheid veroordeelt en aan het nadenken overgeeft; ten tweede, de verschijning van eene tegelijk ascetische en speculatieve rigting, moeder van het Gnosticisme, welke de Kerk aan nieuwe gevaren blootstelt. Deze dwalingen brengen noodzakelijk een nieuw openbaarworden van het denken van Paulus teweeg. Tegenover die metaphysische afdwalingen is Paulus verpligt de metaphysiek van zijn Evangelie te stellen. Zulks doet hij met evenveel kracht als matigheid in zijne laatste brieven. Zijn denken vindt in die laatste phase zijn einde en zijne bekrooning, gelijk het zijne wortels had in de eerste.

{==641==} {>>pagina-aanduiding<<}

Zoo houdt dan het denken van Paulus gelijken tred met zijn apostolisch leven; aan de hoofdperioden van dat leven beantwoorden de groote phasen van zijn denken. En de geschiedenis van dat denken, het verhaal van den gang van ontwikkeling daarvan volgens die drie phasen of perioden maakt het meest wezenlijke deel van het werk van den Heer Sabatier uit. In zijn geheel is het in 5 boeken of hoofdafdeelingen gesplitst. Te weten: aan de drie boeken, waarin de periode der zendingswerkzaamheid van den Apostel, de periode van den grooten worstelstrijd, en de periode van het Paulinisme van den laatsten tijd behandeld worden, gaat in het eerste boek een onderzoek vooraf naar den oorsprong van het denken van Paulus, eene beschouwing van al de elementen die tot vorming van zijne theologische denkwijze hebben bijgedragen; terwijl in het laatste of vijfde boek de Schrijver het hoogste punt, dat het denken van Paulus bereikt heeft, naauwkeurig tracht te beschrijven, of eene schets levert van het organisme van zijn theologisch systeem. Aan het einde der Inleiding is eene chronologische tabel van het leven van Paulus toegevoegd.
Moge deze mededeeling van het plan en den gang van dat met zorgvuldigheid, scherpzinnigheid en dogmatische onbevangenheid bewerkte en in sierlijken stijl geschreven geschrift van den Straatsburgschen Hoogleeraar tot aanbeveling daarvan strekken, en zijn boek ook onder het geleerd publiek in ons land vele lezers vinden. In het algemeen komt dit werk ons voor, wezenlijke verdiensten te hebben, en wij mogen dus met grond verwachten, dat het eene waardige plaats zal innemen in de rijke litteratuur over Paulus, die de nieuwere Theologie heeft opgeleverd.

Julij, 1870.






{==642==} {>>pagina-aanduiding<<}

Robert Hamerling.

Door Dr. B. Tideman, Jz.

Ahasver in Rom. Eine Dichtung in sechs Gesängen von Robert Hamerling. Mit einen Epilog an die Kritiker. Sechste Auflage. Hamburg. J.F. Richter 1870.
‘La poésie s'en va!’ Zullen wij met die weemoedige klacht instemmen? Dat de ontwikkeling onzer beschaving heden ten dage niet evenwijdig loopt met die onzer kunst, dat verbeeldingskracht en gemoedsleven kwijnen in onzen door het verstandelijke leven bijna geheel ingenomen tijd, wie kan dit loochenen? Is het dan te verwonderen dat die kwijnende poësie eene enkele maal uit zucht naar zelfbehoud een veroordeelend vonnis velt over de aan het aesthetisch leven vaak vijandige beschaving? En als die toon wordt aangeslagen door eene meesterhand, wanneer wij gedwongen worden te luisteren naar een klaaglied over den ondergang niet alleen van de schoonheidsidealen der Grieken, maar in het algemeen over het verdwijnen van zoovele tijdperken van bloei in de menschheid, en wij te gelijkertijd in den vorm der profetie de ernstige vermaning ontvangen, om de scheppende kracht van het leven des gemoeds en der verbeelding niet te breken door eenzijdige verstandelijke bezigheid - dan nemen wij de klacht terug, dat de dichterlijke gloed zoude zijn gedoofd in onze dagen, en luisteren met aandacht. Zulk een arbeid ligt voor ons in het epische gedicht van Robert Hamerling: ‘Ahasver in Rom.’ De 19e eeuw scheen geroepen om een grafteeken te stellen op de laatste rustplaats der epische dichtsoort. Terwijl de lyriek na Göthe en Schiller in Heine en Emanuël Geibel in oorspronkelijkheid,

{==643==} {>>pagina-aanduiding<<}
rijkdom en warme natuurlijkheid zich ontwikkelde, scheen het epos gestorven tot dat Hamerling's epische werken ‘Ahasver in Rom’ en ‘der könig von Sion’ 1) in Duitschland zulk een verbazenden opgang maakten, dat de openbare meening gedwongen werd te gelooven aan de herleving van het epos.
Wij zijn in staat gesteld de persoonlijkheid van Robert Hamerling te leeren kennen, 2) en wij wenschen deze bijdrage tot de letterkunde van den dag onze landgenooten niet te onthouden.
Op de grenzen van Boheme en Moravië ligt het nederige vlek Kirchberg. Daar in de schaduw van den slottuin, waar de onttroonde Karel X van Frankrijk lang verblijf hield zag Hamerling op den 24 Maart 1832 uit zeer behoeftige ouders het levenslicht. In die heerlijke natuur groeide het knaapje op en werd zijn oog reeds vroeg geboeid door de schoonheden van het eeuwenoude bosch, onder welks loover het dak van eenen griekschen tempel schuil ging. Duitsche romantiek, en de beelden der grieksche schoonheid bevolkten vroeg reeds zijnen geest, en beslisten over de tweevoudige richting zijner denkbeelden. Door tegenspoed werd de familie gedwongen naar het nabij gelegene Grosz-Schonau te verhuizen. De knaap kreeg hier niets dan het onderricht der gewone dorpsschool, en het brood der armoede. De eerste rijmelarij van het 8jarig knaapje trok de aandacht der baronnessen die het naburige slot bewoonden. Zij onderwezen hem in de Fransche taal, en de geestelijke van het dorp trachtte den beweeglijken knaap, dien blonden droomer, de regelen der spraakkunst te leeren. Op zijn negende jaar werd hij koorknaap bij de Cisterciensers, en onder de strenge tucht der latijnsche school vervaardigde hij, twaalf jaren oud, gedichten, die de aandacht trokken van Louise van Bourbon, later Hertogin van Parma, toen zij met hare ouders het slot te Kirchberg be-
{==644==} {>>pagina-aanduiding<<}
woonde. Een gedicht, ‘das arme Kind,’ had haar zoo getroffen, dat zij den jongen Hamerling een tijd lang ondersteunde bij zijne studiën. Na het verlaten der Cisterciencers keerde Hamerling bij zijne ouders, die naar Weenen verhuisd waren, terug en bezocht het gymnasium in de Keizerstad. Uit dien tijd 1846-48 zijn van Hamerling over een drama: ‘Columbus’, in twee bedrijven, en een in vijf acten getiteld: ‘die Märtyrer’, een lied ‘Eutychia’ en vele sonetten, die later in zijn ‘Sinnen und Minnen’ werden opgenomen.
Het jaar '48 zag ook Hamerling in het ‘Academische legioen’, dat op den 13 Maart in de groote gehoorzaal van Weenen's hoogeschool aan Metternich's bajonnetten het hoofd bood. Hij was geheel soldaat en verdedigde de opgestane residentie mede tegen Windischgrätz. Na de overgave hield hij zich een tijd lang verborgen, en begon toen met allen ijver zich op de studie toe te leggen. Eéne gedachte beheerschte hem, de platonische idee der schoonheid. Haar hield hij in het oog, als hij philologie, philosophie en geneeskunde beoefende. Logische scherpte ontbrak hem nog, en hij was meer neo-platonisch dweepend dan wijsgeerig ontwikkeld, daar zijne bespiegeling de poësie steeds tot middelpunt had. Het plan voor ‘Hermann’ en ‘Ahasverus’ kwam toen reeds op in zijnen geest.
Als onderwijzer aan het Theresianum en later aan het academisch gymnasium had hij nu wel met geene armoede te kampen, maar zijne grijze ouders kwamen geheel te zijnen laste. Pegasus moest nu onder het juk. Hij legde zijn leeraarsambt, dat hem veel vrijen tijd liet, neder en trad in 1855 als hoogleeraar aan het K.K. Gymnasium te Trïest op. Voegen wij hier een zwaar abdominaal lijden bij, dan is het duidelijk dat zijne dichterlijke gave zich toen niet bijzonder konde ontwikkelen.
De vacantie van 1856 bracht hij te Venetië door. Daar herleefde de lyrische zangster in zijne borst. Met een ‘Sanges-Grusz von der Adria’ leidde hij zijn lyrisch epos ‘Venus im Exil’ in 1). Terstond werd Hamerling's bijzonder talent door Duitschland's eerste critici als Gutzkow, Gottschall, Hieronymus Lorm, Theodor Wehl en anderen gehuldigd. In 1859 verscheen de verzameling van Hamerling's lyrische gedichten in den bundel

{==645==} {>>pagina-aanduiding<<}
‘Sinnen und Minnen’ 1) en in 1861 besloot hij de eerste periode van zijn dichten met het ‘Schwanenlied der Romantik.’ 2) Dit laatste gedicht kenmerkt geheel de eerste schreden van Hamerling op het gebied der poëzie. Het is eene elegie, waarin het besef leeft van den zoon der 19de eeuw, dat, terwijl de sfeer van het verstandelijke leven dagelijks uitgebreider wordt, de kring van het gemoedsleven zich hoe langer hoe meer vernauwt.
De eerste gedichten van Hamerling hebben iets onbestemds. Zijne verzen hebben eene klassieke uitdrukking en tegelijk de onrustige bewegingen der romantiek. Daar ruischt om ons hoofd de wiekslag van dien somberen weemoed, die met zulke groote oogen in de werkelijkheid staart, en zoo onbestemd en schuchter is in hare bewegingen. De verzen missen doorzichtigheid, alles is nevelachtig. De godin Venus wordt in de ‘Venus im Exil’ eigenlijk nooit wezenlijk geboren. De gouden wagen met zwanen en duiven bespannen, met purper, rozen en schelpen gesierd, zien wij, maar van de godin der schoonheid zelve krijgen wij niets dan het schaduwbeeld te aanschouwen. In den bundel ‘Sinnen und Minnen’ is die onbestemdheid minder. Als proeve dit schoone

	Rosenlied.
Duft'ge Flammine, süsze Rose, 
Schöne Botin sel'ger Triebe, 
Die so prangend aus dem Schoosze 
Neugeborner Erde steigt: 
O wie spräche zarte Liebe, 
Wenn sie sehnend mit Gekose 
Nicht in deinen Purper schriebe, 
Was die Lippe scheu verschweigt? 
 
Ach wer sendet aus der Tiefe 
Ench der Welt, ihr Liebesboten, 
Gleich als ob er sehnend riefe, 
Und ihr Ohr vernähm' es nicht? 
Ja, als ew'ger Güte Zeichen, 
Ew'ger Liebe duft'ge Briefe, 
Tretet ihr aus dunklen Reichen 
Jahr um Jahr an's gold'ne Licht! 

{==646==} {>>pagina-aanduiding<<}

Grüne Auen, grüne Auen, 
Sie versteh'n die süszen Rosen, 
Wachen auf aus Wintergrauen, 
Wenn sie Rosenkunde trift; 
Nur dem Menschen unbegriffen 
Steht, so weit die Himmelblauen 
Und so weit die Wolken schiffen, 
Jene süsze Rosenschrift. 

Daar heerscht hier de schemerschijn der Romantiek, de mystiek van Achim van Arnim. Maar deze laatste is veel droomeriger, verwarder dan Hamerling. De dichter gevoelde zelf dat zijne lyriek eene andere richting nemen moest. In eenen brief van 14 Dec. 1859 verklaart hij uitdrukkelijk de al te subjectieve richting te willen verlaten voor de objectieve. In 1861 bepaalde hij zelf de plaats, welke hij op den zangberg wilde innemen, en dien wij bij den aanvang van ons opstel omschreven. De dichter die de roeping in zich gevoelt om op zijne wijze protest in te dienen tegen de eenzijdige stoffelijke en verstandelijke richting onzer dagen, en die als profeet wil optreden van het streven om gemoedsleven en verbeeldingskracht tot hun recht te laten komen in den nieuweren tijd, die dichter is waard dat men naar hem luistert, te meer daar hij den vorm geheel meester is.
Dit nieuwe tijdvak van 's dichters leven valt samen met eene merkwaardige wijziging in zijne lotgevallen. Op verzoek werd hij om gezondheidsredenen ontheven van zijn professoraat te Triëst, en zijn pensioen bij keizerlijk besluit verhoogd, terwijl de lezing van ‘Ahasverus’ hem eene vriendin tegemoet voerde, die den dichter in staat stelde zich geheel aan de poësie te wijden.
De nieuwe periode wordt geopend met den ‘Germanenzug.’ Daarin spreekt vaderlandsliefde, het gezonde realisme wordt daarin gehuldigd. Maar beide idealisme en realisme kwamen te voorschijn in zijn ‘Ahasverus in Rom.’ (1865). In vijf jaren tijd beleefde dit dichtwerk een' zevenden druk. Binnen één jaar was de eerste oplaag uitverkocht.
Had Hamerling in zijne eerste lyrische periode geklaagd over de armoede van den nieuwen tijd aan gemoedsleven en verbeeldingskracht, thans teekent hij in epischen vorm wat een menschenleven wordt, wanneer het heiligdom des gemoeds wordt vernield door de ruwe hand van genotzuchtig egoisme.

{==647==} {>>pagina-aanduiding<<}
Als type van zulk een leven neemt hij Nero en den zedeloozen keizertijd te Rome. Door wetenschappelijk onderzoek met al de schakeeringen van den geest dier dagen vertrouwd, schildert hij met meesterhand het zedebederf te Rome. Is Nero het vleesch geworden egoïsme, Ahasverus is bij Hamerling de eeuwige mensch, de altijd werkende en zich ontwikkelende geest der menschheid. Hij is de geheime bewerker van alles, het blijvende onsterfelijke onder alle wisselingen, waar tegenover ook de godsdienst des Christendoms met zijne liefde en zelfverloochening slechts eene phase is tot hooger ontwikkeling.
Het gedicht is geschreven in vijfvoetige rijmlooze jamben. De hexameter gold den dichter te antiek, de stanze te romantisch, het Nibelungenvers te duitsch. Iedere wisseling van versmaat, zooals in Lenau's werken zoude aan het epos die vastheid van toon en dien waardigen breeden vorm hebben ontnomen, zonder welke het onbestaanbaar is. De ongekunstelde vijfvoetige jambe was juist geschikt voor de talrijke gesprekken en alleenspraken, en voor de vele dramatische plaatsen in het gedicht. In Engeland, Frankrijk, ja zelfs in Italië komt deze versform steeds meer in eere. Te rijmen ware voor Hamerling zeker gemakkelijker geweest.
Moet het epos de wereldgeschiedenis afspiegelen in eene bijzondere gebeurtenis, dan was zeker Hamerling's eerste optreden in den ‘Germanenzug’ op dit gebied goed gekozen, daar hij in dit gedicht de roeping zijns volks op het terrein der geschiedenis in het licht wilde stellen. ‘Ahasverus’ is een meer volkomen epos, het wil ons voorstellen hoe de menschheid den strevenden en strijdenden persoon onder alle wisselingen blijft aandrijven.
In hoeverre hem dit gelukt is zullen wij het best begrijpen als wij, na een overzicht genomen te hebben van het geheele dichtwerk, de Ahasverus-type in deze eigenaardige gedaante nader bezien.
Bij den aanvang van den eersten zang worden het doel en de wijze van bewerking duidelijk omschreven.

Doch singen will ich eine Epopöe 
Des Sinnentaumels, des Genusses euch, 
Der Sättigung und - Uebersättigung, 
Des Lasters - nah' dem Punkt, wo sichs erbricht. 
In meinem Liede soll kein Ton erklingen 
Den meinem Psalter nicht entreiszt die Muse 

{==648==} {>>pagina-aanduiding<<}

Gebieterisch für ihres Sanges Wahrheit, 
Für ihres Sanges Zweck, den groszen Zweck: 
Das Leben euch an einem Ziel zu zeigen, 
Wornach vielleicht es wieder einmal steuert! 

Onze tijd niet zoo ver verwijderd van de weelde en het zedebederf der keizersdagen te Rome!! Voorwaar eene stoute gedachte, wier ernst wij zoo dadelijk niet van ons kunnen zetten!
De dichter laat deze toepassing meer aan den lezer over, maar schildert het leven dier dagen met de juistheid van den photograaf, en den gloed des kunstenaars. En dit alles met een zedelijk doel. En weet hij vooruit schokkende tooneelen te moeten teekenen, dan verklaart hij scherp maar waar:

Empört euch manche Scene meines Lied's, 
Und wendet ihr davon mit Unmuth euch, 
Ich dank euch - denn so hab' ich's ja gewollt! 
Und wenn im Sang des Dichters euch entsezt, 
Was unbekümmert oft euch läszt im Leben, 
So darf der Sang den Dichter nicht gereu'n! 

Nu worden wij gebracht binnen Rome. Het is een koele avond midden onder het gewoel eener groote menigte. Nero, Burrus, Tigellinus en Seneca wandelen vermomd door de straten. Daar wordt Nero's oog getroffen door de verschijning van een' vreemdsoortigen wandelaar.

Auftaucht in Nero's Näh' ein Greis, gehüllt 
In braun, zerrissen flatterndes Gewand. 
Die Schläf umfliegt ihn langes Silberhaar, 
Sein Vorhaupt scheint verwittert Felsgestein, 
Und scine Augen nisten d'rin wie Adler. 
Urwüchsig scheint er, wild, cyclopisch fast, 
Ein Mann, der aufgewachsen, fremd den Menschen, 
In Wüsten, Wäldern, rauher Bergesöde: 
Wahnwitzig rollt sein Auge bald, bald scheu 
Wie eines Bettlers, doch dann leuchtet's wieder 
Wie Geistes-macht darin, schier übermenschlich. 

Nieuwsgierigheid doet Nero de schreden volgen van dien wandelaar. Na eenen langen weg verdwijnt de grijsaard in eene taveerne, gelegen aan de zuidelijke buitenzijde der stad. Het is de kroeg van Locusta. Het gezelschap bestaat daar uit bedelaars, dieven, zwaardvechters, dronken krijgslieden. Wij

{==649==} {>>pagina-aanduiding<<}
zien er Nautilus den gewezen zeeroover, thans reeder, de Egyptenaar die des daags zijne slang laat dansen bij de fluit, de krankenbezweerder uit Klein-Azië. De tandelooze waardin, Saccus, de dikke ezeldrijver van Beneventum, zijn keurig geteekend. Het gesprek loopt over Rome en Nero's bestuur. Deze en Agrippina, thans verbannen, worden niet gespaard. En als een verloopen Grieksche onderwijzer Nero's kunstenaars-ijdelheid ter sprake brengt, en verklaart dat Nero geen stem heeft, en zooals iedereen weet, krast als een raaf, valt Nero op den spotter aan, en een woedende vechtpartij ontstaat. De dikke Saccus heeft in Locusta's nabijheid een twaalfjarig meisje van groote schoonheid ontdekt. Het is de dochter eener spaarsche danseres uit Cadix (Gades), en nauwelijks zien de gasten deze schoonheid, of Nero geeft de waardin een goudstuk, en beveelt dat het kind voor hem dansen zal. Op de fluitmelodie des Egyptenaars, die zijne slang laat dansen, beweegt de jeugdige Actaea zich.

Nur halb ist sie Mänade, halb noch Kind! 
Der süsze Hauch der Unbewusztheit ruht 
Noch über der bewegten Huldgestalt, 
Und würzt mit höher'm Reiz die holde Schau. 

Als Nero met geweld het kind bevrijdt uit de ruwe aanraking der drinkebroêrs begint de vechtpartij op nieuw. Nero is op het punt om getroffen te worden door eenen stuk geslagen beker, als Seneca aan het gezelschap ontdekt wie de verdediger van Actaea is. Allen zijn verstomd behalve de schalke Saccus, die als middelaar optreedt, en tot verzoening Nero de kleine Actaea aanbiedt, die nog dezen nacht de bruid des keizers zal worden. Locusta wordt door Nero met een diamanten ring te vrede gesteld. Nu worden de oude gebruiken van een Romeinsch huwelijksfeest als een dartel spel vertoond. Als Nero het bruidsvertrek is binnengegaan onder het alarm van de dronken gasten, houdt Tigellinus ze tot aan den morgen bezig in een vreesselijk bacchanaal. Onder dit alles is de geheimzinnige grijsaard stil blijven zitten in een hoek van het vertrek. De dolle troep begint met den grijsaard te spotten, maar die spot verstomt, daar hij de slang des Egyptenaars, die ontsnapte uit hare kooi en de gasten bedreigde, aanvatte en op hare plaats bracht. De morgen grauwt, en de uit zijne kamer tredende Nero ziet op den wilden troep, dien hij vereert met de uit-
{==650==} {>>pagina-aanduiding<<}
noodiging om op morgen nog grooter bacchanaal te vieren in zijne tuinen. Daar zal hij verschijnen als Dionysus. Daar treft zijn oog den grijsaard en ook dezen noodigt hij.

‘Ich bin,’ versetzt der Greis, ich bin ein Mann, 
Der sterben will. ‘Wie? sterben!’ lächelt Nero, 
‘Und ich, ich bin der Man, der leben will: 
Es treibt mich unermesz'ner Lebensdrang! 
Und mich treibt unermeszne Todessehusucht: 
Mein Auge flieht der Tod und selbst der Schlaf. 
Nun komm' ich, rastlos wandrend und die Spur 
Des Tod's verfolgend, her nach Rom: hier ist 
Todreifes viel - ich ahn' ein groszes Sterben, 
Ein Sterben, zehrend an den tiefsten Mark 
Des Seins, wenn auch von Glanz noch übertüncht. 
Vielleicht, vielleicht gelingt mir's, mitzusterben.....’ 

Spottend noodigt Nero hem uit zijn gids te wezen, het heimwee des doods in gezelschap van den levenslust.

Nicht dein Begleiter 
(Versetzt der Greis), nicht dein Trabant und Sclave 
Denk' ich zu werden, doch dir nah sein wil ich: 
Denn deinnentwillen kam ich, Herrscher Roms! 
Mich zu verfolgen durch die Straszen Roms 
Vermeintest du, und warst doch selbst mein Wild; 
Ieh zog mit einem Zauberbann dich nach, 
Und fortan bleibst du mit geheimen Fäden 
An mich geknupft! 
Ich will dir dein Geschick vollenden helfen! 
 
Und doch ist nah' die Zeit, wo sich's erfüllt..... 
Als du durch einem unbewuszten Drang 
Gefesselt wardst an meine Spur, da sagte 
Dir's schon des Herzens Ahnung, dasz zusammen 
Wir eine Sendung haben zu erfüllen!’ 

Ahasverus stort zich nu in het volle gewoel van het ontwaakte Rome, terwijl Nero met zijn' nieuwen hofnar Saccus zijn paleis weder opzoekt.
Nu is de strijd geopend tusschen het heimwee des doods en den levenslust. Ahasverus, die Nero in Locusta's taveerne lokte, zal voortaan de altijd werkzame bewerker zijn van het lot diens keizers, die in zijn levenslust den dood zal vinden.
Met eene keurige beschrijving van Nero's tuinen wordt de

{==651==} {>>pagina-aanduiding<<}
tweede zang geopend. Allerlei vertooningen openen het feest, de laatste stelt den bergtop van den Olympus voor met de zalige goden. Maar hunne rust wordt gestoord door de nadering van Dionysus met zijne Bacchanten. Het is Nero met Actaea naast zich als Ariadne, Saccus is Silenus, Tigellinus is Priapus, en Locusta vervult de rol van Hecate. Na de uitdaging der Olympiërs door Silenus volgt een korte strijd, en wordt hun door Dionysus een vrijen aftocht vergund. Nu grijpt Saccus naar Apollo's lier, Silenus schenkt den nectar in zijn lederzak. Bacchanten verpletteren Jupiter's adelaar, Juno's pauw, Minerva's uil, en Venus' duiven. Bracht Prometheus vroeger aan de menschen het vuur, thans wil Nero-Dionysus het zingenot geven, en Nero spreekt zijne geloofsbelijdenis uit in deze woorden:

Die Freude ist des Lebens höchstes Ziel! 
Die süsz gereizte Faser nur betäubt 
Einschläfernd jenen groszen Hungerdämon 
Im Busen aller Creatur - der nie 
Befriedigt wird, nur eingeluflt: 
Das denken 
Ist Traum, und alles Handeln Stümperwerk, 
Nur das Genieszen ist das rechte Thun! 
nur die Begier ist 
Unsterblich! Sie ist eine gold'ne Fliege, 
Die tausendmal crtränkt im Trank der Lust, 
Wir auf dem Grunde des geleerten Bechers 
Doch immer wiederum lebendig finden! 

Ahasverus maakt op dit oogenblik eene korte verschijning die de verzamelden een oogenblik met schrik slaat, maar even plotseling weder verdwijnt. Daar verschijnt nog eene andere ongenoode gast. In een vergulden gondel nadert eene vrouw, die zich de godin Roma noemt. Met een masker voor het gelaat treedt zij voor Nero, dien zij als haren liefsten grootsten zoon begroet. Nero is door de schoonheid der vrouw betooverd, en voert haar onder het maangeglim in het donkere loover. Daar wordt een gesprek tusschen beiden gehouden, dat een meesterstuk van dialoog mag heeten. In die hem onbekende vrouw tracht Nero naar hetgeen hij nog nooit bezat:

Ein Menschenherz und eine Menschenseele, 
Die ganz und unbedingt und willenlos 

{==652==} {>>pagina-aanduiding<<}

Sich ihm' auf ew'ge Zeit zu eigen giebt! 
O! Liebe, Liebe - köstliches Arom! 
Kein Körnchen streut so süszen Wohlgeruch 
Im vollem Weihrauchfasz der Huldigungen, 
Als dies - als eine Menschenseele, die 
Sich opfert ganz, auf ewig, unbedingt! 
Doch ist denn wohl ein solches Opfer möglich? 
Ich war geliebt und hundert Weiber sah ich 
Zitternd vor meinem Bliek vergeh'n in Liebe; 
Doch während ihre Leiber ich umschlang, 
Ausschlürfend ihren Reiz wie einen Becher 
Falernerweines, grinste der Gedanke 
Mich spöttisch an wie eine Satyrfratze: 
Dies Weib, das bebend ganz dir hingegeb'ne, 
Ohnmächtige in Lieb' und Sinnesrausch, 
Es hat sein eig'nes Herz noch, seine Seele, 
Es kann dich morgen, wenn es will, verrathen! 
Du hast es nicht, wie du das blanke Gold, 
Wie du den Edelstein im Schranke hast! 

En om de gedachte aan de onmogelijkheid daarvan:

Darob ergrimm' ich, und den Prahlerinnen 
Werf' ich das Spielzeug, das zerbrechliche, 
Das ihre Tugend sie und Treue nennen, 
Zum Hohn, mit einer Art von bittersüszer 
Genugthunung zerbrochen vor die Füsze! 

Nero's geheimzinnige gezellin bepleit nu de macht der moederliefde, en als zij daarvoor bij Nero instemming vindt, vraagt zij waarom hij zijne moeder van zich verwijderd houdt. Maar dit gesprek breekt hij af, hij wil haar tot zich trekken, vindt weerstand, en als hij met geweldigen ruk het masker aftrekt, dan staat voor hem het trotsche gelaat van Agrippina zijne moeder! Zoo was dan zij de eerste die Nero's hart in bedwang hield? Zij is dus die schoonheid, die hem betooverde! Welnu, het onnatuurlijkste zal Nero dan het liefste wezen, hij grijpt haar aan. Met reuzinnenkracht ontwringt zij zich, ijlt van de plaats, Nero volgt haar, en eene wilde jacht begint. Daar ontmoet bij Tigellinus, die hem verhaalt dat Agrippina hier eene samenkomst hebben moet met den schoonen danser Paris. En werkelijk bespiedt Nero Agrippina's ontmoeting met haren minnaar. Daar hoort hij, hoe bij het minste verzet Agrippina zijn dood

{==653==} {>>pagina-aanduiding<<}
besloten heeft, en voor den dollen Nero, den zwakken Brittannicus zal in de plaats stellen. Nu is Nero's gevoel geheel gedoofd. De moor Tigellinus moet een uitgezochte wijze uitdenken om Brittannicus, Agrippina en Paris uit den weg te ruimen. En als Nero nu den hof doorwandelt stoot zijn voet tegen het lichaam eener maagd

Es ist Actäa - 
Nicht schlummernd, nein, entseelt, zu Tod gekos't..... 
Die wilde Jagd des trunknen Bacchenschwarms 
Ging über diese zarten Reize hin 
Mit mördirischer Frechheit...... 

Plotseling ziet hij Ahasverus dien ‘gespenst'gen Gast’ op de hurken ineengedoken alsof hij rilde van de koude. En inderdaad Ahasverus verklaart dat hij bevangen is door de koude. Hij zoude wel willen dat de gloed van het morgenrood, die Rome's daken verguldde een wezenlijke vuurgloed ware, die hem verwarmen konde. Dit brengt Nero op de gedachte Rome door vuur tot éénen grooten klomp samentesmelten, misschien dat uit dat oude deeg eene nieuwe wereld zoude kunnen gekneed worden. Nu roept hij de sluimerende Bacchanten wakker. Terwijl Nero door zijn goud Rome's gepeupel zal bekoren, moeten zij het volk medeslepen in Bacchanalische woede, en aan den avond zullen zij met hunne fakkels den brand steken in de stad. Als een wilde schaar naar de stad stormt voegt zich ook bij hen de oude Ahasverus

Mit einem Antlitz, dr'in es wetterleuchtet, 
Wie Blitzschein spielt um graue Tempeltrümmer. 

Aan den volgenden morgen bestijgt Agrippina de prachtige galei, waarmede zij zich begeven zal naar Nero's marmeren paleis, onder geleide van Tigellinus. Uitvoerig, keurig beschrijft de dichter hoe Agrippina in hare weelderige toiletkamer ontwaakt, en zich laat tooien om in vorstelijke pracht Nero te gemoet te gaan. De ruimte verbiedt hier ook maar iets van die prachtige beschrijving in te lasschen. Daar staat ze eindelijk in den vollen glans harer schoonheid voor aan de boeg van het vaartuig. Zij zwelgt in het gevoel harer macht. De schoonheid is haar wapen. Buigt Nero voor zijne moeder niet, de bekoring der vrouw zal hij niet kunnen wederstaan. Nero's slaven zal zij vernietigen.

{==654==} {>>pagina-aanduiding<<}


Vor allem 
Geb' ich den gift'gen Wicht, den Tigellin, 
Dem schwarzen Höllenschlunde des Avernus 
Zurück, der ihn gebar. Und dann gemach 
Erfass' ich mit der starken Hand die Zügel, 
Und zeige herrschend dem entnervten Volk, 
Dasz Rom noch einen Mann hat: Agrippina! 

Hare vertrouwde, de Egyptische slavin, slaat haar de purperen mantel om de leden, zij neemt zelve den krans van hare lokken en hangt dien het beeld van Neptunus op de voorplecht als wijgeschenk om, en als de gouden hoofdband haar siert, fluistert de slavin haar in het oor: ‘Sèmiramis!’ De roeiers roepen: heil dir, o Fürstin, heil dir Imperatrix! Op dit oogenblik blinkt er iets in het oog van Tigellinus, die het vaartuig bestuurt. Hij trekt de koord aan, die het schip van onderen opent, en al die pracht en heerlijkheid verzinkt in de golven.
Inmiddels zit Nero in zijn prachtig paleis te midden van al de verrukkingen der weelde en der lust, wier beschrijving weder den meesterhand verraadt. Toch is Nero onrustig. Daar meldt een bode hem fluisterend Agrippina's lot, en dan heeft hij nog de wreedheid te bevelen, dat de roeiers, die zich zwemmende met vele kostbaarheden van het schip hebben gered, morgen vroeg moeten worden ter dood gebracht; alle de schatten van Rome hadden Agrippina moeten medegegeven worden in het graf. Nu bereikt de wilde lust haar toppunt, tot op eens een schaar van slaven binnen stormt, met het bericht, dat de zee een lijk heeft op het strand geworpen, het lijk van Agrippina. Daar wankelt de dronken Nero naar het leger, waarop men ijlings het lijk zijner moeder heeft nedergelegd. Met overspannen waanzin spreekt hij dat lijk toe. Hij verwijt het, dat het altijd een ongenoode gast is, maar hij prijst hare schoonheid, die hij met drieste hand den omstanders aanwijst. Dionysus' moeder stierf in vuur, en haar zoon werd een God van het vochtig element, de moeder van den nieuwen Dionysus stierf in water, zoo wordt haar zoon, Dionysus van het vuur. Daarop bestrooit het geheel gezelschap Agrippina's lijk met eenen bloemenregen. Daar komt eene andere tijding, een raadselachtige lichtgloor verschijnt van de zijde van Rome, de stad staat in brand! Nero lacht, en roept: ‘dat is uw lijktoorts, o moeder!’

{==655==} {>>pagina-aanduiding<<}

Rome is in brand gestoken door Nero's Bacchanten met Silenus aan het hoofd. En wie slingerde het eerst de toorts op het dak eener woning? De oude met den gloeienden blik. Ahasverus. Ook hier weder is Hamerling een meester in het beschrijven van die ontzettende toonelen. Nero Dionysus ziet dit vreesselijke schouwspel aan, met zijn lievelingsleeuw, en de uitverkoorne Bacchante aan zijne zijde. Het terras, waarop Nero staat, is als een voorgebergte der lust in die zee van vlammen. Daar grijpt Nero de lier en zingt er van Troje's ondergang:

Heil dir, o Flamme 
In Goldglanz läszt du mir die Welt auflodern! 
Wie Midas einst, was er berührt, in Gold 
Verwandelte, so wandl'ich mir die Welt 
In glüh'nden Golde ganz! - Ja du bist schön, 
O Flammen-Element! Weisz, purpurn, blau 
Blühn deine Blumen; und das edelste 
Von allen Elementer bist du wohl, 
Von allen Dingen du das göttlichste: 
Denn erdwärts lastet jedes ird'sche Ding, 
Der Geist nur und die Flamme strebt nach oben! 

Daar brengt Tigellinus bij Nero eene schaar van christenen, van menschen die een nieuwen God prediken. En als Nero met bitteren spot hen dringt hem als nieuwen God te aanbidden, is het antwoord der christenschaar: ‘u alleen aanbidden wij, zoon Gods, Jezus Christus!’ Nu is hun vonnis geveld. In het renperk, dat ieder oogenblik door de vlammen dreigt verteerd te worden, zullen de door den brand aangehitste dieren, die ellendige dweepers verscheuren.

Erst der Kampf der Thier und Menschen. 
Und dann der Flammenschwall, der über Thier - 
Und Menschenleichen hoch zusammenschlägt! 

De beschrijving van dit vreeselijk bloedbad is ontzettend schoon. De gruwelijke Nero ziet onder de christenen een schoon meisje. Op keizerlijk bevel daalt Burrus in de arena af en brengt de ongelukkige bewusteloos aan Nero's voeten. Men tooit haar als Bacchante, maar draagt een lijk voor Nero. Daarop slingert Tigellinus het lijk terug in de arena. Eindelijk is ook het Amphitheater verbrand. Als Nero zijn hoogste zegepraal

{==656==} {>>pagina-aanduiding<<}
viert, komt uit de arena de gedaante van een grijsaard te voorschijn. Het is Ahasverus. Vreeselijk is zijn woord:

Der Abgrund spricht, und ich, ich bin die Zunge 
Des Abgrunds - wie im Munde des Thiers die Zunge 
Bleibt unverkohlt, weil sie der beinerne 
Schutzwall der Zähne deckt, so blieb auch ich 
Erhalten in den Flammenschlund - als Zunge! 
Sei mir gegrüszt Titane der Zerstörung! 

Hij heeft zich gekoesterd in de vlammen. Nog is niet alles vernield. Maar het verbrande Rome dankt Nero toch, want

Durch Tod und durch Vernichtungen hindurch, 
Und immer wechselnde Gestaltungen, 
Hinringt die arme Menschenwelt sich qualvoll 
Zu einem unbekannten Ruheziel. 

En als dan bij wijle in duistere dagen, de elementen die menscheid niet vernietigen:

So musz sie wohl aus ihrer eignen Mitte 
Erwecken sich den Henker, der sie richtet, 
Ja, den sie richtet, und mit ihr - sich selbst. 

En dan heet het tot Nero:

Du bist so leer, so hohl, so todt wie sie! 
Dein eig'nes Inn're ist ein Trümmerwust! 
Der Eigenwille, sagst du, sei dein Ich? 
O bettelarmes Ich, das nichts besitzt, 
Als sein unbändig maszlos eig'nes Selbst! 
Dein Geist, dein Herz, dein Sinn ist leergebrannt 
Bis auf das nackte Wollen, und das poltert 
Nun im Ruinenhaufen als Gespenst! 
Wirf dich unter die Ruinen, 
O Nero, du bist leer und todt wie sie!... 
Wohl hab'ich todesfroh die schöne Flamme 
Geschürt, die dieses Rom verzehren sollt' - 
Doch nicht dein Helfer war ich, Nero, nein, 
Du warst der meine! Zweifelst du daran? 
Tauch in die Flammen, unter wilde Thiere, 
Wie ich, und steige d'raus empor wie ich! - 
Im Namen jener, die sich wie ein Phönix 
Aus ewigen Verwandlungen erhebt, 
Die aus erlosch'nen Daseins Aschenresten 
Den Funken neuer Lebensblüthe lockt - 
Im Namen der unsterblichen, der hohen, 

{==657==} {>>pagina-aanduiding<<}

Die du verachtest, und an der du frevelst 
In keckem Uebermuth, vor der du dich 
Aufblähst zum Gott, ein eitler Sterblicher - 
Im Namen dieser ewigen - im Namen 
Der Menschheit sprech' ich über dich den Fluch! 
Ich bin ihr Mund, ich bin ihr duldend Herz, 
Ihr ewig ringend, ruhesehnend Herz! 
Du aber bist ihr Henkerswerkzeug nur, 
Das sie bei Seite wirft, gleichwie der Mörder 
Das blut'ge Messer in den Abgrund wirft, 
Nachdem er es gebraucht. Ja über dich 
Ruf' ich den Fluch und weihe der Vernichtung 
Dein todverfall'nes Haupt! doch nicht dem Tode, 
Der sanft das Menschenkind, das lebensmüde, 
Zur Ruhe bettet - solchen Tod verdienst 
Du nicht - du sollst ihn bei lebend'gen Gliedern 
Empfinden, sollst im Herzen, das noch pocht, 
Die Würmer der Verwesung nagend spüren! 
Du sollst, noch lebend eine Zeitenspanne, 
Den Fluch der inneren Unseligkeit 
Hinschleppen, bis in öder Seele schaudernd 
Du selbst begreifst, dasz dn das höchste Ziel, 
Das Ziel der inneren Beschwichtignng, 
Das du durch Weltverwichtung wollt'st erreichen, 
Nur noch erreichen magst dur Selbstvernichtung! 

Nero heeft met verbazing en als versteend des grijzen vloek vernomen. Als de oude zwijgt komt Nero tot zich zelven. Tigellinus stelt lachend voor dien ouden zwetser in de brandende arena te werpen. Misschien zal er nog een leeuw zijn, die zich zijner ontfermt. Dit zeggende leunt hij tegen een der marmeren leeuwenbeelden op het terras. Het antwoord van den oude: ‘eer zal u eens deze kille marmeren leeuw, dan mij een levende dooden!’ wekt Tigellinus' spot, die zijne hand diep in den open muil van het marmerbeeld steekt. Met een gil trekt hij die terug. Een adder heeft hem daar met doodelijken beet getroffen, en na een vreesselijken doodstrijd sterft de moor. Het volk wil Ahasverus als toovenaar te lijf, maar Nero doet het zwijgen. En thans gaat de wedstrijd aan tusschen Nero-Dionysus, die zich onvernietigbaar waant, en Ahasverus. Deze profeteert:

Es kommt die Stunde, Nero, wo mein Bild 
In deines Aug's Pupille rächend steht, 
Wie jetzt im Augensterne dieses Mohren! 


{==658==} {>>pagina-aanduiding<<}

Uit zijn prachtig paleis ziet Nero op Rome, dat hij weldra zal doen herleven. Hij ziet terug op alles wat hij gedaan heeft, en ofschoon een lach bij die herinnering op zijn gelaat merkbaar is, de gedachte aan Agrippina maakt hem onrustig, en als de nacht komt, die den goeden genius des vredes zendt in de woning der armen, strijken booze geesten neder in Nero's woning. De zorg wijkt van den drempel bij de aanschouwing dier pracht. Het berouw dringt door in het binnenvertrek, maar:

In dieser Brust von Erz, 
Gehärtet in den Flammen Roms, da ist 
Kein Ort für Sie. Sie flieht. - 
Da, siehe, wagt 
Hervor sich aus dem dunkelsten der Winkel 
Des Tartarus ein and'res Ungethüm 
Das ist der gräulichste der Nachtunholde, 
Die aus den Wassern des Cocytus trinken. 
Die Flügel hängen bleischwer ihm herab, 
An ödem Ort gekauert liegt das Scheusal, 
Und mit dem Kopfe wackelt es im Schlaf. 
Ein grauer Nebelregen, endlos triefend, 
Ist seine Atmosphäre. Wenn es gähnt, 
So ist's, als ob das alte Chaos wieder 
Aufschlosse seinen Rachen, zu verschlingen 
Die Welt, die es gebar. 
Dies Ungethüm 
Kommt jetzt herauf vom Grund des Erebus. 
Es flattert um den goldenen Palast, 
Durchschwebt die Pforten, weicht vor'm Glanze nicht 
Zurück, geblendet wie die Sorge, nicht 
Vor Nero's Blick verschüchtert wie die Reue, 
Es nähert sich dem stille sinnenden, 
Und öffnet, ungeseh'n von ihm, den Rachen, 
Und haucht ihn an mit seines Odems Hauch.... 
Kennt ihr den Namen dieses Ungeheuers? 
Der Menschenmund benennt's die Langeweile. 

De nar, Saccus, wordt te vergeefs geroepen, hij is gestorven. Nero gaat zich eenzaam gevoelen en als hij de eerste sporen van den naderenden ouderdom aan zich opmerkt zal hij die sombere gedachte wegspoelen in stroomen van zingenot. De beschrijving van Nero's paleis, en van dat binnenvertrek, dat het heiligdom der Libido is, waar Nero te vergeefs zich zoekt te verstrooien, mogen wij den lezer slechts aanwijzen. In de

{==659==} {>>pagina-aanduiding<<}
schatkamer boeien hem zijne edelgesteenten niet, die hij lachend zijnen slaven in den schoot werpt. Ook de hel verlichte prachtige tuin, en de bont bevolkte diergaarde boeien hem evenmin. In een vertrek, waar een gesluierd Isis-beeld staat, rukt Nero den sluier van het aangezicht der godin af. Het van chryselectrum vervaardigde beeld begint te gloeien van het schijnsel der fakkels, en Nero laat den sluier weder vallen. Het vertrek, waarin aard- en hemelruimte zijn afgebeeld brengt Nero op de gedachte den sterrewichelaar te hulp te roepen tot verbanning zijner lusteloosheid. Op het platte dak van het paleis is de sterrewichelaar bezig. Nero vraagt hem, of hij uit de sterren ook kan zeggen, wanneer het einde van zijn eigen leven wezen zal. Het antwoord luidt: ‘slechts één dag is mijn levenslaap vóór den uwen geëindigd!’ Zulk een antwoord heeft den dood verdiend, maar nog eer Nero de hand aan den ongeluksprofeet slaan kan, werpt deze zich van het hooge dak neder en verplettert zich het hoofd. Nero daalt van de sterrewacht af, en doorwandelt zijne verzameling van geschiedkundige merkwaardigheden. Maar ook deze zeldzaamheden boeien hem niet. Hij werpt ze het venster uit. En als ook de stille harmonie van zijn heerlijke kunstzaal hem ergert, heeft het monster der verveling het geheele prachtige paleis van Neis verzwolgen. De wereld der zinnen laat Nero ongeroerd. Zal Seneca's wijsheid den boozen geest verdrijven? Maar deze verklaart, dat Nero alleen heil vinden kan bij de herstelling der oude republiek. Hij heeft zich aan Nero's wilde feesten aangesloten om door dit slechte het allerslechtste, zoo het mogelijk was, te keeren. Nero wil van Seneca's wijsheid niets hooren. Sinds hij van dezen heeft geleerd te begrijpen, is hem de wereld eene ledige doode massa geworden. Seneca is daarom Nero een ergernis, en deze krijgt bevel zich de aders te openen, eene stervenswijze, zooals Nero beweert, de zachtste van allen.
Seneca gaat, wetende dat van dit vonnis geen hooger beroep mogelijk is. Nu ook de wijsheid verijdeld is, grijpt Nero een laatste middel aan tot verdrijving van het spooksel der verveling. Er zijn geestbezweerders, die den dood oproepen. Nero zal het beproeven met de onderwereld, waar Agrippina is, het eenige wezen, waarvoor Nero gebogen heeft. De aarde heeft niets meer, waarvoor Nero beven kan. De Hades moet hem dan doen sidderen. Ahasverus verschijnt, en zal Nero geleiden naar Appolonius van Tyana, die de dooden

{==660==} {>>pagina-aanduiding<<}
uit den Orcus oproept. Deze is door den geheimzinnigen grijsaard er op voorbereid Nero te beschamen. Nero betreedt zijn vertrek, en vordert, dat hij hem Agrippina late zien. Meesterlijk is dit tooneel beschreven, en als eindelijk Agrippina verschijnt, doodsbleek, met gesloten oogen, in aetherische vormen:

durch den wüsten Abgrund 
Im Busen dieses Uebermenschen zückt 
Zum ersten, letzten Mal der Stral der Liebe, 
Mit ihrer ganzen vollen Himmelslust, 
Mit ihren ungeheuren Todesschmerz. 

Als Nero Agrippina's hand grijpen wil, is zij verdwenen. Maar nog ziet hij haar, eerst gelijk zij bij het bacchanaal als Roma verscheen, dan zoo als haar lijk door den oceaan geworpen werd aan den drempel van zijn paleis, hij gevoelt zich moedermoorder. Bij dit beeld zijner verbeelding breekt hem het zweet uit. En het is niet alleen. Brittannicus, de vergiftigde broeder, Actaea, het slachtoffer der Bacchanten, de christenmaagd, door hem in de arena geworpen, Tigellinus en Saccus, zij allen gaan voor zijne verbeelding voorbij. Het vertrek verruimt zich voor zijn blik, tot de geheele wereld, die hij vernield heeft. Bewustloos valt Nero neder met den uitroep:

So brich 
Zusammen, Sohn des Staub's, armsel'ger Leib! 

En Ahasverus zich buigende over het lichaam van Nero, zegt:

Die ewige Natur, sie hat gesiegt: 
Die kühnsten Geister, die aus ihrem Centrum 
Hinausgestürzt, sie bascht sie wieder auf 
Mit einer Angel, wenn die Bande all' 
Gerissen sind, und diese Angel ist 
Das Graun'. Des Graun's kann keine Seele sich 
Entschlagen - auch des Nero Seele nicht! 
 
Der Menschensohn, der schicksallos sich glaubt, 
Ihn blickt der Genius der Menschheit schon 
Mitleid'gen Auges an und sieht die Stunde 
Beflügelt nah'n, die sein Geschick erfüllt. 

Nero heeft de overmacht der natuur in den mensch moeten ondervinden, thans ondervindt hij ook de macht der omstandigheden. Burrus brengt hem het bericht, dat Vindex met de

{==661==} {>>pagina-aanduiding<<}
Gallische legioenen tegen Nero is opgestaan, en naar Rome trekt, om Galba als keizer uit te roepen. En Rome zelf noemt Nero, den tooneel- en citherspeler, den zanger zonder stem, den stumper op de harp, Aënobarbus! Nero zal zich wreken; zoo de senaat voor Galba is, zal hij dien aan zijne tafel vergiftigen; het leger geeft hij de landen ter plundering, en als het niet anders kan, zal hij Rome den vlammendood sterven doen met zich zelven. IJlings laat hij de praetorianen en den senaat bijeenroepen. Hij veracht ze, en in stede van met hen maatregelen van veiligheid te beramen, noodigt hij hen uit de teekening te zien van een nieuw water-orgel, dat Nero had uitgedacht. Die boodschap laat hij hen brengen naar de stad, en op straffe des doods verbiedt hij over Vindex te spreken. Verbluft gaan de senatoren weg. Eindelijk komt Burrus weder met het bericht, dat de oproerige legioenen voor Rome staan, dat de praetorianen en de vloot voor Ostia gemeene zaak met hen maken. Uit den senaat is Otho reeds genade gaan smeeken bij Galba. Reeds woelt de oproerige menigte voor het paleis, en Burrus ijlt met schrik weg. Nero, die hem te vergeefs gebiedt te blijven, slingert zijn dolk hem in den rug, hij valt dood neder. Geen slaaf noch vertrouwde antwoordt op Nero's roepstem, hij is alleen, en de eenige die hem volgt is een germaansche slaaf. Bij het licht eener fakkel gaan zij door een verborgen gang onder den Palatinus door naar een eenzaam oord.
Een geweldig onweder barst los, en bij den schijn van het weêrlicht ziet hij weder voor zich het gelaat van dien raadselachtigen grijze, van Ahasverus, thans met den lach van de zegepraal op het gelaat. Nero ijlt voort in noodweer gevolgd door den germaanschen slaaf. In een bouwval schuilen zij, en daar spreekt de trouwe dienaar met warmte van zijn vaderland, het vrije Germanië. En als bij een nieuwen bliksemstraal het gelaat van Ahasverus zich weder aan Nero vertoont, ontvlugt hij dit spook verder. Zij vlugten in de catacomben, en staan daar plotseling midden in eene vergadering der christelijke gemeente. Het kruisbeeld treft zijn oog, en hij gevoelt zich midden onder zijne vijanden. Hij roept hun toe dat hij bij hen den dood zoekt, maar de grijze priester aan het altaar spreekt van liefde én vergeving. Deze tracht Nero het geheim der liefde te ontsluieren, en hem te overtuigen

{==662==} {>>pagina-aanduiding<<}


Es ist die Lust nicht, wie du glaubtest, Nero, 
Der Schmerz nur ist es, der die Welt erlöst! 

Natuurlijk te vergeefs. Wel ziet hij op den wand de afbeelding van Lucifer door den engel overwonnen, wel wordt hem het beeld der moedermaagd getoond, zoodat hij in deze de nieuwe goden begroet. Hij begrijpt nu dat het ware geluk eerst door zelfverloochening wordt verkregen, maar eene poort des vredes wordt hen de catacombe niet. Buigen wil Nero niet, wijken zal hij, hij ontrukt den germaan zijn zwaard, stort er zich in en valt neder aan den voet des altaars. Daar staat voor zijn brekend oog plotseling Ahasverus. Hij heeft de weddenschap gewonnen, Nero sterft, en Ahasverus wijst op hem als op een ein unvergänglich Bild

Für alle Zeiten eine Grau'nerscheinung, 
Und doch im Ticfsten nur ein Spiegelbild 
Des ew'gen Götterdrangs der Menschenbrust. 

En voor de christelijke gemeente, die in hem den beleediger van Christus ziet, geeft Ahasverus nu eene beschrijving van zijn persoon, waarin wij Hamerling's geheel eigenaardige opvatting duidelijk mogen lezen.

Seit Herzen schlagen auf der Erde, wandert 
Schon Ahasver und ewig wird er wandern, 
So lang noch Herzen auf der Erde schlagen. 

De Jood van Jeruzalem is slechts een van de wisselende gedaanten, waaronder Ahasverus de eeuwen volgt. Op de vraag wie zijn vader was is het antwoord:

Ich bin der Erstgeborne 
Der Ungebornen, der Erschaff'nen - bin 
Der erste Sprosz des ersten Paars. Ich war 
Das erste Menschenkind - und ward der erste 
Rebell - mit mir begann die Weltgeschichte, 
Ich schrieb ihr erstes Blatt mit blut'gem Griffel. 
Ich war's, der in die Welt den Tod gebracht, 
Den Unbekannten ungeanten Tod: 
Ich schlug für ihn ein Thor durch Herz des Bruders, 
 
Und weil ich in die Welt den Tod gebracht, 
Verschont er mich dufür - zum Dank, zur Strafe 

En als hij den dood zocht antwoordde deze:

{==663==} {>>pagina-aanduiding<<}


Im Wandelbaren sei das Bleibende, 
Im Sterblichen, sei das Unsterbliche! 
Asbest inn Feuer, Kork im Wasser sei, 
Im lüften Flügel, Diamant im Erdreich - 
Und ew'ger Pilger in der Menschenwelt! 
Hoch auf des Lebens strafgespanntem Seil, 
Des Todes Schlund zur Rechten und zur Linken, 
Hinwandle schwindelnd und doch stürzend nie! 

Ahasverus draagt alzoo met bewustheid den last der menschheid in haar onbewust rusteloos streven naar rust. Zijn eenige troost is zijn trots, waarmede hij al het vergankelijke langs zich laat voorbijgaan. Hij buigt zich voor niemand.

Götter kommen 
Und schwinden - ewig wandert Ahasver. 

Hij is wat Nero heeft willen zijn, de sterfelijke, de man des doods, en te gelijkertijd is hij het spiegelbeeld der onsterfelijke goddelijke menschheid; waartoe Nero zijn beperkt bestaan trachtte te verheffen. Ahasverus' taak is het de komst van nieuwe tijden te verhaasten. In den persoon van Nero heeft hij de eeuw der Caesars neergeworpen. En nu?

Der neugeborne Phönix Menschengeist 
Gen Norden fliegt er, und in freiern Lüften 
Abschüttelt er von goldner Schwinge dort 
Den Aschenrest des Brandes, draus er stieg. 

Dan zal de Germaan zich als de gier werpen op het lijk der groote wereldmonarchie, een tijd van nieuw frisch leven zal voor de menschheid aanbreken. Dan wil Ahasverus zich aansluiten aan de christenheid.

Und, müde von der langen Pilgerschaft, 
Will ich im Schatten eures Kreuzes mich 
Hinstrecken, nicht auf ewig auszuruh'n 
Zu sanfter Rast ein weinig einzuschlummern. 

Wie zal ontkennen, dat wij hier een merkwaardig dichtwerk ontvangen uit eene meesterhand? Er ligt aan dezen arbeid eene studie ten grondslag, door welke, behoudens enkele punten, de dichter eene nauwkeurige kennis van den keizertijd te Rome zich heeft eigen gemaakt. Meesterlijke beschrijvingen, puntige kernspreuken zijn hier vele aan te wijzen. De geheele strekking van het werk

{==664==} {>>pagina-aanduiding<<}


Das Leben euch an einem Ziel zu zeigen, 
Wornach vielleicht es wieder einmal steuert? 

moet de sympathie hebben van elk, die den zin voor het stoffelijke de overhand ziet erlangen in onzen tijd.
Toch hebben wij enkele bedenkingen.
Wij gelooven, dat Hamerling's voorliefde voor den R. Catholieken godsdienst hem in zijne teekening van de godsdienstoefening der christenen in de catacomben heeft verleid de geschiedenis geweld aan te doen. Wij vinden daar een altaar met crucifix. Het crucifix is in de zes eerste eeuwen der christelijke kerk geheel onbekend. Evenzoo is het gesteld met de vereering van Maria als moeder Gods. Haar beeltenis was niet in de catacomben, omdat men haar evenmin als Christus reeds eene goddelijke eer bewees. Bij deze fouten tegen de geschiedenis voegt zich bij Hamerling de opmerkelijke meening, dat de menschheid in de schaduw des kruises niet haar eeuwige rustplaats, maar slechts een halt heeft op haar eeuwigen pelgrimstocht tot hooger ontwikkeling. Menigeen zal zonder nadere bepaling dit den dichter niet toestemmen. Zeker, het Christendom is in zijn katholieken of protestantschen kerkvorm niet meer dan een tijdelijk pelgrimskleed der van kracht tot kracht voortschrijdende menschenmaatschappij. Maar onder alle wisselende vormen blijft toch het ideaal voor onzen tijd de wasdom der beginselen van heiligen geest en liefde door Jezus in de wereld gelegd. Ook ons dagelijksch brood behoeft de gist van Jezus' geest maar al te zeer.
De persoon van Ahasverus verdient inzonderheid onze aandacht. Hier hebben wij eene eigenaardige vinding des dichters. Kaïn, de eerstgeboorne van het eerste menschenpaar, door wien de dood in de wereld kwam, die daarom zwervende en dolende moest zijn op den aardbodem, ziet daar de grondtype van Ahasverus. De Jood van Jeruzalem is slechts een van de voorbijgaande vormen, waarin deze zich vertoond heeft. Ahasverus is de type van den menschengeest, die bij het komen en gaan der personen zich voortdurend beweegt naar een hooger doel. De enkele mensch vindt de rust in den dood. De menschheid moet een onbevredigd rusteloos bestaan leiden door alle eeuwen heen.
Dat is Ahasverus.
Hamerling is niet de eerste, die deze opvatting der legende nederlegde in letterkundigen vorm. Edgar Quinet heeft in 1833

{==665==} {>>pagina-aanduiding<<}
reeds dezelfde opvatting ten grondslag gelegd aan zijn ‘Mystère’ Ahasvèrus. 1) Deze pendant van Hamerling's dichtstuk willen wij hier in enkele trekken mededeelen.
Quinet stelt ons voor, dat de jongste dag voor deze aarde reeds achter ons ligt, en terwijl de overblijfsels van onze planeet door de ruimte vliegen, en de Eeuwige eene nieuwe aarde en een tweede menschheid gaat scheppen, moeten de Serafijnen op goddelijk bevel het drama der oude wereldgeschiedenis vertoonen in een mysterie of sinnenspel.
Het eerst worden wij verplaatst aan den avond der schepping. Uit de Oceaan, die zich beklaagt over de eentoonigheid zijner eindeloosheid komt de aarde te voorschijn. De Leviathan, de vogel Vinateyna, de slang, en de visch Macar zijn tijdelijk meesters. Dan komen de reuzen, die de eerste steden bouwen, wier arbeid door den Oceaan weder verzwolgen wordt. Te vergeefs werpt de koning der aarde zijn gulden beker, mantel en kroon in den vloed, de Oceaan neemt met groote majesteit den troon in door de Titans vroeger bezeten. Maar ook deze ‘Majestè d' écume’ wordt bedwongen op bare beurt. De bodem verheft zich, planten- en dieren-wereld ontstaan, en van den top van den Himalaija begint het menschdom zich te verspreiden langs den Ganges, naar Iran, naar Egypte. De wereld van het Oosten, Babylon, Ninive, Persepolis, Saba, Bactrië en Palmyra gaan voorbij, en als deze wereld, moede van het pantheïsme, den naam vraagt van den nieuwen God, antwoordt Jeruzalem, door te wijzen op Bethlehem's kribbe. Terwijl de gekroonde leeuw, de gier en de arend als vertegenwoordigers der oude wereld, zich aan Jezus onderwerpen, weigert deze alle geschenken der Magiërs, op den bodem van den beker is gal en absynth, de gouden kroon is gemaakt uit doornen van Joodsch hout, en rood van bloed. Een geestenkoor zingt het graflied der oude wereld, terwijl de Egyptische Sphinx de spottende vraag laat hooren: ‘weet gij ook, of er op den Libanon geen joodsch hout meer is om er een kruis van te maken?’

{==666==} {>>pagina-aanduiding<<}

De tweede dag wordt geopend, en de duivelen bespotten het drama dat in den hemel vertoond wordt. Te vergeefs klaagt de woestijn, ziende dat Jezus Golgotha bestijgt. Daar treedt Ahasverus op in het koor des volks, dat Jezus smaadt, en als hij geroepen heeft: ‘dood aan den valschen profeet!’ hoort hij zijn vonnis: gij zult loopen tot aan het jongste oordeel! De engel Michael drijft Ahasverus voort, die in een op roerende wijze beschreven tooneel afscheid neemt van zijn ouden vader Nathan, zijne zuster Martha, en zijne kleine broeders. Ahasverus wandoor de woestijn van het Oosten gekleed in nevelen, onder het dak der stormen, roepende: ‘op mijnen tocht draag ik als eenig reliek de wond in mijnen boezem, als eenigen afgod onder mijnen mantel mijne smart!’ Hij gaat door Josaphat's dal en zoekt te vergeefs in deze met asch bezaaide vlakte zijnen dorst te lesschen, zij biedt hem zelfs geen rustplaats. En terwijl Ahasverus het Oosten tracht te ontvluchten, vallen onder geweldig geraas de barbaren op Rome aan, en wijst de Eeuwige zelf in de gedaante van een kluizenaar aan Attila den weg. De oude wereld is vernietigd.
De derde dag wordt vooraf gegaan door eene oproeping aan de Fransche natie om op te staan uit hare vernedering. Daarop worden wij verplaatst in eene middeleeuwsche stad aan den Rijnoever. Bij het geroep van den nachtwacht zingen naar huis keerende werklieden het klaaglied van den Joodschen wandelaar. Koning Dagobert spreekt met Eligius over de teekenen, die het einde der wereld aankondigen. Op de hoek van een straat zit eene oude vrouw zich te warmen aan glimmende asch, naast haar zit Rachel, gevallen engel, omdat zij eene traan niet heeft kunnen weêrhouden, toen Ahasverus getroffen werd door den vloek. De oude vrouw, hare moeder in naam, is Mab, de dood, de werkelijkheid die het ideaal haat, veracht, en er mede spot. Rachel is het ideaal, dat zich onophoudelijk den verloren hemel herinnert. - Aan de poort van die stad zit Ahasverus doodelijk vermoeid bij zijn stervend paard. Maar hij mag niet sterven. Als hij de stad binnen treedt ziet Rachel hem, en van dat oogenblik af spreekt alles, haar ruiker violieren, haar guitaar, en haar vogeltje, alles haar van Ahasverus. Op het terras van het Heidelberger slot ontmoeten Ahasverus en Rachel elkander, als Faust en Gretchen wandelen zij daar onder het lommer, en als het groote woord der liefde gesproken is, overrompelt de

{==667==} {>>pagina-aanduiding<<}
wanhoop Ahasverus ziel bij de gedachte, dat Rachel de stervelinge, voortaan vastgeketend is aan het bestaan van hem, den onsterfelijken wandelaar. Mab zal Ahasverus' somberheid verdwijnen, en zij raadt hem aan zich te wijden aan de staatkunde. Hij moet eene mengeling maken van alle staatsvormen. Zonder eenigen hartstocht zich wapenen met dat wat alleen vastheid heeft, het naakte weer- en merglooze cijfer. Met ééne pennestreek twee of drie volken te begraven, dit moet zijne eer wezen. Maar Ahasverus luistert niet naar die stem. Hij wil noch aan de staatkunde, noch aan het godsdienstig methodisme zich overgeven om in dit laatste een tamelijk bestaan te leiden. Hij gevoelt, dat de liefde hem trekt naar een nieuw ideaal, en de spottaal des doods vermag niets op hem. Nu vangt de tragoedie voor Ahasverus aan. Naast Rachel, de liefde die naar het oneindige smacht, treedt hier op Bertha, de minnende met hare begrensde verwachtingen. Daar ziet Rachel, rustende in Ahasverus' armen met tranen van heimelijke vrees, dat het kruisbeeld aan haren hals bloedt. Zij wringt zich los uit de omhelzing van den vervloekte, en Ahasverus roept: ‘Christus, Christus, daaraan herken ik u!’
Een vreeselijke strijd ontstaat er tusschen de minnenden. Nu eens vervloekt Rachel Ahasverus als den booze, dan werpt zij zich weder in zijne armen. Daar verschijnt Mab op den drempel, met haar grijnslach des doods. Zij, ‘de weduwe van het niet’, zal de gelieven in den Straatsburger dom in den echt verbinden. Hier heeft Quinet aan dit wonder der gothiek leven en beweging weten te geven. Te middernacht doen daar de dooden hunnen omgang, ‘en de dom beeft, als een boot in den storm op het Galileesche meer.’
En als die dooden, keizers, koningen, pausen, ouders en kinderen klagen, den Christus, die hen niet opwekte, verloochenen, antwoordt de dom.: ‘ik ben de eeuwigheid zichtbaar op aarde. Gij zijt het dwalende uur, dat al loopende in de wereld den mantel der eeuwigheid heeft omgehangen. Ik ben treurig, gij zijt mijn speelbal. Danst, danst, koningen en koninginnen, kinderen en vrouwen, tot aan den morgen!’ Daar treeden Mab, Abasverus en Rachel binnen. De dooden groeten hunne koningin, en Ahasverus stemt in met het koor, dat den Christus loochent. Rachel wil hen van dwaling overtuigen, en vraagt te vergeefs, wat hij dan toch den Christus

{==668==} {>>pagina-aanduiding<<}
gedaan heeft. Mab' roept uit den rei der dooden paus Gregorius. Dit geraamte zal de vereeniging van den engel en den vervloekte zegenen. Hij vraagt Ahasverus' naam, en eene geweldige stem antwoordt: ‘Het is Ahasverus de Joodsche wandelaar, en ik ben de Christus, dien gij hebt gezocht in uwe graven!’ Het koor der dooden vloekt Ahasverus, en Rachel, ondanks de duivelen die haar met vlammen geesselen, houdt niet op genade te vragen voor haren geliefde. Dit brengt de dichter er toe het lijden zijner liefde te schetsen.
Als de vierde dag aanbreekt zijn er eeuwen verloopen. Wederom mag de oceaan klagen over zijne eenzaamheid. Ahasverus heeft de menschen zien ondergaan in den twijfel en doodsche ontkenning. Rachel staat hem nog altijd ter zijde. Tot den einde toe wil zij met hem deelen het eenige wat over is, den bitteren beker van zijn bestaan. Het einde der wereld is nabij. Alle de dooden, die waarlijk hebben lief gehad, staan op. De zee is ledig, en op de puinhoopen der wereld houdt Rachel uitgeput stil. Thans is Rachel, die sterven moet, wanhopig, en Ahasverus hoopt op God, nu het einde nadert. Mab drijft beiden naar het dal Josaphat. Met stoute en fantastische trekken teekent Quinet het oordeel over de geheele schepping uitgesproken. Het laatst verschijnt Rachel, Ahasverus ondersteunende. Jezus zit thans op Gods rechterstoel. Ahasverus erkent Jezus voor zijnen meester: dat hebben de mijlpaal voor zijne woning, de tong in zijn verhemelte, zijne tranen op zijn leger, en Rachel aan zijne zijde hem geleerd. Hij verhaalt zijne zwerftochten, in welke hij de rust zocht, en het onweder vond, de schaduw begeerde, en den zonnebrand ontmoette, den weg zijner jeugd opzocht, en het pad der eeuwige smart betreden moest. Zijne taak is afgeloopen. En wat zal hij nu? Naar het oosten wil hij niet wederkeeren. Hij verlangt het leven, en niet de rust, hij wenscht voort te gaan van kracht tot kracht, zijne sandalen wil hij reinigen in het stof der sterren, en door gedurige vernieuwing des levens, langs alle de trappen des heelals opgaan tot den Eeuwige zelven. Rachel is de eenige, die Ahasverus op dien weg wil volgen. Haar woord: ik zal u volgen, mijn hart is niet vermoeid, is Ahasverus'behoud. Christus zegent hem, als den pelgrim der komende werelden, den tweeden Adam. Als zoodanig heft Ahasverus den zegezang der toekomst aan, naar welken de volken luisteren: ‘Ik wil zien,

{==669==} {>>pagina-aanduiding<<}
wat geen oog ziet; ik wil aanraken wat geen hand betast, tot aan mijn jongsten snik wil ik het namelooze beminnen. Alles is geëindigd, alles begint op nieuw. De tijd gaat voorbij, de andere morgen komt niet, en mijne beenen zullen zich tot ruste eerst mogen kruisen op de bank der oneindigheid.’ Ahasverus, zegt Jehovah tot Christus, is de eeuwige mensch, op wien alle overigen gelijken. Een oordeel over hem zal ons dienen voor hen allen.’ Een engelenzang sluit het dichtstuk.
In een epiloog worden wij verplaatst ten dage, dat ook Christus verouderd is, en hij met een: ‘uw wil geschiede!’ aan de eeuwigheid vraagt hem uit te strekken in het graf zijns Vaders. Het laatste woord is de eeuwigheid, die beide het bestaan en het niet verslindt, en alleen blijft. In dezen epiloog spreekt Quinet het besef uit van hen, die lijden aan ‘de ziekte der toekomst.’ Dat is de ongedurige zielstoestand van hen, die een voorgevoel hebben van hetgeen wezen zal, maar slechts door dikke nevelen heen het kunnen zien en aanraken, die afgemat van wachten, uitgeput van zoeken, ineen zinken onder het wicht der toekomst, dat zij in een ledig heden hebben te dragen. Geen wonder dat een dichtwerk, dat aan zulk een besef klanken geeft, door Rome op den index geplaatst is.
Quinet's grondgedachte is die van Hamerling. Maar, mij dunkt dat de laatste slechts eene episode van Ahasverus' ronddoling heeft geteekend. Quinet's werk omvat het geheel der wereldgeschiedenis. De figuur van Ahasverus komt meer in het juiste licht, wanneer men eenmaal deze vinding des dichters in haar recht erkent. Quinet's heerlijk prosa, wint het in dit opzicht van Hamerling's rijmlooze jamben. De opvatting is hier veel grootscher. Maar tegen de opvatting der legende van Ahasverus door beide dichters hebben wij ernstig bezwaar.
De legende mag voor den dichter niet ophouden geleend goed te zijn. Nooit mag hij haar als draagster zijner gedachten een voorkomen geven, dat geheel afwijkt van haren aard. De legende is ook voor de dichter het erfgoed der voorgeslachten. Dat heeft hij te eerbiedigen. Naar mijne meening heeft evenmin als Quinet, ook de jongste bearbeider der Ahasverussage dit gedaan. Het zal wel geen betoog behoeven dat in de oorspronkelijke Ahasveruslegende, de middeleeuwsche christenkerk haar doemvonnis over Abrahams nakroost uitsprak. De kerkelijke onverdraagzaamheid is er aan het woord, en ze verschuilt zich achter den persoon

{==670==} {>>pagina-aanduiding<<}
van den zachtmoedigen martelaar van Golgotha. Haar doemvonnis was een, waarvan eerst het goddelijk oordeel ten jongste dage kan ontheffen, want het is het vonnis der plaatsbekleedster Gods op aarde. Zeker, dien vorm der legende kan noch mag de dichter onzer dagen bewaren, of hij zoude eene satyre schrijven op het Christendom in zijnen middeleeuwschen vorm. Maar de kern der legende is voorzeker, oppositie tegen Jezus. Van haar zegt de legende dat zij doet omdolen rusteloos buiten Christus in eene wereld, die nu eenmaal vol is van den zuurdeesem des grooten Galileërs. Hier is geen sprake van den mensch in het algemeen, het is de mensch in smadelijk verzet tegen den profeet en martelaar der nieuwe tijden. Nu mag en moet de dichter het karakter dier oppositie, in de legende slechts vluchtig geteekend, uit geschiedenis en ervaring nader toe lichten, en in beeld brengen. En altijd nog geloof ik dat in dit opzicht, de zoogenaamde ‘inval’ van Göthe der waarheid nabij komt. 1) Het verzet tegen Jezus heeft blijkens de geschiedenis een bij uitnemendheid realistich karakter gehad. Het eigenbelang der kerkvromen, en de behoudzucht der aanzienlijken hebben Jezus gekruisigd. En het volk dat hen volgde begreep niets van de woorden eener aanbidding Gods in geest en in waarheid, en van de beteekenis der volledige toepassing van het: heb God lief met alles wat in u is, en uwen naasten als u zelven. Het uiterste der oppositie van de zijde des volks is de Ahasverus der middeleeuwsche legende. Dat bepaalde karakter mag Ahasverus niet worden ontzegd. Hij is en blijft de nuchtere realist, en wel die van alle tijden en volken ook voor den dichter, die de legende wil gebruiken. Het blijft daarom te betreuren, dat Göthe zijn arbeid niet heeft voltooid. De jongste bearbeiding van Ahasverus heeft uit dit oogpunt bezien ons op de lippen gelegd het: dankbaar maar niet voldaan.
Dankbaar, omdat ons hier zoo veel schoons wordt gegeven, en de dichter hier werkelijk profeet is geworden. Onvoldaan, omdat er gezondigd is tegen historie en legende beiden.

Hoorn, Mei 1870.






{==671==} {>>pagina-aanduiding<<}

Calderon en het Spaansche drama,

door A.S. Kok. 1)

1.

Een der merkwaardigste verschijnselen in de geschiedenis der wereld, merkt Buckle op 2), is de grootheid en daarop betrekkelijk spoedig volgende val van Spanje. In breede trekken geeft hij ons te aanschouwen, hoe dat rijk tot een ontzaggelijk hoogen trap van bloei gekomen is, hoe het eenigen tijd den gewichtigsten invloed op de ontwikkeling en den gang van zaken in Europa heeft uitgeoefend, hoe het in drie werelddeelen buiten het onze zijne bezittingen uitbreidde, en hoe het weldra zedelijk en stoffelijk tot eene mate van uitputtingen en onbeduidendheid verviel, die het scherpste kontrast oplevert bij zijne vroegere grootheid. De oorzaak daarvan moet in het Spaansche volkskarakter gezocht worden. De wereldlijke macht en de geestelijkheid hadden steeds gemeene zaak gemaakt. De roem van het vaderland werd tevens altijd in verband gebracht met de verheffing en de zegepraal der kerk. De oorlogen in het binnenland met de Arabieren gevoerd, zoowel als de oorlogen in het buitenland en de vermeerdering van gebied in andere werelddeelen, werden beschouwd als eene heilige zaak, die de uit-
{==672==} {>>pagina-aanduiding<<}
roeiing van de ongeloovigen of den dood aan de ketters ten doel had, en bijgevolg als tot eer van God en de uitbreiding of verdediging der kerk beschouwd, een plicht werd genoemd. Zoo werden allengs twee in het oog vallende karaktertrekken het kenmerk van de geheele natie; namelijk: een onvoorwaardelijke eerbied voor de macht van den vorst en een hooggestemd religieus gevoel, gepaard met eene onbepaalde onder werping aan de geestelijkheid. ‘Meer dan het bloed geldt de koning,’ was een spreekwoord in Spanje geworden. ‘De zaak van den koning is de zaak van God,’ was niet alleen het woord van een Spaansch geschiedschrijver, maar dat van geheel het volk onder Filips II. ‘De persoon des konings werd door de getrouwe vasallen met zulk een heiligen eerbied
beschouwd, dat ook zelfs de schijn van tegenstand als eene soort van heiligschennis werd aangemerkt,’ zegt wederom een ander schrijver. In geen land waren tevens de macht en het aanzien der geestelijkheid zoo groot als in Spanje, Het gevolg was, dat bij zulk een onbepaald vertrouwen in den vorst en bij zooveel geestdriftvolle toewijding aan hetgeen het volk als eene heilige zaak beschouwde, alles van twee machten in den staat werd afhankelijk gemaakt, zoodat de geheele natie slechts handelde als een eenig dienaar aan die twee nauwverbonden machten onderworpen. Wanneer eene dier machten of beide, toont Buckle verder aan, ontaardt of verschijnselen van zwakheid en ontzenuwing vertoont, moet ongetwijfeld het volk in die ontaarding deelen of de gevolgen van de verzwakking onmiddellijk gevoelen, daar het in zijn staat van dienstbaarheid, met hoeveel trouw en geesdrift het zich ook toewijdde, zich nimmer zelfstandig heeft kunnen ontwikkelen en zich niet bewust is van zelf eene macht in den staat uit te maken.
Natuurlijk moest een en ander den gewichtigsten invloed uitoefenen op de letterkunde van Spanje. Eene geheele rij van dichters en schrijvers in de zestiende en zeventiende eeuw kan aangehaald worden, waaruit blijkt hoevele mannen van het woord tevens het zwaard hanteerden en daarna op min of meer lateren leeftijd tot eene geestelijke orde overgingen. Wij wijzen hier slechts op Cervantes, Lope de Vega en Calderon, drie der meest bekende mannen uit de geschiedenis der Spaansche letterkunde. De eigenaardige karaktertrekken van de geheele natie moesten zich natuurlijk ook sterk in het glansrijke tijdperk der

{==673==} {>>pagina-aanduiding<<}
letterkundige ontwikkeling, dat der zeventiende eeuw, vertoonen. Vandaar de belangstelling, die deze letterkunde in onze eeuw bijna in ieder land heeft opgewekt. Rijk en in de hoogste mate oorspronkelijk moest zij een onderwerp van nauwgezette beschouwing, veelal ook van levendige bewondering worden, waar zij bekend raakte. Wij leenen voor een oogenblik het woord aan een uitstekend oordeelkundige.
‘De Spaansche letterkunde,’ zegt Montégut, ‘heeft geheel en al het lot van de groote monarchie, welke vroeger bijna de geheele wereld onder het ontzag hield, dat haar aanzien opwekte, gedeeld, zoodat deze grootsche natie niet minder naar ziel dan naar lichaam -geleden heeft. Wat die natie eenmaal gevoelde is even als hare grootheid verdwenen; wat haar in de ziel omging behoort even als hare macht tot de geschiedenis van het verledene; hare vizioenen zijn uitgebluscht als het vuur harer auto da fé's. En toch is er geene letterkunde rijker, meer verscheiden, meer onderhoudend geweest, en er is wellicht geen volk ooit met zulk een aanleg voor het scheppen en genieten van letterkundige voortbrengselen begaafd geweest als het Spaansche volk. Spanje is in het bezit geweest van drie geestesgaven, die slechts zeer zelden gezamenlijk en vereenigd worden aangetroffen en waarvan eene enkele reeds voldoende zoude zijn om den roem van een volk en den opgang van zijne literatuur te verzekeren. Het zijn de gave der mystiek, de gave der waarneming in de werkelijke wereld, de gave van den heldenmoed. En deze drie talenten heeft het niet voor een deel, in nuancen en gewijzigd door andere overheerschende eigenschappen bezeten, maar geheel, maar volledig en in al de overmaat der ontwikkeling, die zij konden bereiken. De stoutheid en de overspanning dier mystiek zijn nergens in die mate aangetroffen; de schideringen, die men in andere landen aan de werkelijkheid ontleend heeft, verbleeken bijna voor de losheid en den ruwen gloed van zijne zederomans, en de adel van zijne tragische helden vertoont zich aan ons oog met eene fierheid, een gezag en een alles beheerschenden toon, die nooit bij de andere volken bekend zijn geweest. Intusschen, al die rijkdom in Spanje's letterkunde is verdwenen als in eene ontzaggelijke schipbreuk.
‘Wat verstaan wij daardoor? Willen wij zeggen, dat die rijkdom stoffelijk verdwenen is? Geenszins; wij bedoelen daar-
{==674==} {>>pagina-aanduiding<<}
mede, dat de schatten dier letterkunde nooit onder de geheele menschheid in algemeenen omloop zijn gekomen. Zij zijn slechs voor een deel en als klein geld onder de volken van Europa in omloop gebracht. En toch is reeds dat klein geld voldoende geweest om tot grondslag voor het fortuin van een Corneille te strekken en Le Sage er boven op te helpen Al die werken, zoo krachtig, zoo oorspronkelijk, zoo vol leven, zijn onbekend gebleven of liever vergeten na een oogenblik te hebben geschitterd; en wel zoozeer onbekend of vergeten, dat Schlegel voor een deel zijn roem (en niet het minst benijdbare deel) te danken heeft aan zijne waardeering van het genie van Calderon en zijne pogingen om er de oogen van geheel Europa op te vestigen. En wien gold die waardeering? Zij gold een dichter die in het midden der zeventiende eeuw gebloeid heeft en nauwelijks door twee geslachten van ons gescheiden was geweest. Die merkwaardige ontdekking van Schlegel echter heeft niet de uitkomst gehad, die men er van had kunnen verwachten en die andere groote ontdekkingen van dien aard, zooals die van Shakespeare's genie bijvoorbeeld, hebben genoten. De schatten van deze mystieke en helden-drama's hebben niets bijgedragen om het geestelijk erfdeel der menschheid in waarde te doen toenemen. De verhevenheid van Calderon's standvastige vorst, (El principe constante), de woeste dweepzucht van de vereering van het kruis (La devocion de la Cruz), de onstuimige waanzin van de wonderbare toovenaar (El Magico prodigioso), de grootsche en trotsche melancholie van het leven is een droom (La vida es sueno) worden en kunnen slechts gevoeld en begrepen worden door letterkundigen, door geleerden met eene rijke verbeelding
begaafd, door de dilettanten die ten minste eenigszins den natuurlijken aanleg voor de waardeering van het grootsche bezitten, door de verlichte lezers die dergelijke werken zonder inspanning in zich kunnen opnemen en iets in zich kunnen gevoelen van dat geestelijk leven en dat religieus gevoel, wier gloed die werken heeft bezield. Wij weten wel dat aan het hoofd van de werken van ieder groot dichter zou moeten staan: gewijde grond, verboden toegang voor de oningewijden; maar wat Calderon's lezers betreft, die oningewijden zijn niets minder dan de menschheid in 't algemeen. Terwijl aldus de werken van Shakespeare dagelijks meer lezers winnen in staat om ze te begrijpen en te waardeeren, worden de werken van den

{==675==} {>>pagina-aanduiding<<}
grootsten dramadichter in Spanje dag aan dag ontoegankelijker, zelfs voor het beperkte publiek, waarvoor zij geschreven zijn. Iedere schrede van den tijd voorwaarts maakt, door ons verder van hen te verwijderen voor wie die werken geschreven zijn, het moeielijker die werken te begrijpen, zoo zelfs dat men den dag kan voorspellen, dat de scheppingen van den grootsten man, waarop Spanje zich na Cervantes beroemen kan, slechts het deel zullen zijn van een uitgelezen kring dergenen, die met eene rijke mate van geestdrift en verbeelding bevoorrecht zijn.
‘Waarom, zou men kunnen vragen, hebben de voortbrengselen der Spaansche letterkunde zich niet langer kunnen staande houden dan gedurende een enkel geslacht van lezers; waarom hebben zij de gunst, waarin zij zich in de onderscheiden perioden van hun verschijnen hebben mogen verheugen, niet langer dan alleen bij het levende geslacht kunnen genieten? Is het ook, omdat zij te uitsluitend spaansch zijn; dat zij ons te hardnekkig naar een verleden terugvoeren, dat voor ons verdwenen is; dat zij ons te partijdig éen enkel bijzonder karakter voorstellen, dat slechts aan éen tijdperk en aan éen land behoort? Zonder twijfel zijn dit eenige der oorzaken, die er toe hebben medegewerkt, dat zij grootendeels in vergetelheid geraakt zijn. Maar, er is meer dan éene andere letterkunde, die even uitsluitend nationaal is als de Spaansche en die geenszins dezelfde onverschilligheid in het buitenland ontmoet heeft, gelijk bijvoorbeeld de Engelsche letterkunde. De groote dichters van Engeland, met Shakespeare aan het hoofd, voeren ons terug naar een nog meer verwijderd tijdperk dan dat hetwelk de Spaansche literatuur ons afschildert, terwijl zij ons mede eigenaardige karakters voorstellen, die zoo mogelijk nog meer van ons verschillen. Indien het moeielijk is zich een Spanjaard te gevoelen van de zestiende en zeventiende eeuw, het is, naar het schijnt, niet minder moeielijk zich bij Shakespeare een Schot en Scandinaviër uit de elfde, of een Italiaan uit de veertiende, of eindelijk zich een Engelschman uit de vijftiende eeuw te gevoelen. Het is, bijgevolg, in het groote verschil van den geest, die de beide soorten van literatuur bezielt, dat men de reden moet zoeken van het verschil, in den opgang dien zij maken gelegen. De Engelsche letterkunde is bezield met een krachtigen levensadem, hoe nationaal en schijnbaar eenzijdig zij ook zijn moge. Het karakter uit de middeleeuwen, dat Shakespeare mij voor-
{==676==} {>>pagina-aanduiding<<}
stelt, is
mij noch vreemd noch vijandig. Het staat mij toe op gemeenzame wijze er mede kennis te maken, zonder mij te verschrikken of mij op een afstand te houden. Er heeft tusschen ons beide eene bijzondere wisseling van wederzijdsche sympathie plaats; dat karakter brengt mij tot zich en - wat vreemd is - ik breng het tot mij. Ik ontdek dat de persoon dien het voorstelt, een ander is dan ik ben en evenwel gevoel ik dat hij dezelfde is als ik. De eigenaardige mensch die in hem is, vereenzelvigt zich zonder dat dit zijne individualiteit te kort doet of dat hij zijn karakter verliest, gemakkelijk met den eeuwigen mensch. Ik kan met hem leven, strijden, beminnen, en ik zou niet den minsten afkeer gevoelen om hem tot mijn deelgenoot in het leven, tot mijn meester en heer te hebben. Maar hoezeer verschillend daarvan zijn de gevoelens, die mij de personages van de Spaansche literatuur inboezemen. Die karakters, van welken aard ook, van den held tot den bedelaar, stooten alle gemeenzame toenadering af en versmaden alle sympathie, welke niet van diegenen uitgaat, die zij hunne gelijken of hunne naasten kunnen noemen. Het zijn de meest eenzijdige aristocraten, die er op de wereld kunnen bestaan. Zij schijnen niet te verlangen dat ik kennis met hen maak, en ik zelf heb er ook waarlijk het hart niet toe. Ik voel mij gedwongen mij zelven met eene zekere nederige beschroomdheid te bekennen, dat er geen enkele band tusschen ons bestaat, dat zij noch mijne broeders noch mijne gelijken zijn, en ik houd mij op een behoorlijken afstand met verdeelde gevoelens van vrees en eerbied. Niet alleen zijn deze personages van een ander tijdperk dan ik, maar zij zijn door een geest van geheel anderen aard bezield. In de helden van Shakespeare hervind ik tegelijk den man die ik ben, of den man die ik zou wenschen te zijn; maar ik gevoel mij niet in dat geval tegenover de helden van Calderon. Deze laatsten zouden het beneden zich achten een man te zijn als ik, en ik heb noch de
aanmatiging noch de dwaasheid ooit te willen zijn wat zij zijn. Ik zeg, dat ik mij zulks niet aanmatig en ik begeer zulks in geenen deele. O wat moet die adeltrots een zware last zijn! Wat moet die laatdunkende fijngevoeligheid een bijtend vergif zijn. Hoe verslindend moeten de vlammen van dit fanatisme zijn! Waarlijk, naarmate ik er het oog op vestig, voel ik mij bijna doordrongen van het gevoel van den goeden Sancho Panzo, nadat hij een

{==677==} {>>pagina-aanduiding<<}
proefje had genoten van het stadhouderschap op het eiland Barataria; al die grootheid, die adeldom, die hartstocht, wel verre van mij toe te lachen, jagen mij schrik aan en ik acht mij gelukkig dat ik er niet in behoef te deelen.
‘Men weet, dat eene afgrijselijke ondeugd, die der wreedheid, de verheven hoedanigheden van het heldhaftige Spanje der zestiende eeuw heeft ontsierd. Zou ik mogen beweren dat er in zijne letterkunde eene ondeugd gevonden wordt, die daarmede samengaat en dat zij die deugd mist, welke men humaniteit noemt? Zij is aristocratisch, verheven, ridderlijk tot aan de grenzen van de dwaasheid, godsdienstig tot aan die der overspanning, vrij tot bijna ruw, maar zij is niet humaan, en daaronder versta ik, dat zij die snaar niet kent, die de smart en de vreugde van onze gelijken in ons doen trillen. In al de drama's en in al de verhalen, waarin de liefde eene rol speelt, zal men te vergeefs een dier woorden zoeken, die de bron der tranen doen ontspringen. De zielen zijn van vuur en de harten schijnen van brons te zijn. De stormen van dezen hartstocht zijn verschroeiende stormen zonder regen, volkomen te vergelijken met windvlagen op dorre en verbrande vlakten, zoo zelfs dat de gevoelens van het karakter zich schijnen gevormd te hebben naar de verschijnselen in het klimaat.’
Deze aanhaling bevat tevens den sleutel op het uiteenloopend verschil, waarmede Calderon is beoordeeld geworden. Vóór alles moeten wij echter den lezer waarschuwen, deze woorden niet onvoorwaardelijk op HET LEVEN IS EEN DROOM toe te passen. De grootsche en trotsche melancholie die dit stuk ademt, gelijk reeds gezegd is, maakt het met andere eigenaardigheden tot een stuk, dat overal en steeds de levendigste belangstelling zal opwekken. Het is ongetwijfeld een drama, dat het meest algemeen menschelijk is, dat de meeste sympathie opwekt, dat spreekt tot allen die het lezen of de voorstelling bijwonen, dat in zijn held een beeld vertoont, hetwelk werkelijk de snaren van medelijden en innig gevoel doet trillen. Er is hartstocht in dit stuk, die in plaats van tegen te staan, het hart van den toeschouwer beurtelings met verontwaardiging vervult of verheven gevoelens wakker maakt. In het onrecht een edel karakter aangedaan, zien wij den mensch beleedigd, van welk volk, van welken tijd ook. De rechtmatige toorn door het plegen van onbillijkheid en door bekrompen denkbeelden opgewekt, is

{==678==} {>>pagina-aanduiding<<}
niet aan plaats òf tijd gebonden. Geestdrift bij de aanschouwing dat de beleedigde menschheid gewroken wordt, in weerwil van alle berekening, van alle list, overleg en zoogenaamde voorzichtigheid, in weerwil van alle samenspanning, van zelfzucht en staatkundige intrigue, zal steeds het deel blijven van de beschaafde maatschappij. Vandaar de belangstelling die het leven is een droom steeds genoten heeft, vandaar dat men aan dit stuk schier het eerst denkt, waar er van Calderon sprake is. Vandaar dat geen drama in de Spaansche letterkunde zoozeer aan Shakespeare doet denken, zoozeer een geest ademt, die ook den Britschen dichter bezielde. Voor wij onze beschouwing en ons overzicht verder voortzetten, moeten wij nog naar een tweetal schrijvers verwijzen, die als scherpzinnige oordeelkundigen, als mannen die zich met hart en ziel aan de studie der Spaansche letterkunde hebben toegewijd, beiden gehoord moeten worden, daar zij als de vertegenwoordigers kunnen optreden van de twee richtingen, die zich bij de beoordeeling der Spaansche letteren in het algemeen en Calderon in het bijzonder, vooral onder de volken van Germaanschen oorsprong, hebben voorgedaan. De eerste schrijver dien wij noemen is Schlegel, de man die zooveel tot de kennis der Spaansche literatuur heeft bijgedragen. Na over Lope de Vega en zijne tijdgenooten gesproken te hebben, gaat hij aldus voort.
‘Nu trad eindelijk don Pedro Calderon de la Barca op, een genie even vruchtbaar, een schrijver even werkzaam als Lope de Vega, en toch een dichter in een geheel anderen zin, een dichter zoo ooit iemand dien naam verdiend heeft. In hem vertoont zich opnieuw, en wel in veel hoogeren graad, het vermogen, de geestdrift op te wekken en het tooneel volkomen te beheerschen; om in een woord alles te zeggen, hij was even goed als Lope een wonder der natcur. De levensjaren van Calderon houden gelijken tred met die der zeventiende eeuw. Hij was bijgevolg zestien jaar oud toen Cervantes stierf, en vijfendertig jaar toen Lope de Vega van het tooneel der wereld trad, welken dichter hij bijna eene halve eeuw overleefde. Naar de opgaven zijner levensbeschrijvers heeft Calderon meer dan honderd en twintig tooneelstukken geschreven, meer dan honderd allegorische geestelijke schouwspelen, weder een honderdkluchtige nastukjes of Saynetes en onderscheiden andere niet dramatische gedichten. Daar hij van zijn veertiende tot zijn

{==679==} {>>pagina-aanduiding<<}
tachtigste jaar, dat is tot aan zijn dood, dramatische gedichten geleverd heeft, zoo verdeelen zich zijne stukken werkelijk over eene groote tijdruimte, zoodat men - hoe groot het aantal zijner werken ook zijn moge - niet kan beweren, dat hij met zulk eene overijlde haast geschreven heeft als Lope de Vega. Hij heeft er den tijd toe genomen, zijne plannen rijpelijk te overdenken, gelijk werkelijk uit zijne stukken blijkt. Eene gedurige oefening heeft hem dan ook eene groote vaardigheid in de uitvoering zijner plannen doen verkrijgen.
‘In dezen overvloed van werken, bijna niet te overzien, is niets te vinden, wat los weg en op goed geluk daarheen geworpen is. Alles is naar zekere, goed volgehouden grondbeginselen en met den scherpzinnigsten blik van een kunstenaar en volkomen meesterschap aangevangen en voltooid. Dit is onmogelijk te ontkennen, ook al meent men den hoogen, weelderigen stijl aan het romantische drama van Calderon eigen voor manier te mogen houden, ook al beweert men dat de stoute vlucht zijner poëzie de grenzen te buiten gaat en op het dwaalspoor vervalt. Want Calderon heeft overal datgene wat zijne voorgangers bloot als bijkomend sieraad beschouwden, tot werkelijke kunst verheven en hem kon niets voldoen, wat niet met den edelsten en fijnsten bloesem van het kunstvermogen kon gelijk gesteld worden. Vandaar ook, dat hij zich in zoo menige uitdrukking, in beelden, vergelijkingen, ja zelfs in vele spelingen van toestanden verhaalt; want werkelijk was hij veel te rijk om iets bij zich zelven, laat staan bij anderen, te moeten borgen. Het effect bij het verschijnen op het tooneel is zijn hoogste doel, doch dit anders bekrompen doel is bij hem een wel overdacht en gevestigd beginsel. Ik ken geen dramadichter, die aan het effect zulk een echt poëtische kleur gegeven heeft, die tegelijk de zinnen zoo levendig streelt en tevens den toeschouwer zoozeer opvoert tot de gewesten boven het zinnelijke.’
Sismondi is de tweede geleerde, wien wij thans het woord geven. Nadat hij het bovenstaande van Schlegel heeft aangehaald en zelf erkent, dat wel niemand Calderon den naam van een groot dichter zal durven weigeren, vervolgt hij aldus.
‘Werkelijk schijnt mij Calderon, hoezeer hij ook door de natuur met een genialen geest en de schitterendste verbeelding begaafd is, een man toe, die geheel en al de man zijner eeuw was, de man van het ellendige tijdperk dat naar Philips IV

{==680==} {>>pagina-aanduiding<<}
genoemd is. Wanneer eene natie ontaardt; wanneer zij verliest al datgene wat haar gunstig onderscheidt: dan heeft zij niet langer een geopend oog voor de modellen van ware grootheid, van ware deugd en voortreffelijkheid, en zij vervalt alsdau, zoodra zij die meent voor te stellen, in schroomelijke overdrijving. Dit is in mijn oog het karakter van Calderon: hij gaat in alle opzichten het doel der kunst voorbij. De waarheid is hem onbekend, en het ideaal dat hij zich vormt, beleedigt steeds door zijn gebrek aan een juist begrip en innig gevoel van hetgeen recht en billijk is. In het gemoed van de oude Spaansche ridders woonde een edele trots, die aan het bewustzijn van tot een roemvol vaderland te behooren onafscheidelijk verbonden was; doch de verwaten trots bij de helden van Calderon schreeuwt ons in het oor bij het verval van hun land en hunne eigene slaafsche onderworpenheid. Het was een kenmerk van de oude zeden der ridders, dat zij een billijk gevoel van eigenwaarde hadden, hetwelk beleedigingen wist te voorkomen en ieder de achting van zijne gelijken verzekerde; maar sedert de eer van den staat en eigen eer door een schandelijk verdorven hof gedurig werd prijs gegeven, verwisselde het tooneel het eergevoel met een overspannen gevoel van lichtgeraaktheid dat, onophoudelijk gekwetst, ook onophoudelijk schrikkelijke wraak vorderde en dat in de werkelijkheid niet had kunnen bestaan, zonder de geheele maatschappij om te keeren. Tweegevecht en moord maakten scheering en inslag uit in het leven van een edelman, en sedert de zeden der natie afkeer begonnen te verwekken, moesten de zeden op het tooneel voorgesteld nog grooter afkeer inboezemen. Evenzoo waren de zeden van de vrouwen ontaard. De intrigue was tot achter de getraliede vensters van ieder huis, zelfs tot achter de ijzeren vensterstangen van het klooster doorgedrongen. De galanterie was het huiselijk leven binnengeslopen en had bijgevolg de echtgenooten van elkander vervreemd en het huiselijk
geluk vergiftigd. Calderon wist dit en zag het. Maar nu gaf hij zijne vrouwelijke karakters des te meer strengheid, naarmate de werkelijke moraal ontzenuwd was. Hij verliest de natuur uit het oog en terwijl hij meent het ideaal te bereiken, kent hij niets anders dan overdrijving.
‘Evenals nu de zeden op het tooneel bestendig nagemaakte zeden en bijgevolg valsch waren, zoo is de taal des dichters

{==681==} {>>pagina-aanduiding<<}
het nog veel meer. De Spanjaarden dankten aan hun omgang met de Arabieren hun smaak voor hyperbolen en de stoutste beeldspraak; doch Calderons manier is niet van eene Oostersche lucht doortrokken, zij is bepaald zijne eigene, want zij overtreft alles wat zijne voorgangers zich hadden veroorloofd. Wanneer zijne verbeelding hem een schitterend beeld aan de hand geeft, houdt hij het eene geheele bladzijde vol en geeft het niet eer op voor hij zijne lezers vermoeid heeft. Hij rijgt vergelijking aan vergelijking en maakt, terwijl hij zijn onderwerp met de schrilste kleuren overlaadt, dat de oorspronkelijke vorm nauwelijks te herkennen is onder de opeenstapeling van de trekken die hij het geeft. Hij geeft aan de smart eene zoo poëtische taal, laat haar zoo onverwachte beelden zoeken en die beelden, buiten haar om gevonden, met zooveel zorg uitwerken, dat men ophoudt hèm te beklagen, die zich zoo gemakkelijk van zijne smart ontdoet om geestig en welbespraakt te zijn. Dat gezochte en die rij van tegenstellingen, welke men den Italianen onder den naam van concetti heeft verweten, zijn zelfs bij hen, die er zich het meest aan schuldig maken, nog heel eenvoudig tegenover de gestadige verwringingen van Calderon. Men bemerkt dat hij door die ziekte des geestes is aangetast, welke aan het einde der eeuw van goeden smaak, in iedere literatuur opgang gemaakt heeft. In Rome zien wij hare eerste verschijnselen met Lucanus opkomen; in Italië was zij het kenmerk der seicentisti; in Frankrijk bewoonde zij het hotel van Rambouillet; in Engeland heerschte zij gedurende de regeering van Karel II. Alle eeuwen die tot beter inzicht gekomen zijn, veroordeelen haar eenstemmig als behoorende tot het tijdperk van den slechten smaak.’
Het zou zeker moeielijk schijnen de uitspraken van twee geleerden en scherpzinnige oordeelkundigen - uitspraken zoo te eenenmale uiteenloopend - met elkander te verzoenen, zoo niet de kennis van beide schrijvers ons daarbij den weg aanwees. Schlegel was de enthousiast, die aan het hoofd van de romantische school eenigszins doordraaft op zijne theoriën van kunst en alles verheft wat binnen den kring van zijne opvatting valt, waar het de waardeering geldt van een ongetwijfeld groot genie als Calderon was. In zekeren zin behoort Calderon nog aan de Middeleeuwen. Alles wat ons daaraan herinnert moest de onvoorwaardelijke ingenomenheid van Schlegel verwerven.

{==682==} {>>pagina-aanduiding<<}
Hij heeft slechts een oog voor datgene wat het meest met zijne denkbeelden en zijn systeem overeenstemt: hij sluit het oog zelfs voor alles wat die denkbeelden als ongerijmd zal kenmerken en dat systeem onhoudbaar doet voorkomen. In zijne bewondering voor Calderon, wien hij de eereplaats weder tracht te verwerven die hem werkeiijk toekomt, maakt hij zijne onmiskenbare gebreken zelfs tot schoonheden of tracht ze ons als zoodanig op te dringen. Voor het dichterlijke, het stoute, het oorspronkelijke bij Calderon, in tegenoverstelling van een ontaard classicisme, had hij een bijzonder vatbaren geest, en het was hem bijna eene letterkundige roeping geworden op de schatten eener literatuur te wijzen, die zich vrij en zelfstandig ontwikkeld had, terwijl men in vele landen van Europa reeds bezig was de ketenen te smeden, die de vrije beweging van den geest op het gebied der kunst belemmeren moesten - op de schatten eener literatuur bijgevolg, die den stempel droeg van den volksgeest, ridderlijke gevoelens en een innig geloof. Maar de geestdrift heeft somtijds, hoe verdienstelijk zijne pogingen ook waren, zijn blik beneveld en aan zijn oordeel die bezadigdheid en kalmte ontnomen, welke de onmisbare eigenschappen van den kunstrechter moeten zijn.
Sismondi daarentegen was, schoon evenzeer toegerust voor zijne taak, een meer koel redeneerend rechter, een man bij wien de geestdrift zich zelden uitlaat, die ook nooit als de verkondiger van een systeem optreedt en voor wien bijgevolg de letterkundige voortbrengselen niet louter bestaan om een afgetrokken systeem te steunen. Hij is in bijzondere mate onafhankelijk en wil van geene school weten. Om de woorden romantiek en classicisme bekreunt hij zich betrekkelijk weinig. Vandaar dat zijn werk, hoe hard somtijds ook aangevallen in den laatsten tijd, steeds groote waarde zal behouden. Bovendien is het vrij duidelijk merkbaar, dat hij in zijn oordeel over Calderon zich wel eenigszins tegenover de hooggestemde en zekerlijk eenzijdige lofspraken van Schlegel plaatst. Hij zou waarschijnlijk minder streng geweest zijn, indien Schlegel minder overdreven geweest ware. De partijdigheid van den eene heeft de onpartijdigheid van den andere een strik gespannen. De waarheid in zijne woorden vervat - want er is zonder twijfel veel waarheid in - is dus niet de geheele waarheid. Hij zelf gevoelt dit eenigszïns, en vandaar dat hij eene scherpe

{==683==} {>>pagina-aanduiding<<}
uitspraak schier op dezelfde bladzijde tracht te vergoelijken, door te zeggen dat Schlegel in vele opzichten niet zonder gevolg zijne ingenomenheid en geestdrift zou kunnen verdedigen. ‘Calderon,’ zoo zegt hij, ‘is inderdaad de ware dichter der inquisitie. Hoe bezield ook door een religieus gevoel, dat hij echter al te zeer in bijna alle stukken lucht geeft, boezemt hij mij toch slechts afkeer in van dien godsdienst welks prediker hij wordt. Nooit is iemand er toe gekomen het Christendom in die mate te verwringen; nooit heeft men het zoo schrikwekkende hartstochten, zulk eene ongerijmde moraal toegedicht.’ En toch, gelijk wij zeiden, voelt hij zich gedrongen een weinig verder te zeggen: ‘Intusschen willen wij niet vergeten, dat de gebreken die ik heb opgemerkt, in geenen deele aan de schoonheden afbreuk doen, die Schlegel heeft aangetoond. Haar aantal blijft nog altijd groot genoeg, om Calderon onder die dichters te plaatsen, wien de rijkste en meest eigenaardige fantasie geschonken is, en wier eigen manier dikwijls hoogst aantrekkelijk is.’

II.

Vóor wij de werken van Calderon meer opzettelijk in ons overzicht bespreken, willen wij een korte schets van de geschiedenis van het Spaansche drama geven, gelijk het zich tot aan 's dichters optreden ontwikkeld heeft.
Het heeft een betrekkelijk langen tijd geduurd, vóor zich in Spanje een eigenlijk nationaal drama vestigde. En toch toonde het volk eene groote genegenheid voor tooneelvoorstellingen, gelijk blijkt uit het feit, dat de kerkelijke vertooningen, waaruit zich de zoogenaamde mysteriën of geestelijke schouwspelen ontwikkeld hebben, nergens zoo zeer in den smaak van het volk vielen, zich nergens zoo lang hebben staande gehouden als in Spanje. Zelfs toen het wereldlijke drama zijn hoogste toppunt van bloei bereikt had, bleef het geestelijk schouwspel nog altijd een belangrijk deel van de dramaliteratuur uitmaken als kon het volk niet scheiden van de vertooningen, waarin het kinderlijk geloof en de zin voor levendige voorstelling, bij zijne voorvaderen een bepaalde karaktertrek, zich zoo lang hadden verlustigd. De eerste sporen van tooneelvoorstelling en dramatische voortbrengselen moeten dan ook in die oude kerkelijke spelen gezocht

{==684==} {>>pagina-aanduiding<<}
worden. Trouwens, niemand zal zich verwonderen dat de kerk meer dan ergens elders in Spanje de wieg is geweest van de dramatische poëzie. Op alle groote feesten van het jaar, vooral op Kersmis, Paschen en Pinksteren, gaf men voorstellingen voornamelijk aan het leven van Jezns ontleend, zoo als die van zijne geboorte, zijn lijden, zijn dood, zijne opstanding en de nederdaling van den Heiligen Geest op de Apostelen. Al zeer spoedig werden het voorstellingen aan de geschiedenis der kerk, de legenden der Heiligen of de overleveringen, die eene kerkelijke kleur hadden en waarin een of ander mirakel een machtigen indruk moest teweeg brengen, ontleend. Wat was dit anders dan l'Evangile en áction, entrant dans les esprits par les sens, gelijk een Fransch schrijver het noemt. De priesters zelven waren de acteurs in deze geestelijke of gewijde schouwspelen, welke dienden om den eigenlijken kerkdienst aan te vullen. Die vertooningen kregen natuurlijk eerst bepaald het dramatisch karakter, toen de dialoog er aan werd toegevoegd en langzamerhand bepaalde personages optraden, die de hun aangewezen rol hadden te vervullen en in onderscheiden stukken bestendig voorkwamen. Zoozeer waren die voorstellingen naar den aard der tijden, dat zelfs Pausen gunstige toezeggingen van aflaat deden ter wille van hen die ze bijwoonden.
Wanneer deze vertooningen als werkelijke geestelijke schouwspelen in Spanje opkwamen, kan met geene zekerheid bepaald worden. Ongetwijfeld moet dit reeds zeer vroeg geweest zijn, want in het midden van de dertiende eeuw waren zulke voorstellingen niet alleen reeds algemeen onder het volk, maar hadden zij reeds verschillende vormen aangenomen en waren tot groote misbruiken vervallen, die de ergenis van overheid en geestelijken niet weinig opwekten. Zoo haalt Ticknor eene akte van Alfonsus X aan, waarin op deze misbruiken gewezen wordt, zoodat deze vorst het noodig achtte paal en perk aan de ingeslopen vrijheden te stellen en de voorstellingen bepaald onder het voortdurend toezicht van de geestelijken te plaatsen. Men liet, volgens een Spaansch schrijver, in de prachtigsche kerken vrouwen van zeer verdachte zeden optreden, en men stelde dingen voor, die den toeschouwer met levendigen afkeer moesten vervullen en die ons met schaamte en een pijnlijk gevoel zouden vervullen, zoo wij ze moesten herhalen. Intusschen, het is in die stukken, of liever in dit nationaal gebruik, dat wij den oorsprong hebben

{==685==} {>>pagina-aanduiding<<}
te zoeken van de Autos sacramentales of gewijde spelen, waarin het genie van Lope de Vega en vooral dat van Calderon geschitterd heeft; dat wij bij verdere ontwikkeling en vrijwording van de banden der kerk het wereldlijk drama zien opkomen en bloeien, hetzij dan als Commedias, of gewone tooneelstukken, Entremeses of kleine tusschenspelen, Saynetes of kleine nastukjes, of eindelijk als die bijzondere soort van tooneelstukken, die de Spanjaarden Commedias de capa y de spada noemen, waarover wij straks een woord zullen spreken.
Bij die ontwikkeling van het wereldlijk tooneelspel waren er drie omstandigheden, die nadeelig konden worden voor het ontstaan van een eigenlijk nationaal drama. Het waren de invloed en vervolgens de strijd van de geestelijkheid, de inwerking van de gelijktijdige uitheemsche letterkunde, vooral die van Italië, en eindelijk de opkomende smaak voor en navolging van het klassieke treurspel. Toen de rechte man optrad, was Spanje aan die ongunstige omstandigheden ontkomen en vond in Lope de Vega den eigenlijken grondvester van zijn volksdrama, dat vervolgens door Calderon en zijne tijdgenooten tot zijn hoogste punt van bloei werd gebracht.
Wat de eerste omstandigheden betreft, het zal niemand verwondering baren, dat in een land, waar de dramatische voorstellingen sedert eeuwen in de hand of onder het toezicht der kerk waren geweest, die kerk niet geneigd was haar invloed en toezicht op te geven, vooral toen de eerste pogingen om een wereldlijk drama te scheppen blijkbaar door het volk met zooveel ingenomenheid begroet werden. De Inquisitie, die zich weldra eene macht had aangematigd, welke door niets in den staat was toegestaan, doch alleen in eene lijdelijke onderwerping geduld werd, bemoeide zich zeer spoedig met de tooneelvoorstellingen. Reeds kort na 1520 werden de voorstellingen met een interdict bedreigd, dat werkelijk tot 1573 van kracht bleef. Van de weinige stukken, die onder Karel V geschreven werden, ontsnapten slechts enkele strikt gewijde spelen aan den kerkban, en nog in 1598 werden de schouwburgen gedurende twee jaren voor goed in Madrid gesloten. Doch de smaak en behoefte van het volk, gesteund door het hof en de aanzienlijken in een volgend tijdperk van sterk opgewekt letterkundig leven, waren der geestelijke macht te sterk. De schrijvers zelven maakten bovendien, hetzij dan opzettelijk of onwillekeurig, het verzet

{==686==} {>>pagina-aanduiding<<}
der geestetijkheid krachteloos. Sommige van hen waren geestelijken of werden vroeg of laat lid eener geestelijke orde; behalve aan het wereldlijk drama wijdden zij aan den traditioneelen kunstvorm van het gewijde schouwspel in hunne dutos sacramentales, sedert eeuwen nationaal, niet minder hunne talenten, zoodat zij in evenveel stukken weder goed maakten, wat zij in andere naar het oordeel der strengere drijvers bedierven; eindelijk nog hadden de meeste hunner stukken die sterk en geheel bijzonder katholieke kleur, die het kenmerk was van alles wat een Spaansch karakter droeg.
Door de nauwe banden, die Spanje en Italië vereenigden, moest natuurlijk de Italiaansche letterkunde niet zonder invloed blijven op de Spaansche. Het minst echter bleef die invloed voortdurend merkbaar in de ontwikkeling van het drama. Veel grooter was hij op andere soorten van dichterlijke voortbrengselen, die meer het eigendom van de geleerden en beschaafden waren. De volksgeest onderscheidde zich te zeer van het Italiaansche karakter om op den duur zich te kunnen verzoenen met den geest van het vreemde drama, en daar tooneelstukken boven alles den bijval van het volk moeten genieten, zoo zij een belangrijk of hoofdbestanddeel der literatuur zullen worden, kon het niet anders of de invloed van het vreemde drama moest slechts voorbijgaande zijn. Het was dan ook meer de smaak voor de tooneelvoorstellingen en bepaaldelijk voor het wereldlijk tooneelspel, die door den veelvuldigen omgang met Italianen werd aangewakkerd. Het bewaren van zijne nationaiiteit heeft dus het Spaansche volk zijn nationaal drama geschonken.
Op dezelfde wijze was het gesteld met den invloed door de beoefening en navolging van het klassieke treurspel uitgeoefend. In de eerste plaats waren de pogingen om het drama der ouden na te volgen betrekkelijk gering in vergelijking met andere landen, en in de tweede plaats waren zij hoogst gebrekkig. Toen dus ook Spanje deel nam aan de algemeene beweging door de Renaissance opgewekt, bleek noch de kracht van het talent noch de invloed van hoogescholen en geleerden groot genoeg om den nationalen geest te winnen en de neiging van het eigenlijke volk eene willekeurige richting te geven. Werd dus ook van dien kant de letterkunde en meer bepaald het drama eenigszins bedreigd, het gevaar is slechts tijdelijk geweest, de zelfstandige ontwikkeling van dit kunstvoortbrengsel heeft er nagenoeg niet onder geleden.

{==687==} {>>pagina-aanduiding<<}

Van welken tijd, is thans de vraag, dagteekent de eigenlijke opkomst van het drama in Spanje? De geestelijke schouwspelen waren, gelijk wij gezien hebben, reeds in het midden der dertiende eeuw algemeen in Spanje bekend en zeer populair; doch van een eigenlijk wereldlijk drama kan men nauwelijks spreken voor het laatste gedeelte der vijftiende eeuw. Vandaar dat Rojas, door Ticknor een groote autoriteit genoemd in alles wat de geschiedenis van het tooneel betreft, de opkomst van het drama laat samenvallen met de verovering van Granada en de ontdekking van Amerika, twee gewichtige gebeurtenissen in de geschiedenis van Spanje. In 1492, zoo zegt een geleerd oudheidkundige in den tijd van Filips IV, begonnen reizende gezelschappen in onderscheidene plaatsen van Castilië publieke voorstellingen te geven van de stukken door Juan de la Enzina geschreven.
Enkele voortbrengselen, die min of meer aan den vorm van het drama doen denken, waren intusschen voorafgegaan. Daaronder rekent men in de eerste plaats den mingo revulgo, eene satire in den vorm van het herdersdicht en geschreven in de vrije en krachtige taal van de lagere volksklasse. Het is een dialoog tusschen twee personen, waarvan de eene de hoogere, de andere de lagere standen voorstelt, en is geschreven in twee-en-dertig coupletten, behandelende den beklagenswaardigen toestand van zaken onder de regeering van Hendrik IV. Men vermoedt dat het stuk omstreeks 1472 vervaardigd is. Een ander merkwaardig voortbrengsel van denzelfden tijd nagenoeg is getiteld célestine, eigenlijk een dramatische roman in een-entwintig bedrijven of afdeelingen, waarvan het eerste en verreweg het grootste bedrijf door Rodrigo de Cota, en de overige twintig door Ferdinand de Rojas geschreven zijn. De drie hoofdkarakters zijn Calisto, een man van een ridderlijken aard, Meliboea, een meisje zoo beminnelijk en rein als een engel, en Célestine, eene boosaardige oude vrouw, die door hare helsche listen Meliboea in het verderf stort. Calisto wordt aan het einde van een ladder geworpen, kort nadat Célestine op het oogenblik van haar triomf door hare eigen handlangers vermoord is geworden, terwijl de misleide Meliboea zich van een hoogen toren naar beneden stort. Geen boek heeft vóór den don Quichot zulk eene groote populariteit verkregen als het gemelde dramatisch gedicht. Het bevat gedeelten die uitmunten

{==688==} {>>pagina-aanduiding<<}
door levendigheid en schitterenden stijl en geen land in Europa kan gedurende dit tijdperk op een gedicht in dramatischen vorm wijzen. dat met het genoemde kan wedijveren. Schoon het ongeschikt was om ooit op een tooneel te worden voorgesteld, heeft het toch een onmiskenbaren invloed op het nationale drama in Spanje uitgeoefend.
Twee mannen verschijnen thans in de letterkundige geschiedenis van Spanje, die werkelijk het drama eene schrede voorwaarts deden gaan. Het zijn Juan de la Enzina en Bartolome de Torres Naharro. De eerste was omstreeks 1468 geboren, ontving zijne opleiding te Salamanca en genoot de bescherming van Fadrique de Toledo, den eersten Hertog van Alva, en later die van Paus Leo X in Rome. Zijne elf ‘reprecentaciones,’ gelijk hij het noemt, zijn dramatische stukken eenigszins van den aard der herder- of landgedichten; zij zijn in den ouden Spaanschen versbouw geschreven, en worden nu en dan met zang - een enkel stuk ook met dans, afgewisseld. Daar zij werkelijk in deze en andere eigenaardigheden het Spaansche drama van later tijd tot grondslag strekken, zien velen in zijne voortbrengselen den oorsprong van het wereldlijk schouwspel. Zijne stukken werden werkelijk ten tooneele gevoerd of liever in de kapel van den Hertog van Alva vertoond, later wellicht ook in het publiek voorgedragen. Eenige zijner stukken, voor het grootste deel niets anders dan dialogen van de eenvoudigste soort, sluiten zich zeer nauw bij het geestelijke schouwspel aan en werden ook op de christelijke feesten opgevoerd, zoo er van opvoering sprake kan zijn, waar het stukken geldt, waarin onder anderen de kribbe van Bethlehem en de steen van Jezus' graf worden voorgesteld, daar men hier moeielijk van optreden kan spreken. Naharro een priester volgde Enzina op en was van niet minder beteekenis in de geschiedenis van het Spaansche drama. Hij leefde eenigen tijd aan het hof van Rome, schreef daar eene satire tegen de ondeugden onder Leo X aan dat hof heerschende, vlood naar Napels en stierf eindelijk in armoede. Zijne werken heeft hij opgedragen aan don Fernando Davalos, den Spaanschen edelman die met de beroemde Vittoria Colonna was gehuwd. Die bundel, ‘propaladia’ getiteld, bevat acht stukken, die hij comedias noemt,
allen in verzen geschreven en voorzien van een proloog of introyto. Hij was de eerste, die van jornadas of dagen spreekt, als in zijn oog den ge-
{==689==} {>>pagina-aanduiding<<}
schikten naam voor afdeelingen of bedrijven 1). Schoon hij, gelijk wij zeiden, het drama eene schrede voorwaarts bracht, kan men toch niet zeggen, dat hij de grondlegger is geweest van een eigenlijk nationaal drama. Zijne stukken munten uit door vloeiende en welluidende verzen en door enkele gedeelten, waarin de dialoog vrij natuurlijk is. De Inquisitie heeft zijne stukken wegens te groote vrijheid verboden. Wij mogen hier niet vergeten nog melding te maken van den Portugees Gil Vincente, die onderscheidene stukken in het Spaansch heeft geschreven, waarin hij meer dan iemand zijner tijdgenooten de werkelijkheid in het oog hield, ofschoon zijne kracht in het lyrische element gelegen is.
Wij komen thans tot een man, die werkelijk een populair drama in het leven heeft geroepen, namelijk Lope de Rueda. Hij was een eenvoudig goudslager van Seville, die zich aan het hoofd stelde van een reizend tooneelgezelschap en in zijne geboorteplaats, in Cordova, Valencia, Segovia en andere steden zijne stukken deed opvoeren, waarbij hij zelf als een tooneelspeler van bijzondere talenten optrad. Cervantes heeft hem nog gekend en hem met den naam van een groot man bestempeld. Een man van het volk, wist hij zich bij het volk bemind te maken; een man van genie, wist hij zich bij de aanzienlijken en geletterden een naam te verwerven. Indien hij van de universiteit te Salamanca was gekomen, als gepromoveerd in de theologie of in het recht, hij zou het ongetwijfeld beneden zich geacht hebben op zijne geïmproviseerde planken te verschijnen, gelijk hij deed in de dagen van eene jaarmarkt of op de publieke pleinen van Madrid. Zoodanig was het aanzien dat hij zich verworven had, dat hij bij zijn dood (waarschijnlijk in 1567) met eere begraven werd in de prachtige cathedraal

{==690==} {>>pagina-aanduiding<<}
van Cordova, in weerwil dat hij zich aan het verachte beroep van een reizend tooneelspeler gewijd had.
Zijn doel was, gelijk uit al zijne stukken blijkt, het volk dat hem kwam hooren te amuseeren. Maar men staat verbaasd over den goeden uitslag van zijne pogingen, wanneer men in aanmerking neemt de weinige middelen waarover hij beschikken kon. Cervantes geeft in het voorbericht van zijne tooneelstukken eene zeer onderhoudende beschrijving van het tooneel uit zijne jeugd, den tijd toen Rueda bloeide. De geheele schat, dien een tooneeldirecteur met zich droeg, bestond uit eenige herdersstaven en uit den inhoud van een grooten zak, waarin zich vier herderskielen, versierd met kleuren en somtijds met verguldsel, een stel van vier valsche baarden en haarlokken bevonden. Het eigenlijke tooneel bestond uit eenige planken in een vierkant op schragen rustende, omstreeks een drie voet boven den grond. Achter een oud wand of vloertapijt kleedden zich de acteurs; ook nam het orchest daar plaats, bestaande uit een drietal guitars, die somtijds nog eenige snaren misten, terwijl ook de zangers zich enkele malen daar bevonden om eene oude ballade te zingen. Twee liefdadige instellingen hadden het recht verkregen om een gedeelte van de opbrengst voor de armen te heffen en vandaar dat bij de komst van een reizend gezelschap nu en dan eene gelegenheid voor de opvoering werd aangewezen. De voorstellingen hadden overdag en wel op zon- en heilige dagen plaats, in de open lucht; voor de vensters op eene binnenplaats uitkomende waren de aanzienlijken gezeten, en wel de mannen gescheiden van de vrouwen, terwijl het volk op de gemelde binnenplaats voor de stellage rondzwierf. De opbrengst na aftrek van het armengeld was natuurlijk voor de tooneelspelers hoogst onbeduidend. Even als in Engeland ten tijde van Shakespeare veroorloofde zich het volk, dat op den beganen grond - wij zouden zeggen, het parterre - staanplaatsen in de open lucht had ingenomen, de grootste vrijheden en gaf luide zijne goed- of afkeuring te kennen. Men noemde deze toeschouwers de mosqueteros;
inderdaad maakten zij een ontzagwekkend legertje uit, dat streed voor de overwinning of met het oog op de nederlaag van auteur en speler.
Onder zulke omstandigheden won Rueda de gunst van het volk en nam hij deel aan de opvoering van zijne eigene stukken. Voor een groot deel hing het welslagen dier opvoering af van

{==691==} {>>pagina-aanduiding<<}
het spel van den komiek of den simple. De rol van dit personage werd door Rueda bijna in ieder stuk gebracht en werd weldra even onmisbaar in de Spaansche stukken als die van den clown in de Engelsche. Schoon het eerste spoor van dit personage bij Gij Vicente te zoeken is, komt toch Rueda de eer toe, het tot een vast en bepaald karakter te hebben verheven. Later kreeg het den bekenden naam van gracioso. De dramatische werken van Rueda bestaan uit vier comediën, twee herderspelen, en twaalf pasos of kleinere dialogen. In die werken bovenal moet men den oorsprong van het eigenlijk nationale drama zoeken.
Wij gaan thans de pogingen van Juan de Timoneda en Juan de la Cueva, die beiden in den geest van Rueda schreven voorbij, en wijzen nog slechts op de drama's van Bermudez en Argensola, die getracht hebben het Grieksche treurspel in Spanje over te brengen. Ofschoon hunne stukken door de geleerden zeer geroemd werden en zelfs eenigen opgang maakten bij hunne verschijning, bleken zij toch zoo geheel en al tegen den geest van het volk en den aard van hetgeen het tot heden gezien had in te druischen, dat zij spoedig vergeten werden. Hun arbeid was die van geleerden dichters, niet van mannen die den volksgeest kenden en de stof aan de werkelijkheid en hunne omgeving ontleenden.
Indien ons bestek het toeliet, moest een afzonderlijk hoofdstuk gewijd zijn aan Lope de Vega, door Cervantes eenmaal ‘het wonder der natuur’ genoemd. Inderdaad, wanneer men nagaat het ontzaglijk aantal werken door hem geleverd en daarbij in aanmerking neemt, dat het nationale drama in hem zijn eigenlijken schepper gevonden heeft, dan kan men zich niet genoeg verbazen over eene vruchtbaarheid en een rijkdom van vinding, die werkelijk aan het wonderbare grenzen. Behalve een groot getal werken van allerlei aard, schreef hij, naar zijne levensbeschrijvers beweren, niet minder dan achttien honderd tooneelstukken, benevens een vierhonderd autos sacramentales. Naar zijn eigen zeggen, leverde hij somtijds in twee of drie dagen een geheel stuk, in een tijdsverloop dus dat men het nauwelijks zou kunnen copiëeren. Het was of het schrijven van drama's bij hem geen kunst maar bloot een instinkt was. Werkelijk ook kan men zeggen, dat er niet uit blijkt, dat hij eenige vaste denkbeelden omtrent den aard en bouw zijner stukken had. Van eene theorie of een systeem is bij hem geen sprake. Hij zelf

{==692==} {>>pagina-aanduiding<<}
laat zich vrij oppervlakkig uit over zijne kunst, daar hij in zijne ‘Kunst van dramaschrijven’ zegt, dat zijne eenige modellen diegenen zijn welke geschreven werden door hen, die de toejuiching van de menigte verwierven. Het publiek betaalt ons, zegt hij verder, en daarom is het billijk, dat men het de grappen te aanschouwen geeft, waarop het gesteld is.
Het leven van Lope Felix de Vega Carpio is in weinige hoofdtrekken mede te deelen, daar het, uitgezonderd eenige avonturen uit de dagen zijner jeugd, eene aaneenschakeling is geweest van die gelukkige oogenblikken, welke de vleiende volksgunst en de bescherming van het hof en de aanzienlijken - wereldlijken zoowel als geestelijken - iemand van zijn karakter konden verzekeren. Hij was geboren te Madrid in 1562, vijftien jaren na Cervantes, dien hij van het tooneel zou verjagen, en was zijne opvoeding verschuldigd aan Hieronymus Manrique, terwijl hij na het volbrengen zijner studiën secretaris van den Hertog van Alva werd, een afstammeling van den landvoogd over de Nederlanden. ‘Op het oogenblik, dat ik in den dienst der kerk zou treden,’ zoo zegt hij, ‘werd ik verliefd. De oogen van eene vrouw verblindden mij; ik nam haar tot mijne echtgenoot. God vergeve het haar; na zulk een ongeluk, beteekenen alle andere slechts weinig.’ Een duel noodzaakte hem in ballingschap te gaan. Te Madrid teruggekomen verloor hij zijne gade, waarna hij zich inscheepte op de onoverwinnelijke vloot. Na eenigen tijd gereisd te bebben, ging hij een tweede huwelijk aan, doch verloor achtereenvolgens niet alleen die tweede gade maar ook zijne kinderen, waaronder eene natuurlijke dochter. Zijn roem steeg intusschen bij den dag. Oud en jong wezen hem na langs den weg. De Paus begiftigde hem met den titel van doctor in de theologie en met de waardigheid van Apostolisch kamerheer. Philips IV ontving hem met onderscheiding, doch te midden van al dat aanzien bleef hij onverschillig voor het grootste genie dat Spanje heeft opgeleverd, den schrijver van Don Quichot. Eindelijk nam hij het geestelijk kleed aan en trad als Inquisiteur op. Vreemde vereeniging van het gewijde en ongewijde in éen persoon, alleen te verklaren door den tijd en den landaard, die hem den hunne noemden: de dienaar der Inquisitie voorziet het publiek van de grappen waaraan het behoefte
heeft! Het zijn zijne eigene woorden. In 1635 stierf hij op 73jarigen leeftijd. Geheel Madrid was in rouw; eene koninklijke begrafenis viel

{==693==} {>>pagina-aanduiding<<}
hem ten deel; de lijkplechtigheden duurden negen dagen, waarbij drie bisschoppen dienst deden. Wellicht is er geen tweede voorbeeld in de geschiedenis der letterkunde aan te halen van zooveel aanzien en algemeen gunstbetoon.
Werkelijk is Lope de Vega een wonder in de letterkundige wereld. De vruchtbaarheid van zijn genie is zonder weêrga en daarbij onderscheidt hij zich door eene verscheidenheid van geest, toon en behandeling, die bij het ontzaglijk aantal zijner werken des te meer uitkomen. Het Spaansche drama is bovendien over het algemeen op denzelfden grondslag blijven rusten, waarop hij het geplaatst en gelaten had. Dit is voorwaar eene bijzonderheid van geene geringe beteekenis. Al zijne grootere tooneelstukken zijn in verzen; de drie jornadas of dagen zijn regel bij hem, daar hij zelf beweert, dat iedere afdeeling hare handeling binnen een enkelen dag zal besluiten; de gracioso of clown verschijnt nagenoeg altijd in zijne stukken, terwijl eene gemakkelijke dooreenmenging van het tragische en komische, van het wereldlijke en gewijde, van het heldenfeit en de tooneelen uit het volksleven een kenmerk van zijne comedias is. Die titel moet intusschen enkel in de beteekenis van ons drama - niet in dien van blijspel worden opgevat. Onderscheidene stukken van Lope worden voorafgegaan door een loa of voorafspraak, dikwijls in den vorm van een dialoog. Na de loa volgde een entremes, van denzelfden aard als de vroeger bekende tusschenspelen en meestal in kluchtigen trant geschreven. De entremeses vielen ook dikwijls tusschen de drie bedrijven en werden enkele malen ook door een dans vervangen, die overigens aan het einde van iedere voorstelling plaats had. De saynete was een nastukje, gelijk reeds is opgemerkt, dat na het eigenlijke stuk gegeven werd.
Men onderscheidt drie soorten van tooneelstukken bij Lope de Vega. Vooreerst, de Comedia de Capa y Espada, drama's met mantels en degen. Zij droegen hun naam naar de omstandigheid, dat hunne hoofdpersonages tot de hoogere klasse der maatschappij behoorden, die naar de nationale dracht altijd in mantel en degen verschenen, zoodat aan den eenen kant stukken buiten dien naam vielen, waarin vorstelijke personen optraden, en aan den anderen kant stukken, het dagelijksch leven en de lagere klasse afschilderende. De galanterie is er de ziel van en wel, zoo als zij zich voordeed in al de vrijheid en het eigen-
{==694==} {>>pagina-aanduiding<<}
aardige in de Spaansche zeden gewoon. Intrigue-stukken heeft men ze wel eens genoemd, naar het doorloopende kenmerk er van, daar de hoofdverwikkeling gewoonlijk gepaard gaat met eene nevenverwikkeling, als men het zoo noemen mag. Behalve door eene bijzondere voorliefde voor eene intrigue, onderscheiden zich deze stukken ook door eene soort van parodie op de hoofdkarakters en feiten, die er in voorkomen. Men moet bij deze stukken overigens nog in aanmerking nemen, dat sommige voor het volk, andere voor het hof geschreven waren. De eerste waren rijker in geest, in afwisseling met komische gedeelten en vooral in eene waarheid en schildering van de werkelijkheid, die zelden in eenige andere tooneelstukken voorkomen. De tweede klasse van drama's bij Lope de Vega is die der heroïsche of historische stukken, drama's nauw verwant met de vorige, doch min of meer van geschiedkundigen of mythologischen inhoud, met vorstelijke personen daarin optredende en in een ernstigen zelfs tragischen toon geschreven. Filips II was schrikkelijk geërgerd door deze stukken en verbood de opvoering, daar hij meende, dat zij het koninklijk aanzien in minachting bij het publiek zouden brengen. Een fraai staaltje van den geest dier tijden. De derde klasse eindelijk omvat de gewijde en
godsdienstige spelen, de autos sacramentales, in den trant van de oude mysterien, meestal opgevoerd in de straten en op de pleinen gedurende de schitterende plechtigheden van den corpus christi. Wij zullen bij het bespreken van dergelijke stukken uit Calderon's verzameling gelegenheid hebben er het een en ander over mede te deelen.
En wat thans te zeggen van de werken eens schrijvers, van wien men berekend heeft, dat hij 21 millioen verzen of honderd drie-en-dertig duizend bladzijden schrifts geleverd heeft, van eenen schrijver, die zelf verklaard heeft, dat meer dan honderd stukken in den tijd van vier-en-twintig uren van de muzen naar den schouwburg gingen. Behalve dit moet men nog in aanmerking nemen, dat hij een Spanjaard was, die zijn publiek kende en uitsluitend trachtte het te behagen, een Spanjaard nog wel uit den tijd van Filips IV.
Zou men niet mogen vragen, zegt een Fransch geleerde, of het ter wille van zijn roem bij het nageslacht niet beter ware geweest, zoo hij zijn talent meer had aangewend tot de volmaking van zijne stukken dan tot de vermenigvuldiging er van?

{==695==} {>>pagina-aanduiding<<}
De overhaasting van zijn arbeid doet zich in al de werken van Lope de Vega merken. Men bespeurt er al de eigenaardigheden van de Italiaansche improvisatie in, namelijk, tallooze onachtzaamheden, eene groote ongeregeldheid in de samenstelling, eene menigte gemeenplaatsen, die elkander opvolgen zonder eenig verband, een dialoog dikwijls hoogdravend, somtijds plat, zelden natuurlijk. En wanneer de dichter eene gelukkige gedachte heeft gevonden, vernietigt hij meermalen hare kracht en bekoorlijkheid, door haar in allerlei vorm weêr te geven tot men er meer dan verzadigd van is. Hij legt er zich volstrekt niet op toe eigeniijke karakters te schilderen, noch op eene geregelde verbinding van zulke intrigues, die zouden moeten dienen om die karakters te ontwikkelen en ze in het volle licht te plaatsen. Het is hem zelfs bloot om de intrigue te doen. De fabel van zijne drama's is in zeker opzicht geheel onafhankelijk van de personen, die hij laat optreden, en hij zou ze door anderen even goed kunnen vervangen, zonder de dialoog in het minst te veranderen. Menigmaal spreken zijne boeren als doktoren en dienen nu en dan om de wetenschap uit te kramen van den dichter, die er zich weinig om bekommert de schoone gedachten, die hem voor den geest komen, in den mond te leggen van welk personage het ook zij. Het Spaansche tooneelstuk is overigens niets anders dan een roman en action, dan eene novelle in dialogen. De eenige belangstelling, die het opwekt, is die der nieuwsgierigheid, en deze nieuwsgierigheid wordt levendig aangewakkerd door de suelle opeenvolging van voorvallen, die de dichter met volle handen uitstrooit, maar die des te meer verrassen naarmate zij te meer vreemd zijn aan de hoofdgebeurtenis. Aldus is het niet vreemd een personage te zien optreden, dat zich in het midden van de handeling ziet geworpen met geen ander doel, naar het schijnt, dan om den geregelden loop van het stuk te belemmeren. En het publiek wilde het zoo. Hoe
meer ongedacht de voorvallen in het stuk waren, hoe onverwachter de personen er in optraden, des te meer bewonderde men het talent door den dichter ten toon gespreid. De dichter was overigens niet minder handig in de gewijde schouwspelen, waarin de wonderen in overdaad werden binnengesmokkeld en denzelfden dienst deden als de avonturen en romaneske voorvallen in het historische drama. Alles was dus recht naar den smaak van het Spaansche volk. Evenzeer

{==696==} {>>pagina-aanduiding<<}
geldt dit van den aard dier avonturen. Indien men uit het Spaansche tooneelstuk de tweegevechten en schakingen wegliet, zou men nagenoeg het geheele Spaansche drama vernietigen. Het gevoel van eer is in het algemeen de eenige spil, waarom alles zich in het Castiliaansche drama beweegt. De degenstooten volgen elkander onophoudelijk op en de dichter onthoudt er zich wel van den minsten blaam te werpen op de wreedheid van den volkstrots, waarbij de behendigheid meer zegeviert dan de gerechtigheid of het gevoel van menschelijkheid. Het zou niet te pas komen, naar de meening of liever het instinkt van den dichter, om het menschelijk gevoel door de voorstelling te bevredigen, en de dood van een mensch is van te weinig belang dan dat de dichter er aan denken zoude, hem te rechtvaardigen of te wreken.
Onwillekeurig hebben wij in deze woorden zoowel het Spaansche drama in het algemeen, als dat van Lope de Vega in het bijzonder gekarakteriseerd, daar hij er meer bepaald de schepper van is. Het brengt ons het best tot de kennis van de tooneelwerken, die Calderon zijn volk heeft aangeboden, en waarin dit eigenaardig dramatisch talent zijn toppunt bereikte. Nog een enkel woord, vóór wij Calderon bespreken 1). Spanje putte zijn tooneel, zegt Alphonse Royer, uit zijn eigen boezem. Zonder overgeleverde theoriën te huldigen, zonder bij eene vroegere of gelijktijdige drama-literatuur ter schole te gaan, raadpleegde het slechts zijne eigen ingevingen, zeden en gebruiken, hoe buitensporig of overdreven ook. ‘Weg met de ketters! Leve Spanje!’ schijnt het nieuwe drama ons toe te roepen. Het auto da fé en het auto sacramentale waren slechts afwisselende schouwtooneelen, door denzelfden geest ingegeven, die bij de

{==697==} {>>pagina-aanduiding<<}
neiging tot het dichterlijke en de hartstochtelijke ingenomenheid met alles wat als eene heilige zaak beschouwd werd, zoo licht tot het fanatisme oversloeg. Bij den brandstapel verlustigde zich het volk en de vorst in de gedachte van wraak te hebben genomen op de vijanden van God en de Kerk; bij het gewijde schouwspel zocht het stichting; bij beiden bevrediging van de behoefte aan zinnelijke voorstellingen en aangrijpende tooneelen. ‘Leve Spanje!’ zoo roept het drama ons toe. ‘Helden en bandieten, verdelgers van de gehate Mooren, jeugdige hofjonkers, bedaagde ridders, bekoorlijke dames, de kostbare prijs van den strijd door eigenliefde, trots en jaloezie aangeblazen, heilige en vrome vrouwen, beschermers van de kerk, verwinnaars van ongeloovigen en scheurmakers gij, allen, speelt uwe rol op de ruïnen der moskeeën en de asch der Moorsche paleizen!’ Ziedaar wat het volk den dramaschrijver schijnt toe te roepen. En eindelijk: vengarse, matar, amar zijn de drie woorden, die het meest in het Spaansche drama weêrklinken. Liefde, wraak, dood zijn de drie motieven, die de Spaansche Muze beheerschen, die het schouwtooneel somtijds tot een tooneel van verschrikking maken.

III.

Het leven van Calderon biedt ons slechts enkele voorvallen aan, die, naar het ons zoude voorkomen, van gewichtigen invloed zijn geweest op zijne vorming en ontwikkeling als dramaschrijver. Hij was dichter van nature en daarbij Spanjaard uit de zeventiende eeuw. Wij bedoelen, dat in hem de gave van vinding en waarneming vereenigd was met geestdrift en vernuft; dat hij bovendien leefde in een tijdperk van veel letterkundig leven, van die eigenaardige beschaving welke door een geletterd hof bevorderd en in bescherming genomen werd; in een land eindelijk, waar hartstochtelijke godsdienstijver en hooggestemd ridderlijk gevoel de uiterste grenzen overschreden had, die een bewoner van meer noordelijke landen zich kan voorstellen. Genoeg eigenschappen en omstandigheden reeds om hem bij eene groote mate van productiviteit tot een der belangrijkste verschijnselen te maken, die wij in de letterkundige geschiedenis van eenig land opmerken. Wij behoeven hier dus slechts enkele feiten uit zijn leven mede te deelen, dat voor het grootste gedeelte

{==698==} {>>pagina-aanduiding<<}
in kalmte, rust en aangenaam genot van vorsten- en volksgunst heenvloot.
Pedro Calderon de la Barca werd geboren in het jaar 1600 te Madrid. Hij was de afstammeling van een oud en aanzienlijk geslacht, dat reeds onder Alfonsus den Wijze bekend geworden was in de geschiedenis van Castilië. Zijn vader was secretaris van de schatkist onder Filips II en zijn opvolger, terwijl zijne moeder afstamde van een adellijk geslacht in vroeger tijd uit de Nederlanden naar Spanje gekomen. Hij was de jongste zoon van een vijftal kinderen, die van hunne ouders eene voortreffelijke opvoeding genoten. Hij ontving zijne eerste opleiding aan een Jezuïetencollege te Madrid en vertrok vervolgens naar de universiteit te Salamanca, waar hij de studie van de scholastieke theologie, de philosophie benevens die van het civiele en canonieke recht volgde, naar het gebruik dier tijden. Reeds vóór hij de universiteit verliet, had hij zich bekend gemaakt als de schrijver van een drama, dat echter niet tot ons gekomen is. Grooten lof verwierf hij zich in 1622, toen hij bij gelegenheid van de feesten, ter eere van San Isidro, omstreeks dien tijd gecanonizeerd, met den dichterprijs bekroond werd en zelfs de bijzondere onderscheiding verwierf door Lope de Vega, het orakel van den dag, meer dan iemand te worden opgemerkt. ‘Hij verwerft op zijn jeugdigen leeftijd de lauwerkransen’, zoo zegt de laatstgenoemde, ‘die de tijd gewoon is alleen aan het grijze hoofd toe te staan.’ Gelijk zoo menig ander beroemd letterkundige van Spanje, begon ook hij zijne eigenlijke loopbaan als krijgsman. Hij diende in het Milaneesche en vertrok vervolgens naar de Nederlanden, waar hij in 1625 het beleg van Breda onder de leiding van Spinola bijwoonde. Dit beleg en de overgave dier stad koos hij tot een onderwerp voor een drama. Het stuk was, hoe levendig van stijl, niet veel meer dan een kroniek in dramatischen vorm en waarschijnlijk moest het ook voor niet meer dan een gelegenheidsstuk dienen. Spoedig daarop keerde hij naar Madrid terug,
waar hij op twee-en-dertigjarigen leeftijd reeds een benijdbaren roem als dichter genoot, welke roem van nu aan steeds bleef stijgen. Filips IV benoemde hem in 1636 tot dichter aan en directeur van de koninklijke schouwburgen, welke onderscheiding gevolgd werd door zijne benoeming tot ridder van de orde van St. Jago. In die hoedanigheid nam hij in 1640 deel aan het dempen van

{==699==} {>>pagina-aanduiding<<}
den opstand in Catalonië, niettegenstaande de Koning hem aan het hof wenschte te houden, door hem de vervaardiging van een nieuw drama op te dragen. Hij kweet zich van de opgedragen taak en volgde tevens onmiddellijk daarop zijne roeping als ridder. Aan het hof teuggekomen, genoot hij opnieuw de hooge onderscheiding van 's Konings bijzondere gunst, die hem een jaargeld van 360 gouden kronen toelegde, en hem onder anderen de regeling der feesten opdroeg, gegeven bij gelegenheid, dat de nieuwe Koningin Anna Maria van Oostenrijk hare intrede te Madrid deed. In 1651 volgde ook hij het voorbeeld van zoo velen zijner landgenooten, die op letterkundig, politiek of oorlogsgebied naam gemaakt hadden, en de man, die zijne loopbaan begonnen was als soldaat, eindigde haar als priester. Hij werd lid van eene geestelijke broederschap en Filips IV benoemde hem eerst tot kapelaan aan de koninklijke kapel te Toledo, later, ten einde hem voortdurend te Madrid en aan het hof te zien, tot eerekapelaan van den Koning, terwijl hem voortdurend de leiding van de fiestas en tooneelvertooningen bij bijzondere gelegenheden bleef opgedragen. Gedurende meer dan zeven-en-dertig jaren leverde hij geregeld de gewijde schouwspelen op den grooten feestdag van Corpus Christi. Voor al die diensten werd hij rijkelijk beloond, zoodat zijn leven een onafgebroken tijdperk van vrede en voorspoed was. Wel genoot hij minder de koninklijke gunst onder Karel II, doch hij bleef tot aan zijn dood zich toewijden aan zijne kunst, waarin hij genietingen smaakte, waarbij geene andere te vergelijken waren. Hij stierf, terwijl hij een auto onder handen had, in 1681 op het feest van Pinksteren. Hij was iemand, die geroemd werd om zijn eerwaardig voorkomen en mannelijke schoonheid; een oog vol uitdrukking en eene vriendelijke stem verhoogden den indruk door hem teweeg gebracht, waar hij verscheen. Hij is nimmer gehuwd geweest. Eene schitterende
begrafenis viel hem ten deel en zelfs in Lissabon en Napels werd zijn aandenken gevierd. De voornaamste bron voor zijne levensgeschiedenis, waarvan wij enkele feiten aan Ticknor ontleend hebben, is eene schets door zijn vriend Vera Tassis, voor zijne werken geplaatst.
Calderon leefde in een gelukkig tijdperk. Gelijk wij reeds hebben opgemerkt, was hij bij Filips IV, die zelf dichter en een geletterd man was, zeer gezien. Hij genoot aan het hof

{==700==} {>>pagina-aanduiding<<}
van dezen Koning eenigszins het aanzien en gelukkig lot, dat Goethe aan het hof te Weimar ten deel viel. Reeds voor Calderon aan het hof verkeerde, waren er te Madrid en in de omstreken veertig schouwburgen, waaraan nagenoeg een duizend tooneelspelers verbonden waren. Hierbij waren nog niet gerekend de bijzondere tooneelen, die de aanzienlijken op hunne landgoederen hadden ingericht, evenals Filips IV op het zijne, Buen Retiro genaamd. Daar bovenal hadden de opvoeringen op de schitterendste wijze plaats. Wel begaf zich de Koning meermalen naar den schouwburg van het Kruis in de stad, om er de volksvoorstellingen bij te wonen, maar op zijn landgoed werden de beroemdste troepen uitgenoodigd, ten einde de prachtigste feesten met hunne stukken af te wisselen. Deze voorstellingen op Buen Retiro hadden plaats bij een stroom van licht door tallooze wasvlammen teweeggebracht, terwijl de openbare volksvoorstellingen, gelijk gezegd is, bij dag werden gehouden, op een open plein of binnenplaats, zonder andere beschutting dan hier en daar een uitgespannen doek, dat wel voor de zonnestralen maar geenszins voor den regen beveiligde. Aan beide kanten van de zaal te Buen Retiro waren loges grillées; het parterre was voorzien van twee groote rijen banken met rugleuningen, overtrokken met rijke oostersche tapijten, waarop de hofdames plaats namen. De ridders en edellieden bleven staan. De Koning, de Koningin en de Prinsen kwamen binnen, voorafgegaan door eene dame van het paleis met eene brandende toorts in de hand, en plaatsten zich vervolgens op eene tribune, die voor dat doel was opgericht. Het tooneelstuk werd afgespeeld bij het bewaren van eene diepe stilte, gelijk de étiquette zulks vereischte, en wanneer het stuk geëindigd was, stonden de dames éen voor éen op en défileerden met groote plechtigheid, om zich vervolgens op een
aangewezen punt te vereenigen, waar de hoofsche plichtplegingen wederkeerig plaats hadden. De Koning verrees op zijne beurt met den hoed in de hand om de Koningin te groeten, die van haren kant eene buiging maakte voor de infanten. Ten slotte verwijderden zich allen.
Ook bij deze voorstellingen aan het hof bleef aan den gracioso eenigermate althans de vrijheid gelaten, zijne geïmproviseerde grappen en toespelingen te maken. Zoo verhaalt de kroniekschrijver Caramuel, dat bij eene der voorstellingen op Buen Retiro de gracioso Juan Rana de rol vervulde van een Alcade,

{==701==} {>>pagina-aanduiding<<}
die de eer van het paleis tegenover vreemdelingen moest ophouden, hun de schilderijen toonde, welke de zaal versierden en ze bijzonder ophemelde. Plotseling houdt hij stil voor twee sterk geblankette dames, wier plaats zeer dicht bij het tooneel was, en zegt tot zijne medespelers, alsof het een gedeelte van zijn rol uitmaakt: ‘Zie, bid ik u, deze geschilderde portretten eens; hoe kunstig zijn zij opgemaakt. Het spreken ontbreekt er maar aan en als zij den mond opendeden, zou men denken, dat zij levend waren.’ Men verhaald er niet bij, dat de Koning de aardigheid afkeurde, of dat de improviseerende gracioso een nacht in de gevangenis moest doorbrengen.
De graaf-hertog Olivarez, eerste minister van Filips IV, gaf den Koning, om zijne aandacht van de politiek eenigszins af te leiden, feesten en tooneelvoorstellingen, welke in pracht die van Ruen Retiro evenaarden. Deze feesten hadden plaats op het landgoed van den graaf de Monterei, broeder van de hertogin van San Lucas, echtgenoot van gemelden graaf-hertog. Dat van den Sint-Jansnacht in 1631 is vermaard gebleven. De minister had door Lope de Vega in drie dagen een tooneelstuk doen schrijven en nog een ander stuk door Quevedo, welke beiden in twee of drie dagen daaraanvolgende werden ingestudeerd door de troepen van Avendano en Vallejo. De markies Juan Bautista, ridder van St. Jago, superintendant van het paleis, liet te midden van een overvloed van bloemen en gewassen een sierlijk tooneel opslaan, verlicht door kristallen lichtkronen. Tegenover het tooneel, in een salon van enkel bloemen en groen met veel smaak ingericht, had men leunstoelen geplaatst voor de koninklijke familie en voorzien van prachtige kussens voor de Koningin. Aan beide zijden daarvan waren twee andere priëelen ingericht, waar de genoodigde dames en vrouwen van haar gevolg plaats namen. De Hertog van Medina de las Torres, vervulde de plaats van regisseur en zorgde voor de goede orde der feestelijkheden. Het souper was aan de zorg van den markies van Leganès, eersten kamerheer, staatsraad, grootcommandeur van Leon en kapitein-generaal van de Spaansche ruiterij toevertrouwd.
Bij het binnenkomen van Hunne Majesteiten in het priëel werden haar en haar gevolg bloemen, vruchten en parfumeriën aangeboden. Daarop verschenen de gitaarspelers bij het eerste stuk, dat van Quevedo, behoorende. Na dit deel der voorstel-
{==702==} {>>pagina-aanduiding<<}
ling werden de vorstelijke gasten welkom geheeten door de primera dama van het tooneelgezelschap, die vooral niet vergat er eenige verzen bij uit te brengen tot lof van den gastheer, den graaf-hertog. Na den afloop van deze begroeting begaven Hunne Majesteiten en de Prinsen zich naar een gedeelte van den tuin, dat schitterend verlicht en voorzien was van ververschingsplaatsen. Vervolgens speelde men het stuk van Lope de Vega af, getiteld: De St. Jansnacht, een gelegenheidsstuk in sierlijke verzen geschreven en voorafgegaan door eene loa, waarin eene actrice, gekleed als eene herderin, het woord richtte tot het koninklijk gezin en de voortreffelijke deugden van den vorst en de zijnen hemelhoog verhief. Aan het einde van Lope's stuk boden de graaf-hertog en zijne gade Hunnen Majesteiten en den Prinsen den beker aan en de dames plaatsten zich aan tafel om te soupeeren. Vervolgens steeg ieder in zijn rijtuig en de aftocht nam een aanvang, voorafgegaan door muzikanten in andere rijtuigen. De minister vergezelde te paard de koest van Hunne Majesteiten, die eerst bij het aanbreken van den dag hun paleis binnentraden, in verrukking over het nachtelijk feest en den goeden smaak van den eersten minister, wiens zorgeloosheid hun eenige jaren later de kroon van Portugal deed verliezen.
Koning Filips IV niet voldaan met tooneelstukken te schrijven en ze te laten opvoeren op den schouwburg van zijn Buen Ritiro, had ook op zijn landgoed eene soort van dichter-akademie gevestigd, waaraan deelnamen de Onderkoning van Napels, de graaf van Lemos en de gravin zijn gemalin, evenals vele andere hofdames, die gesluierd verschenen, uit vrees dat de improvisatiën hare zedigheid zouden kwetsen door eenig minder behagelijk vers. De koning stelde dan dikwerf een onderwerp voor aan de schrijvers, die hij uitgenoodigd had aan dit dramatisch tournooi deel te nemen, en verdeelde somtijds de ondergeschikte rollen, terwijl hij voor zich zelven de hoofdrol behield. Men verhaalt dat Zijne Majesteit op zekeren dag Calderon opdroeg de rol van Adam te improviseeren in een tooneelstuk, de schepping der wereld ten onderwerp hebbende, terwijl hij voor zich zelven de rol van God behield. Calderon begon zijne improvisatie en daar God gedurende zijn lang verhaal eenige teekenen van ongeduld deed blijken, brak de groote dichter zijne beschrijving van het aardsche paradijs af om den Koning te vragen, wat er aan

{==703==} {>>pagina-aanduiding<<}
scheelde. ‘Wat er aan scheelt?’ hernam de Koning - ‘het berouwt mij zoo'n babbelaar van een Adam geschapen te hebben.’
Onze lezers bemerken wel, het was een gulden tijdperk, dat waarin Calderon leefde en werkte. En toch heeft het zijne keerzijde. Toen wij het den dichter als een geluk toerekenden in eene eeuw en onder eene regeering te leven als de zijne waren, was dit niet dan onder een voorbehoud, waarop wij noodzakelijk mede de aandacht moeten vestigen. Het is waar, dat Calderons stukken veel meer doorwrocht en met veel meer zorg voltooid zijn dan die van Lope de Vega. Maar toch is meermalen de overhaasting merkbaar, waarmede een of ander stuk, voor bepaalde plechtigheden vervaardigd of op last van den koninklijken beschermer geschreven, ten tooneele is gebracht. Wij willen hem overigens nog niet eens te sterk verwijten, dat, waar hij zijne pen aan den dienst van de kerk en het Spaansche Christendom toewijdt, hij onder een invloed staat, die ongunstig op zijn arbeid als kunst moest werken. Men versta ons wel. De kunst werd door hem maar al te dikwerf uitsluitend dienstbaar gemaakt aan het geloof, en de kunst staat te hoog om als niet meer dan eene slavin te worden aangezien, zij het dan ook van de wetenschap, die in de middeleeuwen en nog lang in Spanje als de meesteresse van alle andere werd beschouwd, de theologie. Eene geheel andere zaak is het, wanner de richting in de kunst gedurende een zeker tijdperk het natuurlijk uitvloeisel is van den geest des tijds en de heerschende denkbeelden op religieus gebied. Evenwel, wij gelooven dat Calderon oprecht was was en met hart en ziel de zaak was toegedaan, aan welke hij de kunst wilde dienstbaar maken. Evenmin willen wij het hem tot een ernstig verwijt maken, dat zijne betrekking tot den Koning en het hof hem dikwijls tot de rol van een hoveling - om niet te zeggen van een laffen vleier - doet afdalen. Als hij in een stuk over de rijkunst en het nobele strijdros spreekt, en hij breekt zijne inspiratie in eens af met eene hooggestemde lofspraak op den Koning, die in gemelde kunst eene welgevestigde reputatie bezat, dan hindert ons
zulks eenigszins. Het verwijt mag echter, herhalen wij, niet te streng zijn, want het is een eigenaardige trek van het Spaansche volkskarakter en ook in het drama, dat de onvoorwaardelijke toewijding aan en vereering van den vorst naast die der Moedermaagd zonder grenzen is. Doch op eene andere bijzonderheid hebben wij het oog, waar

{==704==} {>>pagina-aanduiding<<}
wij van de keerzijde spraken, aan het voorrecht verbonden, de hofpoëet onder Filips IV te zijn. De kunst van Calderon heeft een bepaald aristocratisch karakter en, wat meer is, zij wordt ontsierd door een kenmerk, dat eigen is aan alle kunst, die onder den onmiddellijken en uitsluitenden invloed van de beschaving der hoogere standen en van het hof staat. Zij wordt zelve overbeschaafd, zij wordt coquet, zij wordt weelderig en zoekt in overdaad te vergoeden wat haar aan frischheid en natuurlijkheid ontbreekt. Zij kan niet beknopt, kernachtig, forsch zijn. Zij zoekt te behagen, te streelen, te prikkelen. Wat natuurlijk is, schijnt haar ruw toe. Het liefelijke, het bloemrijke, het weelderige van taal en stijl moet in overeenstemming zijn met de luxe van het Buen Retiro. De taal van den dichter moet den fijnen toon van de conversatie der jonkers en hofdames geen geweld aandoen, maar liefst in dat gezochte, dat euphemisme vallen, wat dit verkeer gewoonlijk kenmerkt. Bovendien moet de kunstenaar honderd vooroordeelen ontzien, het conventioneele niet aanvallen, zich niet vermeten in gewichtige vraagstukken van den dag zijn eigen overtuiging uit te spreken. Hij moet zich bovenal als beleefd en fatsoenlijk man voordoen, die niemand kwetsen wil en geene teedere snaar wil aanroeren; hij moet hoveling zijn en blijven, waar hem het hoofd gloeit van verontwaardiging, waar eene stem in zijn binnenste spreekt, die als zij zich liet hooren, velen donderend in het oor zou klinken. In zijne bezieling komt hem een stout denkbeeld voor den geest, maar tegelijk voegt zijn demon hem toe: ‘de Koning!’ Hij komt tot den gelukkigen inval om eens in een paar fiksche trekken eenig beeld te schetsen, dat hem voor het oog verschijnt, maar een hofkabaal van een paar dagen vroeger roept hem toe: ‘de graaf A. - de hertogin B. - neem u in acht!’ Ook kan de dichter in een tijdperk en onder omstandigheden als Calderon,
moeielijk van de richting afwijken, zich moeielijk buiten den kring begeven, die de heerschende smaak en mode hem aanwijzen. Hij is gebonden aan den vorm en de manier, die het hof het meest aanstaan, die gezocht zijn onder de dilettanten.
Dat alles was de keerzijde van het geluk, dat Calderon ten deel viel. Wij hebben er reeds op gewezen, hoe weelderig hij in zijne beelden is, hoe eindeloos gerekt zijne vergelijkingen zijn; hoe grootspraak en opgeschroefde taal zijne gelukkigste momenten ontsieren en beletten, dat hij in de meest tragische

{==705==} {>>pagina-aanduiding<<}
tooneelen, die lang niet zeldzaam bij hem zijn, het hart treft en het gemoed in beweging brengt. Arm aan denkbeelden is hij niet; integendeel, de rijkdom van zijn vernuft en de vruchtbaarheid van zijn geest grenzen aan het wonderbare. En toch is het waar, wat een Engelsch schrijver zegt, dat hij gedurig in herhaling valt. ‘Zijne amandelboomen, zijne feniksen, zijne bloemen, die de starren der aarde zijn’, en ‘de starren die de bloemen des hemels zijn’, komen maar al te vaak in zijne dichterlijke schilderingen voor.’ Het is de neiging tot het gezochte, tot hetgeen de ooren van de hofdames en jonkers streelen moest, wat zijn vernuft strikken spant.
Goethe en Schiller waren beiden groote bewonderaars van Calderon. De laatste zegt zelfs: ‘Hij zou Goethe en mijzelven voor heel wat misgrepen op dramatisch gebied bewaard hebben, zoo wij hem vroeger gekend hadden.’ En ongetwijfeld is het waar, dat hij een buitengewoon meesterschap bezat in de techniek van het drama, dat hij de samenstelling van een tooneelstuk in benijdbare mate toont te kennen. Bovendien zien wij in hem de meest volkomen beheersching van zijne stof, die op zijne behandeling den gunstigsten invloed had. Alles waarover hij te beschikken heeft, wordt met het meeste voordeel aangewend, alles is overlegd, berekend en van te voren gewikt en gewogen. Men bemerkt, dat hij weet wat hij wil. Men vindt bij hem geen spoor van weifeling in zijn plan. Bij eene herhaalde lezing van hetzelfde stuk, komt dit bijzonder sterk uit. Alle deelen zijn juist geschikt en in evenredigheid tot het geheel. Dat geheel vertoont eene groote handigheid. Men heeft dan ook ontdekt, dat verschillende zijner stukken met ernst zijn herzien en op nieuw bewerkt, zoodat de latere vorm van nauwgezetter overdenking getuigt. Overigens heeft niemand juister dan Goethe de voorwaarden gesteld, die voor eene overdreven bewondering kunnen doen wachten. Meermalen drijft hij den spot met de Calderomanie, die in zijn tijd en in zijn vaderland heerschte, en met de dwaasheden van sommigen, die in hunne overdrijving een geheel anderen Calderon schetsen, dan een meer bezadigd oordeel te aanschouwen geeft. Een zijner schoonste woorden is: ‘De dichter staat aan den drempel der overbeschaving - steht an der Schwelle der Uebercultur’, en wat hij daarmede bedoelde, hebben wij in het voorgaande trachten duidelijk te maken. Vandaar ook de betrekkelijke eenvormigheid

{==706==} {>>pagina-aanduiding<<}
in zijne stukken en in zijne karakters, zoodat Goethe zijn arbeid ergens vergelijkt met het gieten van looden soldaatjes of kogels. En wanneer dezelfde dichter zegt, dat Calderon hem ‘ein vollendeter Manîerist’ is, en ‘in seiner Manier gross und unverbesserlich’, dan heeft hij tevens de oorzaak aangewezen van alle gevolgen voor de kunst, zoo zij een man gevonden heeft, die aan den drempel der overbeschaving staat. Calderon's populariteit heeft den val van het Spaansche drama verhaast, van hetzelfde drama, dat hij tot de hoogste mate van de ontwikkeling gebracht heeft, waarvoor deze eigenaardige kunstschepping in gelijke omstandigheden van volksgeest en landaard vatbaar was. Zijn voorbeeld heeft eene soort van stukken in het leven geroepen, die het toppunt van ongerijmdheid bereikt hebben in die van Salvo en Ocampo, weinige jaren later. Zijn buitengewoon genie en eigenaardige manier hebben het drama tot de laatste schrede voortgedreven, en door de middelen, die hij er toe gebruikte, heeft hij het op een toppunt geplaatst, vanwaar niets dan afdaling, in welke richting ook, mogelijk was. Hoe groot en zeldzaam dichter Calderon dus was; hoe bijzonder zijne handigheid was in alles wat de techniek van het drama aangaat; hoezeer zijne innigheid van overtuiging, zijn vurig geloof, zijne oprechte toewijding aan vorst en kerk en zijne ernstige, doch tevens innemende gemoedsstemming enkele zijner bewonderaars tot eene geestdrift konden stemmen, die alle grenzen te buiten is gegaan - toch waren er genoeg oorzaken aanwezig, gelijk wij gezien hebben, die het onverbiddelijk oordeel rechtvaardigen, dat door den tijd over den kunstenaar en zijne richting is uitgesproken. Kan de vurigste bewonderaar ontkennen, dat er veel in Calderon is, waarmede een steeds toenemend getal lezers slechts weinig kan sympathiseeren; dat er zeer veel in hem is, waarmede zij zelfs in het geheel niet kunnen instemmen; ja
dat er in hem genoeg voorhanden is, waartegen zij met geheel hun ziel en zedelijk bewustzijn zich verzetten en in opstand komen? Wij willen hier niet te veel woorden verspillen over zijne ‘Vereering van het kruis;’ er is reeds zooveel over gezegd en niet zonder grond. Wij vragen slechts: kan het bezielde, doch inderdaad afgrijselijke drama den man van eenige zedelijke ontwikkeling de verontwaardiging besparen, die het reeds zoo dikwerf en alom heeft opgewekt? Zou men kunnen loochenen, dat het een gunstig verschijnsel

{==707==} {>>pagina-aanduiding<<}
is, als zulk een drama zijn tijd overleefd heeft? Kan het iets anders zijn dan eene curiositeit, die slechts den geest van den dichter, zijne eeuw en zijn volk toelicht 1)?

(Vervolg en slot in het Dec. nummer.)








{==708==} {>>pagina-aanduiding<<}

De volksbeweging te Hoogeveen op den 8e en 9e November 1813,

door Alb. Steenbergen.

Op den 8 November, en den daarop volgenden dag van het jaar 1813, had er in de Gemeente Hoogeveen eene volksbeweging plaats, die - voor zooverre mij althans bekend is - door geen der vele schrijvers, die de gebeurtenissen van dat jaar te boek stelden, werd vermeld; en die, hoewel als een geisoleerd feit moetende worden beschouwd, en niet in direct verband staande 1) met de Omwenteling in Holland, toch wel eenige vermelding had verdiend; en dat te eer, omdat zij de voorloopster was van de bewegingen ginds, en tevens de eenige volksmanifestatie in de noordelijke Provinciën.
Wanneer men, zoo buiten af, als in de Gemeente zelve, over deze beweging hoort spreken, is dit meestal in zeer ongunstigen zin. Men wil in hen die er deel aan namen, niet anders zien, dan een hoop plunderaars en booswichten, door geene andere begeerte geleid, dan om zich ten koste van hunne meer gegoede

{==709==} {>>pagina-aanduiding<<}
medeburgers te verrijken; en wijst, tot staving van die opinie, op het groot getal lieden, die van genoemde misdrijven overtuigd, door het Cours d'Assises te Groningen werden veroordeeld.
Ik heb mij de moeite getroost, de stukken, die er betrekkelijk deze gebeurtenis, en van die ze voorgingen en alzoo voorbereidden, in het Archief der Gemeente worden bewaard, nauwlettend nategaan, en ben door dat onderzoek tot het resultaat gekomen, dat - voor een groot deel althans - bovengenoemd oordeel, niet alleen is onjuist en overdreven, maar ook - dat de beweging op den 8 en 9 November, niets anders was, dan een, door lokale bijzonderheden gewijzigd, gevolg van dezelfde oorzaken, die eenige dagen later, het Volk overal in verzet deden komen.
De plunderingen en gewelddadigheden die ze vergezelden, zijn gewis hier zoo min als ergens te verdedigen. Beschouwd intusschen als gevolgen van omstandigheden, die ze in de oogen van een ruw en onwetend gemeen als niet gansch en al onbillijke wraaknemingen of schadevergoedingen moesten doen schijnen, moeten zij ook als zoodanig beoordeeld worden.
Ik heb gemeend, de vruchten van dit mijn onderzoek onder het oog van den geschiedvorscher te moeten brengen, in de overtuiging dat de kennis van het bijzondere noodig is om het geheel te begrijpen, en dat niets, wat bijdragen kan om het leven of den geest van het volk beter te leeren kennen, een onvruchtbare of noodelooze arbeid mag worden genoemd.

De Gemeente Hoogeveen, eene Veenkolonie van zeer jeugdige dagteekening, 1) thans nog als in de dagen der Omwenteling, de sterkstbevolkte der Provincie Drenthe, bestaat uit twee zeer van elkander verschillende deelen: de kom van de gemeen-
{==710==} {>>pagina-aanduiding<<}
te - stadsgewijs gebouwd - en de deze kom aan drie zijden omringende, thans bijna geheel, toen nog slechts voor een gering deel afgegraven hooge veenen, in de wandeling gewoonlijk ‘de Velden’ genoemd.
De bevolking van de eerste (een vierde deel ter nauwernood van het gansche zielental), vertoonde ook reeds toen, eene eenigszins stedelijke kleur, en oefende nevens het schippersbedrijf, de verveening en den landbouw, alle beroepen en bedrijven uit, eigen aan kleine steden.
Op weinige uitzonderingen na Oranjegezind, had zij in 1787 van deze hare gezindheid doen blijken door straatrumoer en plundering van eenige hoofdleiders der Patriottische partij; en dat zij in den loop van de sinds verstreken 27 jaren niet van opinie veranderd was, zullen we straks zien.
Wat de ‘Velden’ aangaat, de vreemdeling die ze in onze dagen bezoekt, zal zich bezwaarlijk een denkbeeld kunnen vormen van wat ze waren, nu vijf en vijftig jaren geleden.
Eene Kerk, onderscheidene scholen, twee korenmolens, tal van nette steenen woningen, schoone en ver uitgestrekte bosschen van opgaand en akkermaals hout, vruchtbare akkers en weilanden bezoomen de vaart, die in 1813 door het woeste en pas aangesneden veen liep en in zijn bruin water weinig anders afspiegelde dan de hooge naakte oevers der vaart, en hier en daar eene hut, uit turf en leem samengesteld; eene soort van Wigwam, ongerijfelijker dan die van een roodhuid.
't Is waar, er waren ook eenige steenen huizen, en deze omringd van tuin en akker, maar zij waren gebouwd aan de monden der wijken 1) en wel 't meest op den afgeveenden grond en in de onmiddellijke nabijheid van de kom der gemeente.
Eene talrijke arbeidersbevolking leefde op en van die veenen. 't Was een wild en ruw volk, krachtig van bouw, gezond van leden, maar geheel onontwikkeld van geest; levende (en in dat opzicht gelijken hunne nakomelingen hun dikwijls maar al te zeer!) - van de hand in den tand.
Ook in onze dagen toch is het geene zeldzaamheid, een huisgezin van veenarbeiders des winters te zien bedelen, dat in

{==711==} {>>pagina-aanduiding<<}
den ploegtijd 1) dertig à veertig gulden per week verdiende, en nog bovendien zijn eigen aardappelen en boekweit verbouwde! Intusschen begint zoo iets meer en meer tot de zeldzaamheden te behooren, en de groote ruwheid van gindsche dagen heeft plaats gemaakt voor zachtere zeden. Menig veenarbeider geniet thans eene betrekkelijke welvaart, kan lezen en schrijven, en zorgt dat zijne kinderen dit beter leeren dan hij het vermocht. In die dagen waren er wellicht onder de drie duizend bewoners der ‘Velden’ nauwelijks honderd, die hunnen naam konden schrijven, en, waar zouden ze het ook geleerd bebben? Scholen waren er twee aan de Huizen 2), en van deze waren de meesten hunner een uur, ja dikwijls twee uren verwijderd; een oogenblik aangenomen, dat er onder hen waren, die het schoolgeld zouden hebben kunnen betalen.
Uit deze twee bestanddeelen, was de bevolking der gemeente Hoogeveen samengesteld, en ik wensch thans aan te toonen hoe haar toestand was onder het Fransche Gouvernement.
Om dit echter naar behooren te doen, zal ik genoodzaakt zijn zeer bekende omstandigheden te vermelden, en ook de lasten en bezwaren te bespreken, die de gemeente met het gansche land gemeen had en droeg.
Hoe alle vrijheid geweken was; hoe in alle opzichten, zoowel aan de gemeentebesturen, als aan de burgerij de handen gebonden waren, wensch ik door een paar staaltjes die ik in het Archief der Gemeente vond, nader aan te toonen.
Zeker burger was benoemd tot lid van den Municipalen Raad 3) maar woonde te ver van de plaats der beraadslaging, om de vergaderingen geregeld te kunnen bijwonen, en wenschte uit dien hoofde van die betrekking te worden verschoond. Hij mocht echter niet maar eenvoudig bedanken, maar moest zich

{==712==} {>>pagina-aanduiding<<}
tot bekoming van ontslag eerbiedig wenden tot den Prefect! Zijn adres was, ten fine van consideratie en advies, in handen gesteld van den Maire en deze berichtte daarop, in dato 27 Augustus goedgunstig:
‘Op de bij UwEdelGestr. besluit van den 15en mij ten fine van bericht en consideratie gestelde missive van A. van Oosten, houdende verzoek om, uithoofde zijner verre woonplaats van de vergaderplaats des Municipalen-raads, van den post als lid van gemelden raad te mogen worden ontslagen - heb ik de eer UwEdelGestr. te rapporteren dat het door gemelden A.v.O. geallegeerde, overeenkomstig de waarheid is, waarop aan denzelven mijns bedunkens, zijn verzoek zou kunnen worden geaccordeerd 1).’
Op den 28en January (des nachts te elf uur, staat er boven den brief, er was dus haast!) richtte de Maire aan de leden van den Municipalen Raad, navolgend schrijven:
‘Tengevolge van aanschrijving van den 27sten dezer neme ik de vrijheid u op te roepen, om op morgen te half acht uur in het Gemeentehuis te vergaderen, ten einde alsdan op te maken een procesverbaal, waarbij den Prefect zal worden verzocht, eene buitengewone vergadering aan den municipalen raad toe te staan, waarin zal worden gedelibereerd, om aan Z.M. van wege het Arrondissement ses geëquipeerde en gemonteerde jagers te paard aan te bieden 2).’
Een bevel alzoo, om als gunst te verzoeken: het beleggen eener vergadering, waarin zal moeten worden besloten, om zich aan eene berooving te onderwerpen!
Voorwaar! de roover, die eerst zijn slachtoffer de handen bindt, om hem vervolgens te nopen, hem te vragen: of hij wel zoo goed zal willen zijn hem de zakken te ledigen, is een beeld, dat ternauwernood de hypocrisie van deze keizerlijke aanschrijving tot berooving uitdrukt.
Nog een derde staaltje, van een eenigszins anderen aard.
Koning Louis had, tijdens zijn bezoek aan de Gemeente in 1809, haar uit 's Rijksfondsen, eene som van ƒ 20,000 geschonken, ten einde daarvoor een Armenwerkhuis te stichten, maar had ver-
{==713==} {>>pagina-aanduiding<<}
geten tevens de noodige fondsen aan te wijzen, om in het onderhoud der talrijke armen, die het aldra kwamen bewonen, te voorzien. Collecten en eene repartitie, waren de middelen die Heeren Regenten ten dienste gesteld werden, maar, de eerste gaven niet of weinig, en wat het laatste middel aangaat, het vond, en dat bij vele aanzienlijke ingezetenen, zoodanigen tegenstand, dat de Prefect het noodig oordeelde, dezen voor zijnen zetel te dagen om zich te verantwoorden 1). De nood van het Armenwerkhuis was intusschen, tegen 't midden van het jaar 1813, zoo hoog geklommen, dat de Maire aan den Prefect moest verklaren: ‘dat er niet de minste voorraad meer aanwezig was en - geen krediet, en dat sommige Regenten uit eigen zak voorschotten gedaan hadden, om in de behoeften te voorzien 2)’. Onder deze ongunstige omstandigheden, had de periodieke aftreding plaats van een Regent en eene Regentes, en nu werden uit de voordracht van den Maire, in plaats van de afgetredenen, als Regent benoemd: Ds. A. Bresser, en als Regentes Mevr. S. Steenbergen. De Heer Bresser wendde zich tot den Prefect met het verzoek, om van het aannemen dezer eervolle betrekking goedgunstig te mogen worden verschoond. Dit verzoek in handen gesteld van den Maire, werd teruggezonden met onderstaand curieus advies:
‘Dat de post van Regent hier, uithoofde van continueel gebrek aan contanten en gedurige remarques welke er door onderscheidene personen worden gemaakt, zeer onaangenaam is, als waarom niemand dezelve met genoegen entameert.’
‘Dat zoo er eenmaal een verkozen Regent ontslagen wordt, zich (waarschijnlijk) geen ander tot die post zal laten emploijeren.’
‘Dat alzoo’ hij Maire ‘van gevoelen is, den gekozen Regent zijn verzoek om ontslag niet toetestaan 3).!’
En aldus werd door den Prefect beslist.

Het is zeker dat de welvaart van de plattelandsbevolking

{==714==} {>>pagina-aanduiding<<}
minder leed onder het Napoleontisch dwangjuk, dan die van de steden. In eene reis door Holland en Oost-Friesland gedaan, door een ongenoemde 1) in de jaren 1807-1812, wordt de boerenstand zelfs herhaaldelijk welvarend genoemd, en daar de meeste producten van landbouw en veeteelt goede prijzen opbrachten, is dat ook niet zoo zeer te verwonderen. Gemeenten echter, die wel tot het platte land behoorden, maar waarin de landbouw meer als nevenberoep werd uitgeoefend, kwijnden als de steden. Wat de gemeente Hoogeveen aangaat, zij was in hooge mate lijdende 2).
Het voornaamste bestaanmiddel harer talrijke arbeidersbevolking - ik zeide het reeds - was veenarbeid, en de handel en verscheping in en van turf hadden door de omstandigheden der laatste jaren, - waaronder zeker niet het als minste kwaad moet gerekend worden het stilstaan van vele fabrieken - veel geleden. Vooral onderscheidde zich het jaar 1813 door weinig vertier, en lage prijzen der turf 3). In een confidentieel schrijven van den Maire aan den Onderprefect verklaart hij: ‘dat de bronnen van bestaan der inwoners bijna geheel uitgeput zijn’ 4).
Op den 15en April was er eene gansche brigade gendarmes gezonden om de achterstallige belastingschuldigen te executeeren, en de Schatbeurder, belast met het innen der Repartitie ten behoeve der Predikanten en der Kerk 5) klaagde den Maire: ‘dat dezelve nog niet ten halve was geïnd, en dat alzoo den

{==715==} {>>pagina-aanduiding<<}
Predikanten hunne verschenen tractementen niet konden worden uitbetaald 1).’ In antwoord op eene uitnoodiging van den Onderprefect om eene Repartitie uit te schrijven, ‘wegens het nadeelig ‘saldo der door de gemeente verschuldigde gelden, voor de op den ‘19 Januarij geleverde rijpaarden’, schreef de Maire: ‘dat dit een bezwaar zal veroorzaken, welks bestrijding de vermogens der ingezetenen, zoo niet te boven (zal) gaan, ten minste ze ten eenemale uitputten.’ 2) En die voorgestelde Repartitie beliep ongeveer ƒ 250.! Maar de Rijksbelastingen hadden eene ongehoorde hoogte bereikt, en deze (algemeene) druk werd hier nog verzwaard door aanzienlijk verhoogde Gemeente belastingen. Wat de Rijksbelasting aangaat, zij wordt gerekend ƒ 16-13-5¼ per hoofd te hebben bedragen. 3)
Natuurlijk was dit slechts gewone belasting, en daaronder zijn niet gerekend de talrijke in den loop van het jaar 1813 gedane aanvragen en requisitiën evenmin als de vermeerdering van uitgaven, gevergd door de duurte van verschillende levensbehoeften, een natuurlijk gevolg van het continentiaal stelstel. 4)

{==716==} {>>pagina-aanduiding<<}
Wat de Gemeentelasten aangaat, in de Gemeente Hoogeveen werden geheven:

1. Een gewone hoofdelijke omslag of Repartitie ter bestrijding van gewone uitgaven, ad	ƒ 5950.00
2. Een dito ten behoeve v. 't Armenwerkhs	ƒ 2000.00
3. Een dito voor Kerk en Predikanten 1)	ƒ 1600.00
4. Een dito ter bestrijding van de kosten van aanbouw van een lokaal voor huisvesting van een brigade gendarmerie pro Memorie	
5. Een dito ten behoeve der veldwachters 2)	ƒ 500.00
Wanneer we nu de onder no. 4 voorkomende gestelde Repartitie zeer matig stellen op	ƒ 500.00
	_____
Dan krijgen we een bedrag van	ƒ 10550,00
Eene som waarvan echter moet worden afgetrokken:	
1. Interest de Gemeente toekomende	ƒ 26.00	
2. Vijf additionneele centimes op grondbelasting en mobilair	ƒ 302.00	
3. Recognitie voor marktplaatsen	ƒ 60.00	
	_____	
	ƒ 388.00
	_____
We bereiken dan het cijfer van	ƒ 10162.00

en brengen dan niet in rekening de straks genoemde Repartitie betrekkelijk het nadeelig saldo der door de Gemeente geleverde paarden, zoo min als de talrijke collecten, die er gehouden werden, ten behoeve van het Armenwerkhuis, en van de vrouwen en kinderen van de maritieme conscrits, wier onderhoud geheel ten laste der publieke weldadigheid kwam. 3)

{==717==} {>>pagina-aanduiding<<}

Wanneer wij nu in aanmerking nemen, dat deze som, boven de reeds zoo drukkende Rijkslasten, moest worden opgebracht door eene verarmde bevolking van zeker niet meer dan 1500 zielen (want de bevolking der ‘velden’ betaalde niet of weinig), dan behoeven we de verzekering van den Maire in zijn schrijven van den 31 October aan den Prefect: ‘dat het innen van eene nieuwe Repartitie de vermogens der ingezetenen ten eenenmale zal uitputten’ - volstrekt niet overdreven te noemen.
Drukten deze lasten meer onmiddellijk op den nog eenigszins gegoeden burger, de mindere vraag naar arbeid, een noodwendig gevolg van de uitputting door zulke zware belastingen veroorzaakt, drukte op den minderen man, die nog daarenboven ruimschoots zijn aandeel bijdroeg in een ander soort van belasting - den keizerlijken bloedcijns.
Die bloedcijns, men weet het, bereikte in 1813 eene verschrikkelijke hoogte. In April werd eene nieuwe lichting van 300000 man over het gansche Keizerrijk bevolen, te nemen, gedeeltelijk althans, uit jonge lieden die nog niet eens de vereischte jaren hadden bereikt om in de conscriptie te vallen. Vervolgens werd een deel der Nationale Garde - gehuwde lieden veelal - mobiel gemaakt en gedwongen huis en huisgezin te verlaten. Volgens de wet waren die mobiele Nationale Gardes bestemd tot den dienst binnen het grondgebied van den Staat, maar deze bepaling werd niet in acht genomen, want in den slag van Bautzen was het leger van Napoleon voor 't grootste deel uit de Fransche en Hollandsche Cohortes samengesteld. 1) Dan hadden er lichtingen plaats voor de kustwacht (Garde-côtes), en werden er inschrijvingen bevolen voor de Marine, onder den naam van Maritieme conscriptie. Vooral de laatste maatregel mag als eene bij uitstek gewelddadige gebrandmerkt worden. Alléén het belang van den dienst; alléén de geschiktheid tot dien dienst werd bij de aanwijzing van de slachtoffers daartoe in 't oog gehouden 2).

{==718==} {>>pagina-aanduiding<<}

Of de aangewezene gehuwd of op andere wijze onmisbaar was voor zijn gezin, men vroeg er niet na, hij moest voort. Voort! al voorzag hij, dat met zijn vertrek dat gezin onmiddelijk het gebrek ten prooie zou worden; zoo de publieke liefdadigheid althans zich den broodeloozen niet aantrok! Daarenboven werd hij karig, en soms in 't geheel niet bezoldigd 1).
Ik zeide daar, dat geschiktheid voor den dienst het eenige motief was, dat bij de designatie der conscrits in aanmerking werd genomen, maar ik moet er bijvoegen - dat men al heel luchtig liep over de bewijzen van ongeschiktheid, ook al werden ze gegeven en bevestigd door bevoegde Autoriteiten.
Twee personen, E.A. Smit en K.J. Botter genaamd, waren opgeroepen aan boord van het schip de Ruiter, gestationeerd aan den Helder, niettegenstaande zij door behoorlijke attesten van hunne ongeschiktheid tot den dienst hadden doen blijken. De Kommandant van dien bodem, reclameerde hunne onmiddelijke overkomst. Zij volgden zijne oproeping; de onderstaande brief van den Maire vermeldt....hoe!
‘Aan den Kapitein Kommandant, enz.

31 Julij 1813.
‘Dadelijk na de ontvangst van UwEd G. missive van 27 pass. heb ik den inhoud derzelve, aan E.A. Smit en K.J. Botter doen bekend maken, en hun tevens ten ernstigsten doen aanzeggen om niettegenstaande hunne slegte situatie, waarin zij zich opzichtelijk hunne gezondheid bevinden, den reis naar boord te ondernemen, ten einde te prevenieren, de onaangename gevolgen, dewelke, ingevalle zij hier bleven, daaruit voor hen zouden kunnen proflueren.’

{==719==} {>>pagina-aanduiding<<}

‘En het is ten gevolge van dien, dat zij hebben aangenomen, om de reis op morgen, zijnde Dingsdag, te aanvaarden.’
‘Het zal UwEd.Gestr. bij hunne aankomst aan boord overtuigend consteren, dat de gemelde personen zich in eene situatie bevinden, zooals UwEd.G. uit de certificaten daarvan, door mij overgezonden, heeft kunnen geblijken, doch dewelke, zoo het mij toeschijnt, minder geloof bij UwEd.Gestr. hebben gemeriteerd, dan de onderrigtingen die UwEd.Gestr. door anderen zijn gesuppediteerd.’
‘De persoon van E.A. Smit schijnt uitwendig gezond te zijn, maar dezelve laboreert aan epileptische toevallen, die hem somtijds vier vijf malen op eenen dag overvallen, zonder, (immers zoo hij zegt) daarvan iets te ontwaren 1).’
Wat den ander scheelde, schrijft de Maire niet; waarschijnlijk had hij niet als Smit een tamelijk gezond voorkomen, en sprak zijn jammer dus luide genoeg uit zijn voorkomen, om het noodzakelijk te maken ze te omschrijven.
Hoeveel personen uit de gemeente Hoogeveen in deze maritieme conscriptie vielen, is mij niet met juistheid gebleken; waarschijnlijk zal - de aanzienlijke hier bestaande scheepvaart, in aanmerking genomen - hun getal vrij groot geweest zijn. Ook het getal Garde-côtes kan ik niet opgeven, maar wel dat der mobiele Nationale gardes. Het beliep op den 12den Junij een getal van dertig personen 2). Later schijnen er echter nog meer uitgetrokken te zijn, want ik vond op den 30sten Sept. eene benoeming vermeld van zes personen tot sergeants en korporaals bij de Compagnie Nationale Gardes te Meppel 3). Niet tevreden met de cijns in vrijheid, geld, en bloed dus door hem geheven, vroeg de Fransche Keizer ook nog een cijns in arbeid, en dwong hij de ingezetenen bovendien, hem hunne levensmiddelen en benoodigdheden, hunne paarden en voertuigen, tegen meestal zeer slechte vergoeding, af te staan.
Wanneer de militaire Genie tekort schoot aan handen, dan noopte men timmerlieden en andere arbeiders, om hunne gezinnen dikwijls voor geruimen tijd te verlaten, om aan de vestingwerken te arbeiden.

{==720==} {>>pagina-aanduiding<<}

Wanneer eene of andere vesting moest geproviandeerd worden, dan werden de gemeenten eenvoudig aangeschreven om het benoodigde niet alleen te leveren maar het bovendien aan te voeren. Die requisitiën waren in Mei reeds zoo veelvuldig geworden, dat de post ‘onvoorziene uitgaven’, waaruit zij zooveel mogelijk gekweten werden, uitgeput was, en de Maire bij particulieren brief den Prefect een voorslag deed, om eene Repartitie, groot ƒ 1000, uit te schrijven, ten einde uit de opbrengst daarvan in 't ontbrekende te kunnen voorzien 1).
Op den 29sten Maart werden er vierentwintig arbeiders en negen timmerlieden gerequireerd om aan de schansen te Coevorden te werken 2).
Op den 12den April werden er op nieuw tien arbeiders en negen timmerlieden aangevraagd, en op den 18den van diezelfde maand werd als broodkneder gedesigneerd zekere Jan Alberts Bijl.
De timmerlieden en arbeiders, aldus gerequireerd, zouden zich zonder twijfel beter in hun lot geschikt hebben, zoo zij voor hunne diensten en de ontberingen hunner familiën behoorlijk waren betaald geworden.
Maar het tegenovergestelde was waar. Uit een brief van den Maire Carsten 3) aan den Onderprefect dd. 2 April blijkt: dat die lieden zich te vergeefs om eenig voorschot hadden aangemeld, en dat zij zich ‘van geld onvoorzien’ op reis hadden moeten begeven; en uit een anderen brief, mede van den Maire aan den Onderprefect, maar tien dagen later geschreven, ervaren we: ‘dat de timmerlieden welke wegens deze Gemeente naar Coevorden waren gezonden om aan de fortificatiën aldaar te arbeiden, en die door anderen op gisteren derwaarts gezonden, zijn afgelost, alhier geretourneerd, allen klagende, dat zij, behalve de drie eerste dagen, waarvan ik UwEdelGestr. mondeling kennis gegeven heb, geen heller of penning hebben ontvangen, het geen veroorzaakt dat, bijaldien in deze betaling niet wordt voorzien, ik onmogelijk in staat ben, om het vereischte

{==721==} {>>pagina-aanduiding<<}
getal timmerlieden, in tijdvervolg aldaar te kunnen houden 1).’
Deze klacht schijnt niet gebaat te hebben. Behalve zeker voorschot, dat hun door een der leden van 't Gemeente-bestuur, zekeren A. Borst, werd gedaan, waarschijnlijk na mondelinge belofte van teruggave uit gemeentemiddelen, blijkt uit eene missive van den 20 Sept. 1813: dat de werklieden genoemden A. ‘Borst zonder twijfel het hem toekomende zouden hebben terug gegeven, indien door het Gouvernement de door hetzelve nog aan genoemde werklieden verschuldigde arbeidsloonen waren uitgeteld, hetwelk tot nog toe niet heeft plaats gehadt, en waarover ik reeds een en andermaal de vrijheid heb genomen mij tot UwEdelGestr. te addresseren, als door deze werklieden over deze terugblijvende betaling zijnde, en nog dagelijks wordende lastig gevallen. Ten slotte neme ik de vrijheid hier nog bij te voegen - dat ik mij niet kan begrijpen op welken grond de door gemelden A. Borst aan ingezetenen mijner Gemeente gedane voorschotten, door denzelven van mij kunnen worden teruggevorderd 2).’

De meeste grieven die ik opnoemde, de meeste lasten die ik vermeldde, waren van algemeenen aard, d.i. - zij werden gedeeld en gedragen door het gansche land. De wrevel die zij verwekten, zoowel als de haat tegen den onderdrukker, en tegen hen die zich - dikwijls zeer tegen hunnen wil en wensch - leenden om de bevelen van dien onderdrukker uit te voeren, waren dus ook hier de gevolgen van dezelfde corzaken, en behoeven nadere verklaring noch toelichting. Maar wat ik wel dien te verklaren is: het overslaan tot daden van geweld in deze gemeente op een oogenblik, dat het overal in den lande wél gistte, wél kookte, maar men toch voortging met zich te onderwerpen aan het dwangjuk.
Wij betreden hiermede het terrein van meer lokale omstandigheden en grieven.
Ik heb in 't begin van dit stukje gewezen op den zeer antipatriottischen geest der bevolking, en voeg er bij, dat deze bestond

{==722==} {>>pagina-aanduiding<<}
zoowel onder de meer gegoede klasse der burgerij als onder die van den minderen stand en der veenarbeiders. Het algemeen beschouwde de Patriotten, ook nu nog, niet alleen als oorzaken, maar ook als werktuigen, en dat niet zelden gedienstige werktuigen van de Fransche overheersching. De schimpliederen op de Patriotten in 87 gedicht, werden nog gestadig aangeheven, en in brieven van den 6 en 9 December 1813 (dus na de Omwenteling), beklaagt zich de Maire (een voormalige Patriot), ‘dat in weerwil van de intentie van onzen geliefden Souverein, om alle partijschappen te weren, men hier echter voortvaart met het zingen van liedjes, geheel en al strijdig met Hoogstdeszelfs goede intentie, en waarin de zoo gehate en verderfelijke geest van onzalige partijschap, welke in den jare 1787 heerschte, nog ten eenenmale doorblinkt - als zijnde om slechts enkele op te noemen:

‘Al zijn de kezen van ijzer en staal 
Toch moeten zij aan de geeselpaal.’ 

en

‘Al zijn de kezen ook neg zoo groot, 
Toch moeten zij eten oranjebrood.’ 

en welke als zoovele het onkruid gelijkende zaden, welige en hechte wortels van eenen tweedrachtigen Geest, hatelijke partijschappen, wrevel en onzalige oproerigheid schieten die, worden zij niet in hunnen eersten wasdom uitgeroeid - onuitroeibaar worden’ 1).
Drie dagen later volgt:
‘Door onzen Secretaris word ik zoo gewaar, dat eenige lieden in de herberg van 't Gemeentehuis beraadslaagd hadden, om op Saterdag den 9en dezer eenen oranjeboom te planten, en om mij daartoe verlof te vragen 2) echter hadden zij tevens gedeclareerd dat zij, schoon ik dat verlof niet gaf, zulks echter zouden bewerkstelligen, gaande die beraadslagingen gepaard met zoodanige uitdrukkingen, welke altoos de kenmerken zijn van eene zoo onzalige als hatelijke partijzucht.
‘Daar ik nu van de gevolgen welke hieruit kunnen proflueren

{==723==} {>>pagina-aanduiding<<}
niet kan instaan, dewijl het vuur van opstand en oproerigheid hier maar in 't geheel niet is uitgebluscht, en slechts de geringste aanblazing genoegzaam is om hetzelve weêr in lichterlaaije vlam te doen uitslaan, hetwelk gelukkende, nog ijsselijker uitwerkselen 1) zal hebben, dan tot heden reeds ondervonden zijn, zoo heb ik het mijnen plicht geacht, UwEdelGestr. hiervan kennis te geven, ten einde door UwEdelGestr. zoodanige mesures als UwEd.Gestr. in dezen noodig oordeelen zult, kunnen worden genomen 2).’

Deze beide brieven verklaren genoegzaam den antipatriottischen geest der gemeente, en tevens het waarom van hare verbittering tegen eenen Maire, die blijkens al wat ik van hem vond in 't gemeentearchief, hare belangen met eerlijkheid en trouw behartigde. Zijn gewezen patriottisme deed zijne daden in een valsch licht beschouwen, en de dikwijls zeer onaangename maatregelen die hij genoodzaakt was als ambtenaar van 't fransche bewind te nemen, werden hem niet alleen als zoodanig in rekening gebracht, maar tevens als Patriot. ‘Volgens Chad verlangde het eene gedeelte der natie vurig naar de terugkomst van den Prins van Oranje, en wilde het andere gedeelte zich gaarne aan zoodanige verandering onderwerpen.’ Gewis behoorde de Maire tot deze laatste partij, maar het grootste gedeelte der gemeente die hij bestuurde schreef hem geheel andere beginselen toe.
Ongelukkigerwijze behoorde een groot deel van den Communalen Raad (gekozen door den Prefect op voordracht van den Maire), tot de gewezen anti-Oranje partij, en een van hen, de Substituut-Vrederechter W. de Jonge, had zelfs behoord tot hare hoofdleiders en had den tocht naar Hattem en Elburg mede gemaakt 3).

{==724==} {>>pagina-aanduiding<<}

Of de Maire en zijn voorganger bij het doen van deze voordrachten werkelijk door oude herinneringen en sympathieën geleid waren, is thans onmogelijk uit te maken, maar het valt niet te betwijfelen dat het publiek dit geloofde, en tevens, dat het in vele andere patriottische heeren, die, schoon niet in den Raad gezeten, op den gang der zaken grooten invloed uitoefenden, politieke tegenstanders zag en aanhangers van een Gouvernement, welks onderdrukking het tot wanhoop voerde 1).
Wij hebben boven gezien, hoe de gelden, verschuldigd aan de gerequireerde arbeiders en timmerlieden, niet waren uitbetaald. In plaats nu van de schuld daarvan te geven aan wie ze verdiende - het Fransche Gouvernement -, werden de Maire en zijn voorganger beschuldigd die gelden te hebben verduisterd. Hij zelf zegt 2) ‘dat hij zich niet kan begrijpen, op welken grond iemand een aan leden zijner gemeente gedaan voorschot van hem kan terug vorderen’, maar zeker is het, dat het publiek begreep, dat hij de man was, die, hetzij dan uit gemeentegelden, of op eene andere wijze, die gelden moest te berde brengen. Ook van zijn voorganger Mr. H.C. Carsten, in Mei als Maire afgetreden, werden de gelden afgevorderd, die den arbeiders, vroeger gerequireerd, om aan de schansen van Delfzijl te werken, niet waren uitbetaald 3). Dan was er nog een geval dat mede veel kwaad bloed tegen het Communaal Bestuur schijnt gezet te hebben, en wel het volgende.
Zekere A.H Boertien was ‘door de ingezetenen, welke in deze termen vielen’, geëngageerd geworden als garde-côte 4), maar had zich onttrokken aan deze zijne verplichting, op grond - naar hij beweerde - dat hem niet gegeven was wat hem

{==725==} {>>pagina-aanduiding<<}
door den Maire was beloofd, namelijk ƒ 100 in eens, en ƒ 3-10 per week 1) De honderd gulden waren hem uitbetaald, maar de 3-10 per week niet. Hij was daarop gedeserteerd, en hoewel hij den 17den October door de gendarmes was opgelicht en naar Groningen getransporteerd, was men genoodzaakt geweest, een ander persoon voor Boertien te engageeren, 't welk natuurlijk alweer ten koste van de straks genoemde ingezetenen was geschied. En alsof dit nog niet genoeg ware - op den 15den October werd ter hunner kennisse gebracht: dat die plaatsvervanger van Boertien was afgekeurd, een ramp, die hen tot het brengen van nieuwe offers zou noodzaken, en die de verbittering tegen den Maire niet weinig deed stijgen.
Ook de gestrenge vervolgingen die hij ambtshalve had moeten bevelen tegen achterstallige belastingschuldigen, werden nu weder opgerakeld en op nieuw in rekening gebracht, zoowel als de bevolen inlegering bij Ouders van refractaire conscrits.
Er waren onder de laatsten lieden geweest die collekten hadden moeten doen, om de bij hen ingelegerde garnisaires te kunnen onderhouden, en een vader had eene lange en bezwarende voetreis naar Duitschland moeten ondernemen, om zijnen gevluchten zoon op te zoeken en hem te bewegen ter wille van zijne arme ouders, den keizerlijken dienst te aanvaarden.
Ik zou nog menige bijzonderheid bij de opgegevene kunnen voegen, maar ik geloof dat ik mij verdere moeite kan sparen, en dat ik genoeg heb aangevoerd om de verbittering van de Hoogeveensche bevolking in de laatste dagen van October tegen het Fransche Gouvernement in 't algemeen, en tegen hen die namens dat Gouvernement de gemeente bestuurden in 't bijzonder, mijnen lezers begrijpelijk en verklaarbaar te maken. En met den dag steeg de hoop zich van dat juk te kunnen ontslaan! Ieder oogenblik kwamen er nieuwe tijdingen van het voortrukken der bondgenooten naar de grenzen, en de nederlagen der Franschen!

{==726==} {>>pagina-aanduiding<<}

Ook bevonden er zich op dat oogenblik een paar deserteurs in ‘de Velden’, en deze zullen zeker niet weinig hebben bijgedragen, om de hoop op eene aanstaande omkeering levendig te houden; terwijl daarenboven menig bewoner dier velden - slechts een paar uren van Coevorden verwijderd - die vesting zal hebben bezocht, om van daar, wie weet welke overdreven berichten mede te brengen van den schrik die er heerschte, en den slechten staat der verdedigingsmiddelen.
Ook de haast waarmede die vesting geproviandeerd werd, eene proviandeering waartoe ook de gemeente Hoogeveen het hare moest bijdragen 1), bleef niet onbekend, en was een zeker bewijs van den naderenden storm. Velen meenden dat Coevorden reeds was opgeëischt, en in ‘de Velden’ vertelde men elkander, dat 't nu dra weer Oranje zou wezen. 2)
Op den 7en November schreef de Maire van Hoogeveen aan den Prefect een brief, waaruit de stand van zaken gemakkelijk is op te maken. 3)
‘Eenige der gegoedste en voornaamste ingezetenen hebben zich bij mij vervoegd en mij te kennen gegeven, dat, daar zij den aard van het grootste deel der ingezetenen kenden, zij vreesden, dat in de tegenwoordige tijdsomstandigheden, er ligtelijk eenige tumultueuse bewegingen zonden kunnen ontstaan, en zij derhalve ter beveiliging van hunne personen en goederen, gaarne zoodanige mesures zagen genomen, als daartoe noodzakelijk mogt geoordeeld worden, tevens hunne personen offrerende, ten einde, ingeval van onverhoopt tumult, op de beste wijze zooveel mogelijk hetzelve te kunnen tegengaan 4).

{==727==} {>>pagina-aanduiding<<}

‘Het is ten gevolge dit aan mij gedaan verzoek dat ik UwEd.Gestr. moet observeren, dat de geest van de geringe klasse mij voorkomt van dien aard te zijn, dat een middel tot bewaring der rust mij noodzakelijk toeschijnt.’
Dat middel zou bestaan, ‘om communicatief met de voornaamste en goed geïntentionneerde ingezetenen’ 1) ‘zoodanige middelen te beramen, als na de omstandigheden het meest overeenkomstig met de belangen van het Gouvernement, en - van de ingezetenen mogt geoordeeld worden, en om des noods gewapenderhand, geweld met geweld te keeren.’
‘Om echter van dit plan goeden uitslag te kunnen verwachten, is het volstrekt noodzakelijk dat hetzelve door het Gouvernement wordt goedgekeurd. Ik verzoek UwEd.Gestr. derhalve mij van UwEd.Gestr. opinie te dezen opzichte te willen informeeren, of zoodanige maatregelen te nemen, als geschikt geoordeeld zullen worden, om de voornemens der kwalijk geintentionneerde lieden te kunnen tegengaan en verijdelen.’
Wanneer de Maire, in plaats van eerst het goedvinden van het Gouvernement te vragen, oogenblikkelijk ware overgegaan tot het nemen van alle maatregelen die onder zijn bereik waren, om de orde te handhaven, hij had dat Gouvernement ongetwijfeld veel beter gediend, en zou, ook bij mislukking van zijne pogingen, oneindig meer aanspraak kunnen gemaakt hebben op zijne erkentelijkheid.
Maar hij was een man die weinig karakter en nog minder moed bezat, en blijkbaar zoodanig onder den invloed van de vreeze des keizers, dat hij zonder hoogere toestemming geen vinger in de asch durfde steken.
Intusschen mag tot zijne verschooning niet verzwegen worden, dat, ook ingevalle hij moeds genoeg bezeten hadde om door te tasten, hij slechts bij ééne, en wel de zwakste partij ondersteuning zou gevonden hebben.
Het is duidelijk genoeg toch, dat de ‘eenige der gegoedste en aanzienlijkste ingezetenen’, waarvan hij gewaagde, behoorden tot de partij die overtuigd was, den eersten aanval der volkswoede te zullen moeten verduren - de voormalige Patriotsche partij. Zie hier toch, wat de Maire, in een vroeger reeds aangehaalden brief van 27 Febr. 1814 schrijft:

{==728==} {>>pagina-aanduiding<<}

‘Om het gedreigde gevaar af te keeren, besloot men in die vergadering’ (bovengenoemde bijeenkomst van eenige der, gegoedste en aanzienlijkste ingezetenen) ‘UwEd.Gestr. te schrijven zoo als heeft plaats gehadt, maar voorts eenige andere ingezetenen, die men vermoedde dat uithoofde hunne politieke denkwijze 1) den meesten invloed op het gemeen zouden hebben, te verzoeken, in de vergadering die volgen zoude te verschijnen, ten einde mede te helpen beramen, om de plundering te voorkomen.’
De brief van den Maire was op Dinsdag den 7den November geschreven, en werd waarschijnlijk verzonden per gewonen voetbode, die des Dinsdags en Vrijdags naar Assen vertrok 2), en die, gebruikte men geene expresse, het snelste en nagenoeg eenigst middel van communicatie was tusschen het Provinciaal Bestuur en de Gemeentebesturen in die dagen. Antwoord op dien brief, op de gewone wijze verzonden, (en de Maire had van geen buitengewonen weg gewaagd,) kon niet voor Donderdagavond of Vrijdagmorgen aankomen, en men zou, met het oog op deze omstandigheid, moeten aannemen, dat de Maire eene uitbarsting van het volksmisnoegen nog niet zeer aanstaande dacht. Want, aangenomen dat het Gouvernement de voorgestelde maatregelen goedkeurde, zoo zou men eerst op Vrijdag hebben kunnen beginnen met daaraan uitvoering te geven, om, wie weet wanneer, daarmede gereed te zijn! Het Volk intusschen begreep, dat het uur gekomen was om zich te doen gelden en kwam in verzet.
Of, en wanneer daartoe eenige afspraak gemaakt werd is natuurlijk niet uit te maken, maar de weekmarkt op Dinsdag den 7den bood daartoe eene uitnemende gelegenheid aan. Als gewoonlijk, op zulke dagen, was er veel volk uit de velden aan de huizen, en was dit in de gelegenheid getuige te zijn van een schouwspel, wel geschikt om de zoo hoog gestegen wrevel nog te doen klimmen. Om namelijk aan eene nieuwe requisitie

{==729==} {>>pagina-aanduiding<<}
van het Gouvernement te voldoen, deed het Gemeentebestuur acht ankers rooden wijn, vier ankers jenever en 92000 turven op wagens laden, ter proviandeering der vesting Coevorden, en dus tot voeding en gebruik van den onderdrukker!
Intusschen kwam het dien dag niet tot eene uitbarsting, en het was eerst op den avond van den volgenden dag, na kerktijd, dat men begon.
De straks genoemde tweede vergadering van aanzienlijken van beide kleuren was uitgeschreven geworden, en had plaats. Men was er, en dit was te verwachten, zeer oneens, en de gevoerde debatten beloofden weinig vrucht te zullen geven 1). Plotseling klonk er een hoorn op straat, werd er op een trom geslagen, en hoorde men het aloude deuntje aanheffen:

Al is ons Prinsje nog zoo klein, enz. 

Dat de vergadering onmiddelijk uiteen stoof is licht te denken.
Toen de leden er van op straat kwamen, om naar hunne huizen te snellen, trok een groote hoop volks, onder aanvoering van zekeren Cornelis Gilsch, die op een kindertrom sloeg, langs de straten: ‘criant, vive l'Oranje, et faisant un bruit épouvantable. Ce bruit augmentait avec l'agrandissement de la troupe, et doublait avec la violence qui l'animait 2).’ Den eersten aanval had het huis van den straks genoemden Heer W. de Jonge te verduren. Hij behoorde tot eene familie van aanzienlijke en zeer invloedrijke veeneigenaren, en het was waarschijnlijk aan dezer tusschenkomst toe te schrijven dat het volk zich er toe bepaalde om in het huis van den gehaten Patriot de glazen in te slaan. Daar hij afwezig was, bleef zijn persoon buiten 't spel. Daarna ging het los op den Heer de Ravallet, ‘percepteur des con-
{==730==} {>>pagina-aanduiding<<}
tributions directes de la Commune de Havelte 1),’ insgelijks bekend als een hevig Patriot. Na ook hier de glazen te hebben ingeslagen, trok men naar het huis van den Maire, bedreef daar hetzelfde kwaad, en eischte daarop van hem de kerspelstrom, en de verwijdering van de in de gemeente aanwezige brigade gendarmes. Beide eischen werden door hem gewezen van de hand, maar zonder veel baat. Men attaqueerde de gendarmes, wierp een van hen in 't water, en maakte zich daarop van
de kerspelstrom, die in 't Gemeentehuis werd bewaard, meester 2). Terwijl men daarop sloeg, en daardoor ongetwijfeld niet weinig volk uit de velden lokte, zond de Maire een zijner veldwachters bij de voornaamste ingezetenen rond, om hun aan te zeggen - dat zij moesten opkomen, en tegelijkertijd een expresse te paard naar Dwingeloo, om de in die gemeente aanwezige gendarmes te hulp te roepen 3). Intusschen had het volk de kelder van den wijnkooper Molenaar, vroeger het eigendom van den Maire, en nevens zijn huis gelegen, geforceerd en vernielde daar alles wat het niet opdronk 4). Licht is het te denken dat dit niet strekte om de opgewekte passien neêr te zetten, maar veeleer om ze te prikkelen en zoo de menigte van kwaad tot erger te doen overgaan. Men mishandelde onderscheidene lieden, onder anderen, het lid van den municipalen Raad Bakker (alweer een patriot!), de dienstmaagd van den Maire, en den klerk van den Percepteur Dons.

{==731==} {>>pagina-aanduiding<<}

Nadat de Maire de vlucht had genomen, 1) begon men zijn huis te plunderen, en er alles te vernielen wat men er vond, of zich niet wist toe te eigenen. Het archief van zijn notariaat werd verscheurd, zijne meubelen in 't water geworpen, ja de pannen op zijn huis afgestooten en verbrijzeld. De Heer de Ravallet had de tweede beurt. Niet alleen werd zijn huis verwoest en zijne meubelen verbrijzeld of gestolen, maar men bedreigde zelfs zijn leven en dat zijner huisgenooten. Hij volgde dan ook het voorbeeld van den Maire, en redde zich door eene overhaaste vlucht. De ex-Maire Carsten werd daarop bedreigd. Men vorderde van hem de uitbetaling der gelden die eenigen onder den troep pretendeerden van hem te moeten hebben 2).
Hij gaf toe, betaalde wat men van hem vergde, en keerde daarmede verder geweld. Al deze geweldenarijen en afpersingen geschiedden in den naam van den Prins onder een gestadig roepen van: Oranje boven! en het zingen van Oranje-liedjes 3).
Een handig koopman had van den nacht gebruik gemaakt om al zijn in den winkel aanwezig lint oranje te verven, en ventte dat den volgenden dag met groot voordeel uit: want wie het gewaagd hadde, zich zonder oranje op straat te vertoonen, ware van zijn leven niet zeker geweest 4).
Het gemeene volk uit de velden wedijverde met dat van de huizen in deze gewelddadige uitingen zijner oranje-gezindheid, maar tot eere van het laatste moet ik er bijvoegen, dat het zich zeer weinig schuldig maakte aan diefstal bij de plundering. Nagenoeg allen, die wegens diefstal voor het Cours d'Assises terecht stonden, waren lieden uit de velden; goede oranjeklanten zeker, maar met weinig nauwkeurige begrippen betrekkelijk het mijn en dijn; en die, de kans schoon ziende, nu te

{==732==} {>>pagina-aanduiding<<}
erlangen wat hun anders ontzegd bleef, begrepen zich eens te goed te mogen doen, maar in de hitte van hunnen ijver ook wel eens hunne kleur vergaten, en bij erkende Prinslui binnendrongen om hun geld en levensmiddelen af te persen. Niet tot eere van de schoone sexe strekt het feit, dat zij vooraan was bij zulke geweldplegingen, en zich vooral niet het minst liet gelden, waar wat te halen viel 1).
De dag van den 9en was voor een groot deel aan zulke rooftochten gewijd, maar tegen den middag besloot men, om zich naar het naburig Zuidwolde te begeven, en ook daar oranjedag te houden, en de onvermoeibare Cornelis Gilsch wandelde ook nu weer aan 't hoofd van den troep, met vuur zijn ‘al is ons Prinsje’ op zijn trom slaande 2). Maar de Zuidwolders waren gewaarschuwd geworden, en nog niet ter halverwege gekomen, ontvingen de oranjemannen het bericht: dat de boer hen wachtende was, maar - met zeis en griep! 3) Op zulk een ontvangst was men niet gesteld, en men keerde dus onverrichter zake terug, met het plan wellicht, om in eigen gemeente op nieuw te beginnen. ‘Enfin’ schrijft de Maire, ‘si Msr le Sousprefet, n'avait envoyé un détachement de gensdarmerie, pour secourir cette malheureuse commune, elle était en peu de tems une ruine.’ 4) In den namiddag kwam dat detachement gendarmes ventre a terre de plaats binnen rijden, en veegde aldaar de straten schoon van oranjeklanten, en de rokken en hoeden van oranjelinten. De oranjemannen die in de laatste vergadering geweigerd hadden mede te werken tot het bewaren der rust, en waaronder er misschien niet weinigen waren, die de strafoefening door het gemeen aan de Patriotten gepleegd, niet zonder welgevallen hadden aanschouwd, begonnen nu op hunne beurt te beven. Het was toch te voorzien, dat het thans herstelde Fransche gezag, 't geen zich oogenblikkelijk met ijver en kracht bezig

{==733==} {>>pagina-aanduiding<<}
hield met het opsporen der plunderaars, ook hen wel zou weten te vinden en te - straffen.
De Omwenteling maakte echter dra aan hunne angst een einde. In den namiddag van den 13e kwam een sterk detachement Kozakken, onder geleide van den Heer Kruizinga - destijds woonachtig te Westerbeeksloot - de gemeente binnen rijden; en de gendarmes die ijverig bezig waren met het gevangennemen der plunderaars, hadden moeite genoeg, om zich door een overhaasten vlucht aan dood en gevangenschap te onttrekken.
Tijdens het verblijf der kozakken werd er eene burgerwacht opgericht, verdeeld in tien escouades elk van tien man en met een officier aan 't hoofd. Aan deze wacht was het bewaren der orde in de gemeente opgedragen, en tevens het opsporen der ontvreemde goederen en van hen die ze zich hadden toegeeigend. Een vijftigtal plunderaars stond weldra voor het Cours d'Assises te Groningen terecht, en velen er van werden veroordeeld tot gevangenisstraffen van langen duur. De schade door de geplunderden geleden, en die blijkens acte, gepasseerd door den Notaris Carsten, eene som van ƒ 7405 beliep, schijnt later bij aparte Repartitie op de ingezetenen te zijn verhaald.
Nog een enkel woord voor ik eindig.
Wanneer men vooral het eerste, in het Fransch door den Maire gesteld, verhaal 1) van deze zoogenaamde revolte leest, dan zou men gelooven, dat het Volk van stonden aan niets dan plundering beoogde, en dat de politiek aan de gansche beweging vreemd was. Ik geloof bewezen te hebben, dat deze meening geheel onjuist is, en dat - zooals ik ook in 't begin zeide - de beweging moet beschouwd worden als een gevolg van dezelfde oorzaken, die eenige dagen later het gansche land in opstand brachten, maar, hier gewijzigd zoowel als vervroegd door plaatselijke omstandigheden. De plundering was het gevolg, niet het doel van de beweging, en dat zij

{==734==} {>>pagina-aanduiding<<}
ontaardde in zoo betreurenswaardige uitersten, moet vooral worden toegeschreven aan den toevloed van de ruwe en geheel onbeschaafde arbeidersbevolking uit de velden.
Aanvankelijk had de beweging eene bepaalde politieke kleur. Patriotten toch, die geacht werden Oranje nog ongenegen te zijn, en ambtenaren van 't Fransche gezag werden alleen aangevallen, en maakte men het ook later lieden van de oranjekleur lastig, geen van hen werd mishandeld, en bij geen hunner was er sprake van plundering.
Had de heer Meijer, die, wat ook vroeger zijn politiek geloof moge geweest zijn, gewis thans in zijn hart van eene nieuwe orde van zaken niet afkeerig was, den moed gehad voor deze zijne overtuiging uit te komen, de zaak had gewis niet zulk een keer genomen. Had hij de oranje-mannen kordaat weg tegemoet getreden, en hun de overtuiging weten te schenken, dat hij het Fransche gezag slechts zoolang diende, als hij het onmogelijk achtte dit niet ongestraft te kunnen laten, en dat hij evenzeer als zij naar het oogenblik zuchtte waarop men de Oranjevlag uit het dak kon steken, hij had hunne medewerking erlangd; de beweging had zich geopenbaard, en haar loop genomen naar haren werkelijken aard en wezen, en de Maire had geen aanleiding gehad om haar - als thans - te noemen: une revolte, d'une troupe de canaille, le rebut du genre humain.!

Hoogeveen, Maart 1869.


{==735==} {>>pagina-aanduiding<<}

Bijlage A.

Uit het doopregister van de gemeente Hoogeveen (Ao. 1732-1789) blijkt, dat Graaf Albert Dominicus van Stirum en Vrouwe Elisabeth Gratiana Saijër, te Hoogeveen ten doop hielden zes kinderen, en wel:

31 Nov. 1752 - Otto Ernst Gelder.
17 Febr. 1754 - Samuel Johan.
21 Sept. 1756 - Frederik Albert.
19 Maart 1758 - Leopold.
8 Febr. 1761 - Willem Barnhard.
18 Julij 1762 - Louis.


Bijlage B.

Uit het Register van proces-verbalen van misdrijven der Gem. Hoogeveen. No. 16.

Revolte du 8 et 9 Novembre.
Le huit du mois de Novembre 1813, le soir à 8 heures, il se réunit une troupe de canaille, qui commençait à parcourir le voisinage de cette commune, dite Streek de Huizen, en criant: Vive l'Orange et faisant un bruit épouvantable. Ce bruit augmentait avec l'aggrandissement de la troupe et doublait avec la violence qui l'animait.
La première action fut de casser les vitres de la maison du vénérable sieur W. de Jonge, suppléant du Juge de paix de ce canton, absent pour l'intérêt de la commune.
Le pillage de cette maison étant empêché par quelques habitants bien intentionnés, l'on poursuivit son chemin. Venus devant la maison de Mr. de Ravallet, percepteur des contributions directes de la commune de Havelte, on y cassait de même les vitres. Entre tems on avait été à la mairie, a forcer le caissier de la livrer la grande caisse y deposée. L'ayant obtenu on la

{==736==} {>>pagina-aanduiding<<}
battait avec force. Quittant la maison du dit sieur de Ravallet, l'on se rendait à celle de Mr. le Maire où l'on commettait la même action. Ni des moyens de douceur, ni ceux de force, furent en état de l'apaiser et bien moins d'empêcher l'esprit de pillage, de revolte et d'acharnement, dont cette la....(onleesbaar) du genre humain était remplie. Après avoir parcouru encore différens fois le dit voisinage, elle commença le pillage de la maison du maire, dont les meubles, les effets furent volé ou détruit, de même que les archives du notariat. Etant la dite maison abandonnée par ses habitants, ayant Mr. le Maire conduit son épouse à la maison d'un de ses amis, en apprenant l'évènement, et étant poursuit par un tas de scélerats, il prit la fuite et se rendit à Assen pour demander l'assistance de Mr. le Sous-prefet et lui communiquer l'état des choses et son malheur.
Après le pillage de la maison de Mr. le Maire on passa à celle de Mr. de Ravallet, percepteur des contributions directes de la commune de Havelte, la quelle on n'a pas moins épargnée que celle de Mr. le Maire, et menaçant encore la mort à ce percepteur et à sa famille fuyant leur demeure si infortunée.....
La fureur de cette populace ne fut pas encore contentée avec les devastations et leur butins. Elle devait encore se porter à des maltraitements sur diverses personnes d'une moralité connue et d'une conduite irréprochable, entre autre le membre du conseil municipal J.B. Bakker, la servante de Mr. le maire, et principalement le commis de Mr. le percepteur des contributions directes de cette commune.
Peu satisfait encore de leurs crimes il faillait encore commettre des nouvelles. L'on voulait commencer à piller la maison de Mr. H.C. Carsten, ex-maire de la commune, lui forçant de leur payer les deniers que le Gouvernement devait encore à quelques d'entre eux pour leurs travaux aux fortifications de Delfzijl, et pour celles pour les quelles ce Monsieur avait engagé le garde-côte de cette commune, ce qu'il fut forcé de distribuer, pour épargner sa maison du pillage, et par moyen duquel il y est enfin parvenu.
Ce decrisement (?) d'argent a eu lieu presque chez tous les bourgeois; entre autres monsieur le Juge de Paix a sacrifié une forte somme. A Warmels, madame la veuve Carsten, les sieurs van Laar et Jut, de Lange, et plusieurs autres, trop nombreux

{==737==} {>>pagina-aanduiding<<}
pour être nommés, ont été forcés de même à des sacrifices.
Enfin, si Mr. le sous-prefet n'avait point envoyé un détachement de gendarmerie pour secourir cette malheureuse commune, elle était en peu de tems devenu une ruine, causée par l'esprit tumultueuse et enragée de ses propres habitans.
De tout quoi le soussigné adjoint-maire, a cru devoir dresser ce procès-verbal, de même qu'une liste des noms des sujets indignes et inutiles de la société qui ont prêté leurs noms à des actions si forcenées.
(Signé) R. Veningen.

NB. Dit proces-verbaal is geschreven met de hand van den maire A. Meijer.

Bijlage C.

Copie van den Brief aan den Kommissaris (waarvan, wordt niet vermeld) van den Maire A. Meijer, 27 Feb. 1814.
(Register van Briefw. van alle bij het Schoutambt in 1814 Geschr. Stukken.)

In antwoord op UwEd.Gestr. missieve van den 17den Febr. no 9, houdende etc. etc., heb ik de eer UwEd.Gestr. te rapporteeren dat sints eenige dagen men uit de gesprekken en dreigementen van het gemeen ten duidelijkste hadt kunnen opmaken wat hun voornemen was. Het was ook daarom dat eenige van de voornaamste ingezetenen zich bij elkander vervoegden om zoo veel mogelijk een plan te beramen. Om het gedreigde gevaar aftekeeren - besloot men in die vergadering UwEd.Gestr. te schrijven zoo als heeft plaats gehadt, en voorts eenige andere ingezetenen, die men vermoedde dat uit hoofde hunner politieke denkwijze den meesten invloed op het gemeen zouden hebben, te verzoeken in de vergadering die volgen zoude te verschijnen, ten einde de beste middelen mede te helpen beramen, om de plundering voor te komen. Dan, mij ook in deze vergadering bevindende, vernam ik al spoedig dat de ideën daar niet eenig waren. Intusschen begon het gemeen bij de straat te zingen, op een hoorn te blazen, en een kindertrom te slaan, en alzoo ik duidelijk voorzag dat het besluit van de vergadering of geheel niet of veel te laat tot stand zoude komen

{==738==} {>>pagina-aanduiding<<}
en ik er bovendien mij weinig goeds van voorspelde, verliet ik dezelve om mij zelven te wapenen, en des noods geweld met geweld te keeren, terwijl ik intusschen een expresse te paard naar Dwingeloo zond om de gendarms te halen.
Het rumoer nam hand over hand toe. Zij vervoegden zich bij mij en eischten van mij dat ik order zoude geven dat de gendarmes de plaats moesten verlaten, hetgeen ik weigerde; voorts eischte men de kerspelstrom, die ik insgelijks weigerde. Omstreeks 10 uren begonnen zij bij verscheidene ingezetenen de glazen in te slaan, ook dat gebeurde bij mij. Ik liep toen tusschen den hoop en vattede den persoon die de trom hadt (welke zij tegen mijn order uit het kerspelshuis hadden gehaald) hem dwingende dien aftegeven, doch werd door een hoop anderen teruggedrongen. Toen zond ik een der Veldwachters, dien ik bij mij aan huis had, om rond te gaan en den ingezetenen zoo veel mogelijk aantezeggen, dat zij moesten opkomen, doch hiervan heb ik niets vernomen, mogelijk veroorzaakt omdat in den beginne de voornaamste heeren begrepen dat door zachtheid men het emeen moest zoeken uit elkander te doen gaan. Intusschen groeide de hoop aan; men attaqueerde de gendarmes en wierp een derzelve in het water.
Toen ik dit vernam persuadeerde ik mijne vrouw om het huis te verlaten, die ik na het huis van Ds. van Duyl bragt, zijnde ik voornemens dadelijk weder terug te komen, mijn neef Ditt de bewaring van mijn huis zoolang bevelende. Dan op het oogenblik dat ik voornemens was weder te keeren, hoorde ik de bende naar het huis van gemelden Ds. van Duyl aankomen, waar zij de glazen insloegen. De Dominé zich daarop naar boven begevende, keerde in alle haast terug, mij waarschuwende mij te absenteren, hetwelk ik oogenblikkelijk deed, dadelijk mijn weg naar Assen nemende. Nadat de hoop nog eens de streek was rondgegaan, begon men bij mij op de deur te slaan, en daarop de plundering. Toen men bij mij geëindigd had, heeft men een begin gemaakt met de plundering aan het huis van den Hr. de Ravallet, waartegen zoo verre mij bewust, zich niemand met daden heeft verzet, of mogelijk durven verzetten, zoodat indien door mijne komst te Assen geene gendarmes tot ontzet hier waren gearriveerd, zeer waarschijnlijk nog een aantal huizen zouden zijn geplunderd geworden.
(get.) A. Meijer.





{==739==} {>>pagina-aanduiding<<}

De orde der Illuminaten,

door Dr. E. Epkema.

Felle, onverzoenlijke strijd heerschte er in alle eeuwen tusschen humanisme en obscurantisme, die nu eens heviger, dan weder flauwer werd gevoerd, maar nooit voor goed werd beslist. Het obscurantisme was er steeds op uit om al wat edel is en goed, dat tevens vrijheid ademde, allen, die streden onder de banier van persoonlijke rechten en vrijheid, fel te bekampen. Waar het de overmacht had, verstikte het zulke denkbeelden in de kiem of vernietigde ze met ruw geweld; waar de kansen meer gelijk stonden, greep het naar de wapenen van lagen en listen. Nooit evenwel was een tijd in zoo stikdonkeren nacht van lichtschuw obscurantisme verzonken, of moedige en edele strijders vaagden de nevelen weg, of wisten althans hier en daar eenen enkelen lichtstraal te doen doordringen.
Reeds in overoude dagen, waarvan wij geene zuiver historische berichten hebben, wijzen de traditioneele verhalen der mythologie en de schoone volkssagen ons op dien strijd tegen de macht der duisternis. Wat zijn toch Hercules en Theseus, die hunnen geboortegrond van monsters zuiveren, de Indische goden en de Noordsche Asen, die moedig strijd voeren tegen reuzen en monsters, de Persische Ahuramasda, die voortdurend zijnen tegenstander, den god der duisternis, bestrijdt, wat zijn die allen anders dan typen van edele strijders tegen het obscurantisme, al is ook hun vorm soms wat ruw, overeenkomstig den geest dier aloude tijden. En daar waar mythe en sage plaats maken voor historische berichten, wijst ons de geschiedenis bijna op elke bladzijde mannen aan, die zich aangorden tot dien moeielijken, dikwijls ondankbaren kampstrijd. De Griek-
{==740==} {>>pagina-aanduiding<<}
sche wijsgeeren, onder welke de edele figuur van Socrates niet het minst onze aandacht trekt, de Romeinsche vrijheidshelden uit de schoone, nog onbedorven dagen der republiek, de Christenstrijders der eerste eeuwen onzer jaartelling hebben allen heldhaftig geworsteld tegen al wat verlichting en beschaving, vrijheid en heilige verkregen rechten in den weg stond.
In de middeleeuwen bleef het Germaansche ras niet achter; mogen ook al de geschiedrollen dier dagen vele donkere bladzijden tellen, waarop wij, helaas, den triomf van het obscurantisme vermeld vinden, wanneer wij goed toezien, was die zegepraal niet behaald dan na hevige worsteling en blijkt het ons duidelijk, dat het ras der edele strijders voor vrijheid en verlichting niet was uitgestorven, een ras van mannen, die, ook na de gevoeligste nederlaag, wel wisten te buigen, maar zonder dat hun kracht voor altijd gebroken was. Nauwelijks brak een gunstiger tijdstip aan, of zij stelden zich weder op den voorgrond; moesten zij ook al een tijdlang alleen worstelen en strijden, het getal hunner geheime aanhangers nam meer en meer toe, de voorboden van een meer algemeen verzet deden zich gevoelen en ten laatste nam een groote worstelstrijd eenen aanvang. Voorbeelden hiervan vinden wij in den strijd tusschen de Duitsche Keizers en de Pausen, in den strijd tusschen adel en volk, de geboorteweeën van den derden stand, en niet het minst in de dagen der hervorming. Toen scheen de kracht van het obscurantisme in vele landen van Europa voor langen tijd gebroken; toch was het slechts een wapenstilstand, waarin de beide moegestreden partijen uitrustten, en nieuwe strijdkrachten verzamelden. De orde der Jezuieten trad als eene versche keurbende in het strijdperk en wist in vele streken van Europa het verloren terrein te herwinnen. De tegenpartij begreep, dat het toen een strijd op leven en dood was en gordde zich met nieuwe krachten aan. De achttiende eeuw zag eene reusachtige worsteling ontstaan, die eindigde met eene nederlaag voor de Jezuieten, want zij werden uit vele landen verjaagd, ja zelfs de Paus hief hunne orde op, al was ook zijne houding verre van ondubbelzinnig. Het obscurantisme scheen te zieltogen, maar het bezat eene zoo groote levenstaaiheid, dat het van den doodelijken slag herstelde. De ex-Jezuieten bleven in stilte werken en toonden nog eene geduchte
macht te zijn; in sommige oorden herleefde hun invloed en daar, waar zich die niet zoo onmiddelijk deed gevoe-
{==741==} {>>pagina-aanduiding<<}
len, werkten zij die toestanden in de hand, die aan bekrompen obscurantisme weder een flauwe hoop op de overwinning voorspiegelden. Met vreugde begroette zij de dweepzieke richting, die zich in de Duitsche letterkunde openbaarde; zij ondersteunden den sentimenteelen bombast van Lavater, het duivelbannen van Gaszner, het magnetismus van Mesmer, de goochelarijen van den graaf St. Germain en van Cagliostro. De tijd begon rijp te worden om langs allerlei wegen, door Jezuietische kunstgrepen, door mystische en theosophische stelsels, door allerlei aanvallen van dezen en dergelijken aard, het verloren terrein voet voor voet te herwinnen. Doch ook toen zou hun de overwinning betwist worden door mannen, die hen met felle slagen bestreden, al is het ook eene treurige waarheid, dat de hiertoe gebruikte middelen niet altijd van dien aard waren, dat zij de goedkeuring van alle edeldenkende menschen mochten wegdragen; te veel zocht men den vijand in zijne eigene netten te vangen, met zijne eigene wapenen te bestrijden. Hier verhieven zich in Frankrijk, dat reeds op den gloeienden vulkaan der revolutie stond, de spottende Voltaire, de meer gemoedelijke Rousseau, de vaak frivole Encyclopaedisten; daar deed in Berlijn eene nuchtere verstandsphilosophie door hare kalme betoogen eene niet geringe mate van kracht van zich uitgaan. Hier waren het enkele strijders, die als heroën zich eenen eigen weg banende, door hunne nieuwe, frissche, oorspronkelijke denkbeelden veel bijbrachten om de nevelen van duisternis en bijgeloof weg te vagen; daar waren het vereenigingen van menschen, die, zij het ook soms door minder proefhoudende middelen, het hunne bijbrachten om den strijd levendig te houden. Vele dergelijke pogingen uit die dagen zijn thans of in het vergeetboek geraakt, of op den achtergrond geschoven; toch verdienen zij gekend te worden als voorboden van den
nieuweren tijd. Bij ééne dier vereenigingen, die, schoon kort van duur, krachtig werkte, wensch ik eenige oogenblikken de aandacht der lezers te bepalen. In korte trekken wil ik in deze bladen het een en ander mededeelen over de orde der Illuminaten.

Evenals in onze dagen in Beieren de Ultramontanen, door woelen. en werken en niet het minst door zich de nationale, de patriottische partij ϰατ᾽ὲξοχὴν te noemen en als zoodanig hunnen

{==742==} {>>pagina-aanduiding<<}
invloed te doen gelden, voor het oogenblik de overwinning heeft behaald en een hun gehaat ministerie ten val heeft gebracht, zoo wist in datzelfde land in de achttiende eeuw de partij der Jezuieten hare vijanden te verpletteren. In Beieren vond het Ultramontanismus altijd eenen vruchtbaren bodem voor het uitgestrooide zaad zijner denkbeelden, getuige de geschiedenis. Beieren is het stamland der Guelfen, die in de middeleeuwen de banier van den Paus en van de Italiaansche belangen volgden in den strijd tegen het edele en heldhaftige keizersgeslacht der Hohenstaufen, dat een type mocht heeten van Germaanschen zin in de middeleeuwen. Gedurende den dertigjarigen oorlog stond wederom Beieren aan de spits der Katholieke Ligue. De Beiersche geestelijkheid was over het algemeen altijd in merg en nieren Ultramontaansch. Geen wonder, dat de Jezuieten er grooten invloed kregen. En toch deed zich ook in dat land, tijdens de opheffing dier orde, de hervormende geest van de achttiende eeuw gevoelen, toen keurvorst Maximiliaan Jozef het oor niet gesloten hield voor de niet ongegronde aanklacht, dat de Jezuieten het hun toevertrouwde onderwijs der jeugd niet overeenkomstig den geest des tijds wilden geven; dat zij ijverden tegen verbetering van ortographie en stijl; dat zij in 1758 kabaal maakten tegen het oprichten eener academie, waarvan niet alle leerstoelen door hunne kweekelingen waren bezet, uit vrees dat de studenten door eenen anderen geest zouden bezield worden, dan met hunne leerstellingen en hun systeem overeenkwam; dat zij meer den Paus dan vaderland en vorst dienden. De keurvorst, overtuigd van de waarheid dier klachten, nam de vijanden der Jezuieten in bescherming en verklaarde de leden dier orde voor vijanden van de wereldlijke regeering. Hunne openlijke macht en invloed werden door dien maatregel gefnuikt; des te krachtiger werkten zij nu in stilte, door de Beiersche geestelijkheid ten zeerste ondersteund. Iederen schranderen denker; elk, die streefde
naar verlichting en wijziging der verouderde toestanden, trachtten zij nu door laster te verderven, nu hij voor hunnen openlijken aanval gedekt was door den uitgedrukten wil van den keurvorst. En dat die heimelijke aanvallen soms maar al te zeer doel troffen kwam vandaar, dat de hooge ambtenaren voor een groot gedeelte onder de plak der Jezuieten zaten, vooral van den biechtvader Frank. Het was daarom noodzakelijk en strookte geheel met den geest

{==743==} {>>pagina-aanduiding<<}
van dien tijd, dat men hunne geheime kuiperijen zocht te ontzenuwen door eenen tegenbond en zoo ontstond de orde der Illuminaten.
Het eerste denkbeeld om zulk eene vereeniging te stichten, kwam op in het brein van Adam Weishaupt, die, geboren te Ingolstadt in 1748, door de Jezuieten was opgevoed en dus, als hun kweekeling, goed bekend was met hun systeem en hunne kunstgrepen. In 1768 werd hij op twintigjarigen leeftijd doctor in de rechten, zette zich als repetitor aan de academie neder en verwierf zich door zijne bekwaamheid zooveel naam, dat hem reeds in 1772 een buitengewoon professoraat werd opgedragen; kort daarop, in 1775, werd hij aangesteld tot professor in het natuurrecht en het kanonieke recht. Dit bracht Weishaupt in oneenigheid met de geestelijkheid, wie zijne benoeming een doorn in het oog was, aangezien die leerstoel tot nog toe altijd bezet was geweest door eenen ordesgeestelijke, en dat was Weishaupt niet. Was dus reeds in den beginne de toestand zeer gespannen, de zaak verergerde en ontaardde in verbitterde vijandschap, toen Weishaupt, de oud-kweekeling der Jezuieten, na de opheffing der orde, een hunner meest felle tegenstanders werd en zich met andere verlichte mannen verbond om hunne pogingen te belemmeren.
Daar hij den strijd op ridderlijke, loyale wijze, met open vizier voerde, zooals zijn eerlijk en oprecht karakter medebracht, was eene rechtstreeksche aanklacht tegen hem ondoenlijk; alleen in het geheim kon men hem afbreuk trachten te doen en zijne stelling ondermijnen. Zijne voorlezingen over rechtsgeleerdheid werden door studenten van alle faculteiten druk bezocht en hij maakte van die gunstige gelegenheid gebruik om de jeugdige gemoederen zijner toehoorders te winnen voor zijn lievelingssysteem, het kosmopolitismus.
Weishaupt was ongetwijfeld een schrandere kop, een diep denker, die gloeide van philanthropischen ijver, maar hij had eene zwakke zijde, die hem veelal in de uitvoering zijner beste bedoelingen moest doen falen, gebrek aan menschenkennis; hij was te weinig praktisch.
Om nu zijne denkbeelden meer ingang te doen vinden en tevens het obscurantisme zijner dagen te bestrijden, kwam hij op het denkbeeld een verbond van mannen te stichten, die met dienzelfden geest bezield waren. Op medewerking meende

{==744==} {>>pagina-aanduiding<<}
hij te kunnen rekenen en hij bedroog zich niet; vooral vond hij grooten steun, vurige sympathie en volhardenden ijver bij den jeugdigen student von Zwackh, die hem in het aanwerven van leden voor zijne vereeniging behulpzaam was. Deze bezat eenige, schoon oppervlakkige, kennis van de orde der vrijmetselaars en wist, wellicht ter kwader ure, Weishaupt te bewegen de uiterlijke plechtigheden en symbolen daarvan in zijne nieuwe orde op te nemen; dit had tengevolge, dat vele vrijmetselaars, door den uiterlijken schijn bedrogen, de nieuwe stichting aanzagen voor eene vertakking der vrijmetselarij. Wel gaf dit dus aanvankelijk eenige toenadering, maar die verwarring van denkbeelden, dat dooreenhaspelen van vorm en wezen moest toch op den duur zijnen nadeeligen invloed doen gevoelen. Doch al hadden beide genoemde personen ook al hunne krachten gewijd aan die orde der Perfectibilisten, zooals zij eerst heette, of der Illuminaten, zooals zij in het vervolg van tijd werd genoemd, toch zou zij weinig levenskracht hebben bezeten en in allen gevalle nooit zoo talrijk en ver verspreid zijn geworden, als niet een man van een eigenaardig karakter, wien men eene groote mate van talent niet kan ontzeggen, met haar in aanraking was gekomen, namelijk de vrijheer Adolf von Knigge, die de orde eene geheele verandering deed ondergaan; of men het tevens eene verbetering zou kunnen noemen, komt mij minstens twijfelachtig voor.
Wel behoort genoemde von Knigge niet tot de reeks van die kolossale figuren, die op historisch gebied in de woelige tijden van de laatste helft der achttiende eeuw zijn opgetreden, maar zijn veelbewogen leven, zijne eigenaardige persoonlijkheid, de betrekking, waarin hij stond tot vele personen van allerlei rang en stand, zijne verhouding tot de letterkunde van zijnen tijd en de veelvuldige geschriften, waaraan zijn werkzame geest het aanzijn gaf, doen hem een zeker recht hebben om onder de dii minorum gentium van die dagen eene niet onaanzienlijke plaats te bekleeden. Daar zijn invloed op de wijziging en de lotgevallen van de orde der Illummaten groot is geweest en men dien niet goed kan begrijpen, zonder met zijne geheele persoonlijkheid bekend te zijn, is het noodig zijne vroegere levensgeschiedenis hier in korte trekken in te lasschen.
Adolf von Knigge werd den 16den October 1752 te Bredenbeck in Hannover geboren en was zoo zwak en teeder van gestel, dat hij

{==745==} {>>pagina-aanduiding<<}
uiterst zorgvuldig moest worden opgevoed, hetgeen hem in de gunst van zijnen nog al tirannieken vader laag deed aangeschreven staan, maar hem daarentegen de lieveling deed worden zijner moeder. Door huisonderwijzers opgevoed, in wier keus zijn vader niet altijd even gelukkig was, gaf hij als kind reeds blijken van eene goede bevatting, ofschoon het voorbeeld van de verkwistende huishouding zijner ouders noodlottig op hem werkte en later wrange vruchten droeg. Als opgeschoten knaap hoorde hij dikwijls met geestdrift spreken over de vrijmetselarij en, bezield door eenen geest van navolging, vormde hij al spelende met zijne makkers eene geheime orde, waarvan hij de wetten en statuten in gereedheid bracht. Nadat zijne moeder in 1763 was gestorven, volgde zijn vader haar in 1766 in het graf, terwijl hij zijne goederen zoozeer met schulden bezwaard achterliet, dat aan den jongen wees door de schuldeischers uit de opbrengst der goederen niet meer dan een matig jaargeld van 500 thaler werd toegewezen.
Zijne verdere opvoeding werd toevertrouwd aan den secretaris Augsburg in Hannover, die weldra bemerkte, dat eene zware taak op zijne schouders rustte; want reeds toen verstond de knaap maar al te zeer de gevaarlijke kunst om de menschen in hunne zwakke zijde te tasten, zoodat hij zijnen mentor en diens gezin menige streek speelde; zijne leerlust was in den beginne niet zeer opgewekt, doch toen men hem over zijne geringe vorderingen berispte, trok hij zich dit zoozeer aan, dat hij, uit zucht om niet langer bij anderen achter te staan, zich zoo inspande en met de borst op zijne studiën toelegde, dat hij in anderhalf jaar zijne kameraden ver vooruit was; hij had zich in dien tijd dan ook volstrekt geene uitspanning gegund. Zoo werd hij in 1769 student te Göttingen.
Wel bezocht onze jeugdige student de colleges vrij getrouw, maar in zijnen vrijen tijd haalde hij het vroeger gemis aan uitspanning duchtig in en was door zijnen levenslustigen, opgeruimden aard overal een welkome gast. Hij sloot zich aan eene der in dien tijd bestaande studentenorden aan, was een vurig enthusiast, een fel bestrijder van conventioneele vormen, een ijverig voorstander van vrije, onbevooroordeelde waarheid. Met zijne vrienden las hij vele werken van nieuwere letterkunde, dweepte met de Engelsche schrijvers, was een vereerder van Jean Jacques, doch gevoelde eene diepe verachting voor Voltaire.

{==746==} {>>pagina-aanduiding<<}

Sedert 1771 was hij hofjonker bij landgraaf Frederik van Hessen, wiens gunst hij wist te verwerven, hetgeen hij verdiende door zijne veelvuldige nuttige diensten. Niet lang daarna huwde hij met freule Henriette von Baumbach en had een kalm, gelukkig leven kunnen leiden, zoo niet zijn voor anderen weinig inschikkelijk karakter hem vele benijders en vijanden had verwekt, aan wie het aan een klein Duitsch hof in de achttiende eeuw niet moeilijk viel hem zoo in een net van intrigues te verwarren, dat hij uit eigen beweging zijn ontslag nam.
Hierop volgde voor hem eene onrustige periode. In 1777 trad hij als kamerheer in dienst te Weimar, doch verhuisde nog in hetzelfde jaar naar Hanau. Sedert dien tijd leidde hij een zwervend leven en woonde beurtelings te Frankfort, Heidelberg, Hannover en Bremen.
Wanneer wij de neigingen zijner jeugd nagaan, zal het niemand verwonderen, dat hij zich in 1772 te Kassel als lid eener vrijmetselaarsloge deed opnemen; daar hij zich evenwel in zijne eerzucht gekrenkt achtte, toen men hem niet spoedig genoeg tot hoogere graden deed opklimmen, bezocht hij de loge bijna niet meer. Niet lang daarna zou evenwel zijne eerzucht bevredigd worden; want toen in 1777 te Hanau, onder bescherming van den erfprins Wilhelm, eene loge werd opgericht, gelukte het aan von Knigge om in de hoogere graden te worden opgenomen onder den naam a cygno. Zijn rusteloos werkzame geest dreef hem tot voortgezette studie aan; hoe meer zijne wetenschappelijke kennis vermeerderde, des te meer zweefde hij tusschen geloof en ongeloof, daar hij volstrekt geen vrede had met de kerkelijke systemen en toch ook geene rust vond bij den godsdienst der rede. Zijne eenige hoop was nu op de vrijmetselarij, die, zoo meende hij, hem het raadsel, dat zijne ziel in tweestrijd hield, zou oplossen. Hij trachtte dus dieper in de geheimen dier orde door te dringen en toen hem oude manuscripten in handen vielen, waarin zeer zeldzame hoogere graden van andere takken der vrijmetselarij werden ontvouwd, wezen die geschriften heen naar hoogere, hem nog geheel onbekende wetenschappen; dientengevolge deed zijn brandende dorst naar kennis hem zich toeleggen op theosophie, magie en alchimie.
Zijn verblijf te Hanau was wederom van niet zeer langen duur; door intrigues zijner benijders, die hun uiterst gemakkelijk werden gemaakt door zijne te groote openhartigheid, die hem tot

{==747==} {>>pagina-aanduiding<<}
onvoorzichtige uitingen verleidde, werd er hem het leven verbitterd. Hij verhuisde daarom naar Frankfort, waar hij in zoo bekrompen omstandigheden leefde, dat hij meer dan eens tot de bank van leening zijne toevlucht moest nemen. Wel zette hij zijne studiën voort, maar deze kregen eene zoo mystieke richting, dat, zoo iemand hem toen op vleiende en minzame wijze had aangezocht om Jezuiet te worden, hij hoogst waarschijnlijk in zijn pogen zou zijn geslaagd. Er liep zelfs in die dagen het gerucht, dat von Knigge katholiek was geworden; maar het was een canard, een echt staaltje van de praatjes van kleine en (waarom zou ik het er niet bijvoegen) ook wel van groote steden; het gerucht had namelijk hieraan zijnen oorsprong te danken, dat von Knigge eens tusschen twee katholieke geestelijken naar het huis van eenen derden katholieken geestelijke was gewandeld; en dit gewichtig feit was niet aan de aandacht zijner medemenschen ontsnapt. In dezen tijd, waarin zijn geest weifelde tusschen melancholische dweeperij en het verlangen om krachtig handelend op te treden, schreef hij een werk, getiteld: Algemeines System für das Volk, een geschrift, dat hij later zelf streng veroordeelde als een mengsel van vernuft en onzin, van deïsmus en dweeperij.
Het was gelukkig voor von Knigge dat hij niet te lang in werkeloosheid behoefde verzonken te blijven; weldra toch deed zich eene gelegenheid voor hem op om meer handelend op te treden. Een verrader onder de vrijmetselaars had in een boek, ‘der Stein des Anstoszes’, de geheimen van het systeem der tempelheeren ontsluierd en daarom was men er op uit veranderingen in de inrichting der orde te brengen. Met beide handen greep von Knigge de gelegenheid aan om zich met die zaak te bemoeien, zonder dat evenwel zijne pogingen met gunstigen uitslag bekroond werden. Het zou voor hem een ware ramp zijn geweest, als zijn nu weder tot handelen opgewekte geest op nieuw tot werkeloosheid ware gedoemd geweest; zijn gelukkig gesternte behoedde hem hiervoor.
In Juli 1780 kwam hij in de vrijmetselaarsloge te Frankfort in kennis met den markies de Costanza, die door de Beiersche Illuminaten was afgezonden om leden voor de nieuwe orde te winnen. Na korte samenspreking toonde von Knigge zich bereid om zich bij die vereeniging aan te sluiten; dit voornemen was van veel invloed ên op hem zelven èn op de orde, want een

{==748==} {>>pagina-aanduiding<<}
man als von Knigge, met die antecedenten, van dat karakter van zoo veelzijdige bekwaamheden, was niet bestemd om een onbekend lid der orde te blijven, maar moest wel grooten invloed uitoefenen op haren ontwikkelingsgang.
Zoo hebben wij nu gezien wie de stichters van de orde der Illuminaten waren; het oordeel over die mannen luidt geenszins eenstemmig goedkeurend. Een afkeurend oordeel zoowel over de orde, als over hare stichters wordt o.a. geveld door von Schlosser in zijne wel doorwrochte geschiedenis der achttiende eeuw, die zich aldus over von Knigge en zijne medewerkers uitlaat: ‘Deze edelman en zwelger was van obscurantismus en van innerlijk bespiegelend leven zeer ver verwijderd; hij kende daarentegen, daar hij evenals Weishaupt en von Zwackh zich weinig om moraal bekommerde, het uitwendig leven met al zijne listen en streken zeer nauwkeurig.’ Iets verder noemt hij von Knigge: ‘een dier Duitsche celebriteiten, die de kunst verstonden de wereld volkomen te bedriegen. Hij wist, door met iedereen betrekkingen aan te knoopen, door zich een voornaam air te geven, door eenen op gewone, alledaagsche romanlezers berekenden, oppervlakkigen schrijftrant, zich eenen naam te verwerven en invloed uit te oefenen, die hem in de geschiedenis eene beteekenis geeft, die tot zijne verdiensten in omgekeerde verhouding staat.’ De verontwaardigde geschiedschrijver gaat zelfs zoover, dat hij van de hoofden der Illuminaten spreekt als van: ‘nietswaardige lieden, die de orde tot hunne schandelijke doeleinden gebruikten en aan God noch onsterfelijkheid, aan moraal, noch waarheid, noch recht geloofden.’ Von Knigge noemt hij bepaald verachtelijk, omdat het hem alleen om winst en voordeel te doen was en hij al het edele in de menschen miskende en verachtte. Dat zijn zware beschuldigingen, geuit door een ernstig geschiedschrijver; toch geloof ik, dat hier overdrijving heerscht. Moge al Weishaupt niet vrij te pleiten zijn van gebrek aan menschenkennis, moge zeker von Knigge veel aanleg hebben gehad tot de rol van intriguant, bij al hunne gebreken valt het edele van hunne bedoelingen niet te loochenen; ik geloof daarom, dat de schimp en smaadredenen, waarmede von
Schlosser hen zoo kwistig overlaadt, niet dan ten halve verdiend zijn. Om dit te beoordeelen, moeten wij hun werk gadeslaan; heb ik mij tot nog toe alleen bij hunne personen en bij hun karakter bepaald, thans wordt het tijd na te gaan

{==749==} {>>pagina-aanduiding<<}
wat zij zich ten doel stelden bij het oprichten en uitbreiden van de orde der Illuminaten.
De achttiende eeuw kan met hare orde der Illuminaten niet bogen op oorspronkelijkheid; reeds vroeger waren èn het denkbeeld èn de naam niet onbekend. Reeds lang te voren hadden dweepers, mystici en theosophen op dien naam aanspraak gemaakt of dien van anderen (en dan minder als eeretitel) ontvangen, voor zoover zij zich beroemden eenen buitengewonen graad van menschelijke volkomenheid bereikt te hebben in de kennis van God en goddelijke zaken, terwijl zij beweerden in de allernauwste verbindtenis te staan met de geestenwereld, evenals de diepzinnige spiritisten van onze dagen. Zoo lezen wij van eene vereeniging der Alumbrados in Spanje in 1575, die eene prooi werden der waakzame Inquisitie, maar, ofschoon ten bloede toe vervolgd, een tijdlang in stilte voortleefden en in Frankrijk weder optraden in 1623, onder den naam van Guerinets. Ook daar ontkwamen zij niet aan de vervolging hunner vijanden, zoodat zij niet langer dan tot 1635 hun bestaan wisten te rekken. Doch het denkbeeld was niet geheel versmoord, want eene dergelijke sekte vertoonde zich op nieuw in 1722 in het zuiden van Frankrijk en wist met taaiere volharding zich staande te houden tot den tijd der groote revolutie. Eveneens vond men in België omstreeks de tweede helft der achttiende eeuw eene dergelijke vereeniging van mystici. Al die pogingen moeten evenwel in kracht en belangrijkheid achterstaan bij die van Weishaupt en de zijnen, die op den 1sten Mei 1776 te Ingolstadt de orde der Illuminaten stichtten, die zich bijna over het geheele katholieke Duitschland verbreidde. Uit gloeienden haat tegen het Jezuitisme, welks verderfelijke beginselen hij in den grond kende, vatte Weishaupt het plan op om, door het stichten van een verbond, een heilig legioen van strijders te vormen, die wijsheid en deugd wilden bevorderen en aan al wat naar obscurantisme zweemde eenen doodelijken haat zwoeren. Het was hunne edele maar moeielijke
taak de heerschappij der rede uit te breiden, verlichting op godsdienstig en staatkundig gebied te bevorderen. Hun streven moest zijn bestrijding der kerkelijke dogmatiek, opwekking tot natuurlijken godsdienst en tot republikeinsche denkwijze en gezindheid; hunne leuze was de volmaking der menschen tot de hoogste mate van reine zedelijkheid; door bestrijding van

{==750==} {>>pagina-aanduiding<<}
het zedelijk kwaad moest eene wereldhervorming in het leven worden geroepen. Door hare al te geïdealiseerde bedoelingen, die, hoewel in den grond edel, niet van overdrijving zijn vrij te pleiten, medegesleept, en door de richting harer tegenstanders, die doodend en versteenend werkte, als van zelve er toe gebracht, kreeg de orde eene strekking, die staat en kerk in haren toemaligen toestand ondermijnde, in zoover zij eensdeels gekant was tegen het positieve Christendom en aan den anderen kant op staatkundig gebied algemeene vrijheid en gelijkheid beoogde en, met terzijdestelling van vorsten en overheden, den staat op republikeinsche grondslagen wilde vestigen. De stichters der orde hielden hun, die zij als leden wenschten aan te werven o.a. de volgende stellingen voor: ‘Er moesten in den bond menschen van alle standen worden vereenigd tot één gemeenschappelijk doel, zonder te letten op verschil van meeningen, zonder acht te slaan op verscheidenheid van godsdienstige geloofsbelijdenis en overtuigingen. Men wilde beschaving verspreiden onder alle klassen der maatschappij en trachten de regeerende vorsten onder de voogdij der orde te brengen. Daartoe zou men de gekroonde hoofden omringen met ordebroeders, d.i. met zulke lieden, wier rechtschapenheid beproefd was, die de waarheid oprecht liefhadden en hun, die de macht in handen hadden, die waarheid in het aangezicht durfden zeggen.’ Het valt hierbij dadelijk in het oog, dat Weishaupt niet te vergeefs bij de Jezuieten ter schole was geweest.
Waren de Illuminaten, wat de uiterlijke inrichting hunner orde betrof, reeds door Weishaupt en van Zwackh, volgens hunne oppervlakkige kennis, eenigermate met de orde der vrijmetselaars in verband gebracht, von Knigge wist er, na zijne toetreding in 1780, eene geheel andere gedaante aan te geven. Hij bezat eene nauwkeurige kennis van de vrijmetselarij, op diepe en aanhoudende studie gegrond en wendde die aan tot volledige reorganisatie van de orde der Illuminaten, die aan hem vooral hare grootste uitbreiding te danken had. Niet zeer vleiend voor von Knigge beweert von Schlosser, dat hij het deed op eene wijze, tengevolge waarvan hij en zijns gelijken zich van de vrijmetselaarslogen konden bedienen, even als alle dweepers, geestenzieners, goudmakers, Martinisten en magnetiseurs in dien tijd al lang gedaan hadden. Doch tegenover die minder stree-
{==751==} {>>pagina-aanduiding<<}
lende bewering staat het bericht van denzelfden schrijver, dat von Knigge, dien ook hij onder de vernuftige menschen rangschikt, juist het mysticisme in de vrijmetselarij zocht te bestrijden en vele mannen voor de orde der Illuminaten wist te winnen, wier geest een afkeer had voor dat in hun oog ergerlijke en domme mysticisme. Dit moet men evenwel toegeven, dat Weishaupts plannen aan von Knigge te eenvoudig voorkwamen en minder geschikt voor uitbreiding ook buiten den engen kring van Beieren; de denkbeelden, die oorspronkelijk aan de orde ten grondslag lagen, zouden weinig opgang maken in die landen, waar een minder bekrompen geest heerschte; zij waren te weinig universeel. Ook kan men niet geheel ontkennen dat von Knigge een heerschzuchtig egoist was, die, door zijne aangeboren slimheid, zich wel degelijk hoedde aan de nieuw geworven leden te laten bemerken, dat zijn hoofddoel was om aan de orde, waarvoor hij zoo krachtig ijverde, den allerhoogsten invloed te verzekeren, desnoods met terzijdestelling van de vrijmetselarij. Daar hij hoofdzakelijk op den voorgrond stelde, dat het streven der orde was eene
krachtige bestrijding van obscurantisme en despotisme, gelukte het hem vele verlichte en verstandige mannen als medewerkers aan te werven. Alleen aan de meer ingewijden, die hij meende ten volle te kunnen vertrouwen, zeide von Knigge, dat zijne opvatting van de bedoelingen der orde was de vernietiging van alle bijgeloof, het verbreken van alle ketenen. Daar zijne vijanden hierin eenen strijd zagen tegen positief Christendom en monarchalen regeeringsvorm, welke zienswijze nog zoo onjuist niet was, waren zij fel op hem gebeten en was hun verzet tegen hem een strijd op leven en dood.
De karakters van Weishaupt en von Knigge liepen te zeer uiteen, dan dat op den duur volkomen overeenstemming tusschen hen kon blijven bestaan. Het doel en de middelen van den eenen waren uitsluitend berekend op het katholieke Beieren, de andere had het protestantsche Noord-Duitschland in den bond opgenomen, en wilde dientengevolge belangrijke wijzigingen in de inrichting der orde doen aanbrengen. Was dus de vereeniging der beide mannen in het eerst bevorderlijk geweest aan de uitbreiding der orde, het verschil van opvatting bracht al meer en meer verwijdering tusschen hen te weeg en was eindelijk de oorzaak van scheuring en slooping der orde. In boofdtrekken heb ik geschetst wat het doel der orde was, laat ons thans

{==752==} {>>pagina-aanduiding<<}
nagaan hoe dat doel bevorderlijk was aan de uitbreiding van het getal der leden, dat weldra aanmerkelijk toenam.
Dat het eene geheime orde was, die zich bediende van de symbolen der vrijmetselarij, strekte, wel verre van de menschen af te schrikken, juist tot aanbeveling en bezat groote aantrekkingskracht op menschen van allerlei leeftijd, rang, stand, geaardheid, karakter en bekwaamheid, die in grooten getale lid werden, de een om deze, de ander om gene reden. Domkoppen en dwazen hoopten voor hun geld gewichtige, liefst mysterieuse zaken te hooren; wereldlingen, die alleen streefden naar steeds veranderend genot en avonturiers zochten en vonden ook werkelijk in de orde beschermers, nieuwe bekenden, aanbeveling, gezellig genot, dat door het gesloten karakter der vereeniging werd gekruid voor hunnen naar verandering hakenden geest; de twijfelaar durfde zich in de bijeenkomsten der ordebroeders vrijer uiten dan in het dagelijksch verkeer, waar hij door de strenge en ergdenkende politie van Staat en Kerk als met Argusoogen bespied werd. Prinsen, graven, baronnen, rijken en lediggangers van allerlei aard zochten in die geheime vereeniging den steen der wijzen en eene vermeerdering van kennis, zonder dat zij er veel moeite voor behoefden te doen. Bij al hunne overige voorrechten in den staat, in het volle genot waarvan zij toen nog verkeerden, verlangden zij ook nog het privilegie van wetenschap te bezitten, doch wenschten daartoe eenen korteren weg in te slaan, die hun spoediger tot eene zij het ook oppervlakkige wetenschappelijke beschaving zou brengen, dan de gewone, maar moeitevolle loopbaan van studie, die zij gaarne aan het gros der menschen overlieten.
De jeugdige en vurige von Zwackh wierf vooral onder de studenten vele leden; door zijne ijverige bemoeiingen kreeg de orde zooveel uitbreiding, dat zij reeds in 1778 in Beieren en Frankenland en in Tyrol twaalf loges telde, terwijl door den ijver van anderen ook menschen van andere standen en klassen der maatschappij als leden toetraden. In Weenen werden uitstekende mannen in de orde opgenomen o.a. Born en Sonnenfels, die later, toen keizer Jozef eene vruchtelooze poging waagde om de maatschappij van boven af te hervormen, zich omtrent de verspreiding van beschaving overeenkomstig den geest des tijds in Oostenrijk groote verdiensten verwierven.
Toen von Knigge zijne medewerking had toegezegd, wist hij

{==753==} {>>pagina-aanduiding<<}
den kring der orde zoozeer te doen uitbreiden, dat zij in haren bloeitijd meer dan tweeduizend der meest beschaafde mannen van Duitschland onder hare leden telde. Zelfs vorsten namen deel o.a. Karel August van Weimar, Ernst August van Gotha, Ferdinand van Brunswijk en de coadjutor Dalberg. Mannen, wier naam op letterkundig gebied met eere genoemd wordt, lieten zich door de algemeene beweging medesleepen o.a., zoo wij Perthes' bericht, in zijn: Das deutsche Staatsleben vor der Revolution, mogen gelooven, Goethe en Herder. Het was den leiders der beweging bovenal te doen mannen voor hunne zaak te winnen, die invloed op den gang der staatszaken hadden, om door middel van hen op de regeerende vorsten te kunnen werken. Minder goedkeuring verdient het, dat zij ook wel zoodanige personen in de orde opnamen, die, al gaven zij ook blijken van een zwak karakter, toch vermogen genoeg bezaten, om door hun geld de orde duchtig te steunen; materieel mocht dit voor het oogenblik een voordeel zijn, men liep gevaar daardoor ongeschikte elementen in de vereeniging op te nemen, die niet altijd zouden te vertrouwen zijn. Ook zij, die de bescherming en den invloed van anderen noodig hadden, werden in de orde toegelaten, want zulke menschen kon men licht tot het een of ander doeleinde gebruiken. Daarentegen weerden zij allen, die eene te groote mate van zelfstandigheid, trots of eigenbaat verrieden en dus eene minder kneedbare natuur bezaten. Ook zij werden uitgesloten die in spreken of handelen bij voorloopige proefneming zich onvoorzichtig betoonden, en ten gevolge van die verkeerde eigenschap gevaarlijk voor de orde zouden kunnen worden.
Onder de voornaamste leden, die door verstand en bekwaamheid uitmuntten en daarom ook in de hoogere graden werden opgenomen, behoorden de geheimraad Bode, de vrijheer Bassus, graaf Costanza, de kanonikus Hertel, de abt Cosandey, professor Baader, de bibliothecaris Drexl, de abt Marotti en vele andere mannen van aanzien of geleerdheid, wier namen allen op te noemen mij vrij overbodig voorkomt; alleen wil ik Utzschneider niet onvermeld laten, die later den verrader speelde. De vorsten, van wier opname ik straks reeds enkele voorbeelden heb gegeven, klommen evenwel niet op tot de hoogste graden, de zoogenaamde mysteriegraden, omdat de daarin verkondigde republikeinsche grondbeginselen volgens den wil der stichters

{==754==} {>>pagina-aanduiding<<}
voor hen moesten verborgen blijven, daar zij niet ten onrechte vreesden, dat dit ook de meest welgezinde gekroonde hoofden minder sympathie voor de orde zou inboezemen. Dat niet alle leden het volle vertrouwen verdienden, dat er menig valsche broeder onder liep, iets, wat door de overhaasting, waarmede men in het aanwerven van leden te werk ging, kan zijn veroorzaakt of althans te weinig te keer gegaan, bleek b.v. uit den ex-Jezuiet professor Hoffman, die zich in de orde had weten in te dringen en ten tijde van keizer Jozef II de liberale vlag uithing, maar zich na diens dood, toen Leopold II gedwongen was aan de reactie vrij spel te laten, als een schandelijk spion en denunciant deed kennen.
De hoofdzetel der orde was in Beieren gevestigd, dat met Schwaben en Frankenland de eerste provincie in Duitschland vormde. De tweede bestond uit de Opperrijnsche en Westphaalsche kreitsen, de derde uit Opper- en Neder-Saksen. In alle voorname steden waren loges gesticht, in Berlijn, Dresden, Leipzig, Weenen, Hannover, München, Baireuth, Weimar, Gotha enz. enz. Toen vervolgens in Noord-Duitschland aan von Knigge en Bode zich diegenen aansloten, die voorstanders van eene nieuwe orde van zaken waren, o.a. de majoor von dem Busche (die in het belang der orde ook in ons vaderland is werkzaam geweest), Leuschering, de leermeester der prinsen en vele andere mannen van dat aanzien, breidde de orde zich ook buiten Duitschland uit, in Frankrijk, België, Nederland, Denemarken, Zweden, Lijfland, Polen, Hongarije en Italië, in welke landen vooral von Knigges eklektisch systeem ingang vond. De richting, door deze mannen aan de zaak gegeven, week eenigermate af van de Beiersche grondstellingen, doch bracht hen niet, evenals daar weldra het geval was, in botsing met de regeering, ofschoon Frederik de Groote een scherp toezicht op hen hield; hij vertrouwde hun streven niet volkomen, maar had, om te beter op de hoogte te kunnen zijn, zich door den majoor Bielfeld als lid laten aannemen; hetzelfde had keizer Jozef II gedaan, die door den baron von Born als lid was voorgesteld. Ofschoon deze beide uitstekende vorsten, die het welzijn van hun land behartigden en voorstanders van verlichting waren, toch met een argwanend oog de orde aanzagen, zoo konden zij zich evenwel zeker niet vereenigen met beschuldigingen van dien aard, als de Saksische generaal Bischofswerder tegen de Illuminaten durfde inbrengen

{==755==} {>>pagina-aanduiding<<}
dat zij alle dogmata loochenden, zich aanstelden als socinianen, deïsten en naturalisten, daar zij den bijbel niet voor het woord Gods hielden. Deze grove insinuaties behooren tot die kategorie van beschuldigingen, waarvan iedere eeuw helaas! maar al te veel voorbeelden oplevert, die geuit worden door menschen, die, onkundig van het wezen der dingen en onwillens om een nader onderzoek in te stellen, scheldwoorden de plaats van degelijke argumenten doen vervangen; gelukkig dat door zulke lichte troepen zich hoogst zelden een vijand uit het veld laat slaan.
Doch niet alleen velen, die er buiten stonden, begrepen niets van de bedoelingen der orde; ook ettelijke leden stelden zich het eigenlijke doel niet goed voor oogen en waren dikwijls maar lid geworden, omdat zij er hunne bijzondere belangen mede meenden te bevorderen. Dit blijkt ons duidelijk uit de veelvuldige dwaze aanvragen, waarmede von Knigge soms door de leden, bij wier aanwerving hij dus niet al te keurig schijnt geweest te zijn, werd bestormd; hij had het ten deele zich zelven te wijten, daar hij onvoorzichtig genoeg wat al te veel gouden bergen beloofd had. Wilde b.v. een houtvester weten, welke boomsoort het best in dezen of genen grond kon aangekweekt worden, hij wendde zich tot de orde; wilde een chemicus weten, welke de beste bereidingswijze van phosphorus was, hij vroeg het aan de orde. Deze vroeg aan von Knigge bevordering tot een ambt, gene een geldelijk voorschot of praemuneratie voor een boek, dat hij wilde uitgeven, welks lof hij tevens verlangde, dat door de orde zou worden uitgetrompet. Weder een ander vroeg groote sommen gelds te leen om zijne goederen van den er op drukkenden schuldenlast te bevrijden. Soms kwamen er brieven in, waarin de schrijver niet meer of minder verlangde dan dat de orde hem zou behulpzaam zijn bij het sluiten van een huwelijk, het opmaken van een contract of het beslechten van een proces. Menigeen zou te midden van zulk een mengelmoes van zeer uiteenloopende zaken in de war zijn geraakt en zich niet altijd uit die veelzijdige correspondentie hebben weten te redden; maar von Knigge was handig genoeg om al die lastige vragers te bevredigen of, moest het antwoord in vele gevallen afwijzend zijn, toch het prestige der orde te redden; om aan dergelijke aanzoeken te voldoen moest hij menigmaal de beurs van de rijkere ordeleden aanspreken, maar voor zich zelven vroeg hij nooit om geldelijk voordeel aan de orde,

{==756==} {>>pagina-aanduiding<<}
zelfs niet toen hij in zoo bekrompen omstandigheden verkeerde, dat hij zijn zilverwerk moest verpanden. Zelfs sloegen Weishaupt en hij alle aanbiedingen van dien aard kortweg af. De orde was dus uit zeer heterogene bestanddeelen saamgesteld en het moest wel eene goed geordende machinerie zijn, die dit zoo veelzijdige raderwerk in beweging bracht. Het is, dunkt mij, hier de geschikte plaats om de inrichting der orde na te gaan, zooals die door Weishaupt ontgonnen en door von Knigge gewijzigd is, ofschoon ik niet ontkennen kan, dat het zeer moeielijk valt uiteen te houden, wat van den eenen, wat van den anderen afkomstig is, daar het tot een goed geordend geheel is saamgegroeid.
In de vormen, symbolen en plechtigheden der orde straalde duidelijk de geest door, die de stichters bezielde; terwijl von Zwackh en von Knigge haar de geheimzinnigheid der vrijmetselarij deden aannemen, zijn vele aan het Jezuïtisme ontleende vormen van Weishaupt afkomstig. Zijn karakter had door de opvoeding, die hij van de Jezuieten genoten had, te veel eene zekere plooi aangenomen, dan dat hij zich kon hoeden voor de gevaarlijke dwaalwegen, die hiervan noodzakelijk het gevolg moesten zijn. Verkrijging van onbeperkte macht, van geheimen invloed, door welke middelen dan ook, was maar al te zeer zijn doel. Von Knigge van zijnen kant hield het Christendom niet voor eenen volksgodsdienst, maar beschouwde dien als een systeem, dat alleen voor uitverkorenen bestemd was en in de vrijmetselarij zijne juiste plaats had gevonden. Wel dwong Weishaupt de leden der orde niet in opvoedingsgestichten bijeen te wonen, als de seminaria der Jezuieten; maar toch moesten de Illuminaten op echt Jezuietische wijze elkander bewaken en bespieden, waren verplicht tot blinde gehoorzaamheid aan hunne superieuren, hadden eene soort van oorbiecht, moesten maandelijks berichten inleveren omtrent hunne eigene zedelijke vorderingen en van alle kanten omtrent anderen informaties inwinnen, al moesten zij zich ook door middel van veinzerij van de geheimen meester maken. Kortom Weishaupt dwong de leden zijner orde tot allerlei geestelijke mishandelingen, tot beperking van zelfstandigheid, tot onderwerping aan eene slaafsche voogdij van hunne meerderen, wat edele, vrije menschen wel tegen de borst moest stuiten. De ex-kweekeling der Jezuieten was ten gevolge zijner opvoeding zoo bekrompen, dat hij niet inzag, dat individueele vrijheid een noodzakelijke factor is van

{==757==} {>>pagina-aanduiding<<}
vooruitgang en verlichting; door zijn hechten aan die vormen legde hij zelf de kiem der ontbinding in zijn eigen werk. Hij wekte evenwel eenen sterken centralisatiegeest in zijne orde; al de draden van het geheel waren als in ééne hand vereenigd. Ieder lid had slechts met dengene te doen, die ééne trap boven hem stond, maar was met de leden van hoogeren graad geheel onbekend, ofschoon hij voortdurend onder hun toezicht stond en door hen bespied werd. Niet dan na herhaalde en veelzijdige beproeving ondergaan te hebben, klom men op tot hoogeren rang en kon zoo al hooger en hooger stijgen, tot men eindelijk de mysteriegraden bereikt had.
De superieuren van iederen graad stonden met huns gelijken in de loges van andere steden in vaste correspondentie en bedienden zich hiertoe van cijferschrift, dat verschilde naarmate de graad hooger of lager was. Zoo konden alleen de ingewijden elkander begrijpen en liep men weinig gevaar, dat de geheimen zouden verklapt worden aan vreemden, aan vijanden of aan die leden, voor wie de correspondentie van zulk eenen hoogeren graad nog een gesloten boek moest zijn. Om het geheim nog beter te bewaren, had men aan de maanden bijzondere namen gegeven, aan Januari b.v. Dimeh, aan Februari Benmeh enz.; ook landen en steden werden op dergelijke wijze aangeduid, b.v. Duitschland door het Oosten, Beieren door Achaja, München door Athene, enz. Over het algemeen speelden Grieksche benamingen en navolging van de vormen der aloude Eleusinische mysteriën eene groote rol in de orde. Ter aanduiding van de geheele orde diende het teeken 
{== afbeelding 	==} {>>afbeelding<<}
    
, voor die van eene afzonderlijke loge 
{== afbeelding 	==} {>>afbeelding<<}
    
. Op de brieven voor de hoofden der lagere graden stonden de letters q.l.d.i. quibus licet, namelijk aan wie het vergund is dien brief te openen; de brieven voor de hoofden van eenen hoogeren graad waren met soli, van den hoogsten met primo gemerkt. Ieder lid had eenen ordenaam; zoo heette Weishaupt Spartacus, von Knigge Philo, graaf Costanza Diomedes, professor Baader Celsus enz.
Het wekt eene zonderlinge gewaarwording in ons op als wij de tegenstrijdigheid opmerken van wezen en vorm; de stichters der orde hadden de bedoeling om op godsdienstig en staatkundig gebied de ware vrijheid in het leven te roepen, ja zelfs ontbrak het hun niet aan revolutionaire denkbeelden; de vormen daarentegen, waarin zij hun denkbeeld goten, waren zoo

{==758==} {>>pagina-aanduiding<<}
kleingeestig, zoo doordrongen van den ouden reactionairen zuurdesem, dat zij bijna alle vrijheid in de leden uitdoofden en hen tot werktuigen in de hand hunner hoofden verlaagden. Het is dan ook alleen aan de buitengewone werkzaamheid en Jezuietische sluwheid van de hoofden der orde, aan de eigenaardige aanlokselen van mysterieuse vormen, die juist in die dagen zooveel opgang maakten, en aan het streven van velen om anderen tot hunne blinde werktuigen te maken toe te schrijven, dat het getal der leden zoozeer toenam, zelfs onder de aanzienlijkste en meest ontwikkelde mannen van dien tijd.
Door de bemoeiingen van von Knigge werd de orde in drie hoofdklassen verdeeld, die weder verschillende onderafdeelingen of graden telden. Tot de eerste, de voorbereidingsklasse, behoorden de novitii, Minervales en Illuminati minores. Het novitiaat kon met het achttiende levensjaar aanvaard worden en duurde, al naarmate iemands aanleg en ontwikkeling, één, twee of drie jaren. Werd iemand tot de novitii toegelaten, zoo werd hem een eed van stipte geheimhouding afgevorderd; dan werd hij onder streng toezicht gesteld van dengenen, die hem als lid had aangeworven, kreeg eenen ordenaam, ontving onderricht in het gewone cijferschrift en kon na affoop van zijnen proeftijd opgenomen worden onder de Minervales, mits hij vooraf bij eede onbepaalde gehoorzaamheid beloofd had. Na het afleggen van dien eed werd hij feestelijk in de loge der Minervales ingeleid en kreeg eenen groenen band als ordeteeken, waarop een uil was afgebeeld, die een boek in de klauwen hield, waarop de letters P.M.C.V., d.i. per me coeci vident (door mij worden de blinden ziende gemaakt) stonden te lezen. De bevordering tot den graad der Illuminati minores vond later zonder plechtigheden plaats. Dan werden aan de nieuw opgenomenen de regelen bekend gemaakt, volgens welke hij zich tegenover de ondergeschikten had te gedragen en werd het nieuwe lid bekend gemaakt met het motto van dezen graad, dat Cave ne cadas (hoed u voor vallen) luidde en tevens met het teeken, waaraan hij zijne broeders van dezen graad kon herkennen, namelijk het opsteken van den rechter wijsvinger.
De tweede hoofdklasse was die der vrijmetselaars, die in leerlingen, gezellen en meesters verdeeld waren; deze klasse omvatte twee hoogere graden, dien van Illuminatus major of Schotschen novice en dien van Illuminatus dirigens of Schot-
{==759==} {>>pagina-aanduiding<<}
schen ridder. Wenschte men tot den eersten graad dezer klasse bevorderd te worden, zoo waren hooge eischen gesteld en luidde het moeielijke voorschrift, dat men eene autobiographie moest inleveren, waarin men zijn leven tot in de kleinste details en de fijnste nuances schetste en van de geheimste bewegingen zijns harten rekenschap aflegde. Daarenboven was de toelating zeer verzwaard, daar slechts drie leden van dezen graad behoefden tegen te stemmen om ze te verhinderen. Was men al die bezwaren gelukkig te boven gekomen, dan vond de plechtige installatie plaats; men werd gebracht in eene mystiek verlichte kamer, waarin de logebroeders in zwarte mantels gekleed gezeten waren. De voorzitter hield den candidaat, onder het uitspreken der woorden nosce te ipsum (ken u zelven) eenen spiegel voor, liet hem eenige vragen beantwoorden aangaande de belangen der orde, reikte hem vervolgens een groen schootsvel over en openbaarde hem het teeken, waaraan hij de broeders van dezen graad kon erkennen, door namelijk den rechter wijsvinger op het hart te leggen en de linkerhand met uitgestrekten wijsvinger in de hoogte te houden. Wilde nu de Illuminatus major tot Illuminatus dirigens of Schotschen ridder bevorderd worden, zoo moest hij vooraf plechtig beloven tot geenen anderen geheimen bond, zelfs niet tot de orde der vrijmetselaars, te zullen behooren, ja zelfs dan niet tot zulk eene vereeniging te zullen overgaan, als hij soms later de orde der Illuminaten verliet. De plechtige opname tot dezen graad geschiedde aldus: de candidaat werd door eenen broeder in eene met groen behangen kamer gevoerd, waar hij de logebroeders in vol ornaat aantrof.
De voorzitter had zijne plaats onder eenen groenen troonhemel en was bekleed met een Andreasband en de ordester; rechts van hem zat de ordepriester in een wit gewaad. Onder plechtige ceremoniën werd nu de candidaat tot ridder van den heiligen Andreas van Schotland geslagen. Het herkenningsteeken van dezen graad was, dat de broeder de armen kruiselings over elkander sloeg en de elleboog van den anderen aanraakte met de woorden: ‘zie mij aan of gij geen teeken aan mij waarneemt!’ Was de aldus aangesprokene een broeder van denzelfden graad, zoo antwoordde hij daarop: ‘Ja, ik zie de vlammende ster op uw voorhoofd,’ en kuste dezen. De Illuminatus dirigens had het toezicht en de leiding van de loges der Minervales en het was voora! zijn plicht om onder

{==760==} {>>pagina-aanduiding<<}
de vrijmetselaars leden voor de orde der Illuminaten te winnen.
De derde hoofdklasse der orde, waartoe maar weinige uitverkorenen bevorderd werden, was de mysterieklasse, verdeeld in de groote en kleine mysteriën, van welke laatstgenoemde de graden van priester en regent omvatte. Wilde de Schotsche ridder tot den priestergraad verheven worden, dan werd vooraf van hem eene verklaring verlangd omtrent verscheidene punten van het godsdienstige en maatschappelijke leven. Waren deze op voldoende wijze beantwoord, dan bracht men hem met toegebonden oogen en langs omwegen naar de vergaderplaats der loge, nam hem hier den blinddoek af, gaf hem een degen in de hand en riep hem toe: ‘Kom binnen, ongelukkige vluchteling! De vaders wachten u! Treed binnen en sluit de deur achter u!’ Dan trad hij in eene rijk versierde kamer, waarin op eene tafel, die voor eenen troonhemel stond, allerlei kostbaarheden en ook een eenvoudig wit priestergewaad lagen ten toon gespreid. Hij moest hieruit kiezen en werd tot dezen hoogeren graad bevorderd, als zijne keus viel op het priestergewaad. Nu kreeg hij inlichtingen omtrent godsdienst en politiek in den geest van de stichters der orde en ontving eene ordekleeding, waartoe, behalve het priestergewaad, een breede gordel van scharlakenroode zijde en een kleine vierkanten hoed van rood fluweel behoorden. Het herkenningsteeken van dezen graad bestond hierin, dat de broeder de handen kruiselings op het hoofd legde, vervolgens de gesloten vuist opstak met den duim in de hoogte, waarop de andere de duimen met zijne handen omsloot. Voor de broeders van minderen graad voerde de priester den naam van Epopt, voor die van hoogeren graad dien van Hierophant, namen, die met bijna gelijke beteekenis in de inwijdingen der Eleusinische mysteriën voorkomen.
Van priester kon men regent of princeps worden en werkte als zoodanig mede tot uitbreiding van politieke en godsdienstige vrijdenkerij. De plechtige opname tot dezen rang vond in eene met zwart behangen kamer plaats, waarin een geraamte stond, aan welks voeten eene kroon en een degen lagen; achter dit vertrek was een ander, waarvan de deur openstond en waarin de voorzitter op eenen troon gezeten was. Met geboeide handen werd de broeder in de eerste kamer gebracht; nadat men hem hier een tijdlang aan contemplatie en overpeinzing had overgelaten, nam de voorzitter hem de boeien af en deed hem het

{==761==} {>>pagina-aanduiding<<}
ordekleed aan, dat bestond in eenen witten mantel met rood kruis, een borstschild van wit leder, waarop ook een rood kruis was afgebeeld, eenen hoed met witten en rooden vederbos en roode kaplaarzen. Dan werd hij tot princeps verklaard en werd hem het herkenningsteeken medegedeeld, dat bestond in het uitspreken van het woord redemtio, terwijl de broeder daarbij de beide handen vlak voor zich hield uitgestrekt.
De groote mysteriegraad eindelijk omvatte wederom twee klassen, die van magus en die van rex, waarin naturalismus, republikanismus en socialismus werden verkondigd en aangekweekt. Zonder bijzondere plechtigheden werd men tot deze graden toegelaten. De broeders van deze klassen waren de Areopagieten, aan wier hoofd de generaal (dit was Weishaupt) stond, wien een geheime raad ter zijde was gesteld, die gevormd werd door de bekleeders van hoogere posten, het provinciaal college, het nationale directorium van een land en eenen uit twaalf leden bestaanden Areopagus; dit laatste was het hoogste gerechtshof voor alle aangelegenheden de orde betreffende, maar was toch altijd aan den generaal, den oppermachtigen gebieder, ondergeschikt.
Zoo was nu het saamgestelde raderwerk van de orde, dat ik uitvoerig meende te moeten behandelen, op gevaar af van eenigermate eentoonig te zijn, daar het ons duidelijk doet inzien in welken geest de stichters hunne bedoelingen trachtten uit te werken. Toen alles alzoo was vastgesteld, was de orde op geregelde wijze gegrondvest en moest men de resultaten afwachten, die de zaak zou opleveren.
Volledige samenwerking tusschen Weishaupt en von Knigge was, bij beider zoo verschillende zienswijze en karakter, niet wel mogelijk; want wat in Beieren, met zijne ingewortelde katholieke inrichting, behoefte was, stond met datgene, wat von Knigge voor Noord-Duitschland als eene levendige behoefte erkende, in te schril kontrast. Vele voorschriften voor de klasse der Minervales, die in Beieren. waar het onderwijs tot nog toe in de handen der Jezuieten geweest was en waar de verlichting en geestbeschaving nog zeer veel te wenschen overliet, zeer nuttig konden werken, zouden voor het aan dien geestelijken dwang reeds ontwassen Noord-Duitschland bepaald belachelijk geweest zijn. Toen von Knigge in 1781 met Weishaupt eene conferentie hield, bleek het hem duidelijk, dat deze eigenlijk van de vrij-
{==762==} {>>pagina-aanduiding<<}
metselarij weinig of niets afwist. Tot nog toe had hij Weishaupt niet persoonlijk ontmoet, maar alleen met hem gecorrespondeerd sedert November 1780, en diens brieven hadden zijne ingenomenheid met de orde, waarmede hij door graaf Constanza en professor Baader ten deele was bekend gemaakt, vermeerderd. Voor men hem evenwel tot hoogere graden wilde bevorderen, wat ten allen tijde het streven van zijn eerzuchtig gemoed was, moest hij eerst leden aanwerven voor de lagere klassen, hetgeen hij met ijver deed en waarin hij uitnemend goed slaagde, zooals blijken kan uit een paar fragmenten van Weishaupts geschriften, die o.a. het volgende omtrent hem betuigt: ‘Diomedes (d.i. graaf Costanza) heeft zich voor de Illuminaten zeer verdienstelijk gemaakt, want hij heeft Philo (d.i. von Knigge) weten te werven en door middel van dezen al de voortreffelijke mannen, die onder diens directie staan.’ Op eene andere plaats verklaart hij: ‘Ik zal altijd van hem getuigen, dat hij door het werven van mannen van gewicht aan de orde groote diensten heeft bewezen.’ Dat evenwel Weishaupts oordeel over von Knigge niet eene onverdeelde goedkeuring was, blijkt uit
zijn volgend schrijven: ‘Philo zegt wel, dat hij vijfhonderd leden geleverd heeft, maar vooreerst is het aantal zoo groot niet en voorts zijn de door hem bestuurde provinciën in zulk eenen staat van verwarring, dat ik er geen verhelpen aan weet. Hij is goed om leden te werven, maar hij bezit niet het geduld om de menschen bijeen te houden.’
Toen nu von Knigge, na voldoening der hem gestelde eischen, met meer klem aandrong om in de hoogere graden opgenomen te worden, moest Weishaupt, daar hem geene andere uitvlucht overschoot, ten laatste wel bekennen, dat die hoogere graden wel als plan in zijn hoofd bestonden, maar nog niet in de werkelijkheid. Daarom liet hij von Knigge, tegen vergoeding van reiskosten, naar Beieren overkomen; deze voldeed aan het verlangen en drong vooral aan op de regeling der hoogere klassen. Hoeveel hij toen, na de eerste kennismaking, met Weishaupt op had, blijkt uit den 111den brief van zijn werk: Roman meines Lebens, waar hij zich niet zonder overdrijving, geheel in overeenstemming met zijn hartstochtelijk karakter, aldus uitlaat: ‘De groote man, die als een in den schoot der aarde begraven edelgesteente slechts door weinigen waardig genoeg is geacht om uit die duisternis aan het licht te worden gebracht,

{==763==} {>>pagina-aanduiding<<}
maar door die enkelen ook zoodanig vereerd is, zoo geheel als een van de edelste wezens is gekend, waardig en geschikt om aan landen en volken eene andere richting te geven en licht over den aardbodem te verspreiden, een van die menschen, wier nachtelijke fakkel de wereld verlicht enz. enz.’ In latere jaren bekoelde die dweepzieke vereering en toen wist von Knigge zeer goed de schaduwzijden van Weishaupts karakter op te merken.
De leden der orde ontvingen von Knigge in Beieren met hartelijkheid; hij zelf was over het algemeen met hen ingenomen, doch zag terstond hunne gebreken en bemerkte, dat zij, de leden der hoogere graden niet uitgezonderd, zelfs niet de Areopagieten, het juiste doel der orde nog niet kenden en dat bijna allen zich beklaagden over Weishaupts despotisme. Om aan de orde meer levensvatbaarheid te geven, wist von Knigge die ontevredenheid te doen ophouden en beloofde het geheele systeem te zullen uitwerken en met de vrijmetselarij in verband te zullen brengen; ten gevolge van zijnen ijver en zijne belangstelling voor de zaak, werd hem zelfs het recht toegekend om leden tot den rang van Areopagieten toe te benoemen. Voorloopig besloot hij de allerhoogste klasse, die der mysteriën, nog onuitgewerkt te laten en bracht eenen republikeinschen geest in de orde als tegenwicht tegen het despotisme, dat zich dreigde te ontwikkelen. In de voltooiing van zijn systeem stond Weishaupt hem getrouw ter zijde. Volgens von Knigges levensbeschrijver Gödeke was hierin niets te vinden, wat de latere opheffing der orde in Beieren ook maar in het minst rechtvaardigde. Na de voltooiing van zijn geschrift, zond von Knigge dit aan Weishaupt, die het aan de Areopagieten ter visie rondstuurde; eerst na lang talmen en dralen hechtten deze er hunne goedkeuring aan, hetgeen evenwel zooveel oponthoud veroorzaakte, dat Weishaupt, het lange wachten moede, aan von Knigge schreef, dat hij de zaak maar verder op touw moest zetten, uitgaande van de door hem voorgestelde grondslagen. Deze richtte hierop de verschillende klassen in, ontwierp eene geographische verdeeling van de orde en begon krachtiger op de vrijmetselarij te werken. Al wat in de systemen van dat geheime genootschap ten opzichte van uiterlijke plechtigheden en symbolen voor het doel der Illuminaten gepast was en al wat voorname en ijdele lieden kon streelen, nam von Knigge in zijn systeem over. Zoo kwam dat saamgestelde, maar
voor den geest dier dagen zeer geschikte geheel tot stand, dat

{==764==} {>>pagina-aanduiding<<}
ik boven in breede trekken heb uiteengezet. Velen trok het aan, zoodat het getal der leden zeer toenam; maar de vijanden begrepen maar al te wel, dat zij zoodoende met hunne eigene wapenen werden aangevallen en rustten zich toe tot eenen fellen strijd. De uitkomst van dien kamp, de lotgevallen, bloei en het verval der orde, vooral in Beieren, eischen nu onze aandacht.
Nadat nu, zooals wij boven gezien hebben, de orde den 1sten Mei 1776 gesticht was, moesten de onderste graden, die der Minervales, in een land als Beieren, waarin geen enkel leeraar in de school, ja zelfs geen professor aan de universiteit een vrij woord mocht spreken, eene inrichting zijn tot vrije vorming van den geest, die uit het knellende dwangjuk der geestelijkheid moest worden verlost. Die voorbereidingsklasse, die aan von Knigge en von Zwackh belachelijk en krachteloos toescheen, lokte juist andere mannen aan, als Feder uit Göttingen en Nicolai uit Berlijn. De orde breidde zich, dank zij von Knigge, zeer uit; maar voor zijne veelomvattende werkzaamheden in Noord-Duitschland vond hij bij de hoofden der orde in Beieren weinig steun; wendde hij zich soms tot hen om hulp, zoo heette het, dat iedere provincie voor hare eigene zaken moest zorg dragen. Om eenigszins een denkbeeld te geven van von Knigges zware taak, is het niet ondienstig te vermelden, dat hij altijd in zijne kamer eenige jongere broeders als schrijvers had en daarenboven nog twee beëedigde copiïsten, en toch zelf nog zooveel te werken had, dat hij dagelijks, zelfs ten koste zijner gezondheid, zestien uren bezig was in het belang van de orde. Jaarlijks gaf hij ƒ 250 aan briefport uit, wat hem soms bij zijne schraal voorziene kas niet weinig in ongelegenheid bracht. Ook als schrijver trad hij ter verdediging der orde op; want toen hem de broeders uit Beieren op het gevaar, dat van de zijde der Jezuieten dreigde, opmerkzaam maakten, schreef hij onder den pseudoniem van Jozef Aloysius Maier, zich voordoende als een voormalig Jezuïet, een werkje getiteld: ‘Over Jezuieten, Vrijmetselaars en Duitsche Rosenkreuzers,’ benevens een tweede boekje: ‘Waarschuwing aan de Duitsche vorsten, betreffende Jezuietengeest en dolk.’ In datzelfde jaar 1781, waarin deze vruchten zijner pen verschenen, stelde hij dat
systeem samen, waarvan door mij reeds melding is gemaakt; in allen deele wijdde hij dus zijne beste krachten aan de orde, waarvoor hij groote sympathie had gekregen.

{==765==} {>>pagina-aanduiding<<}

Waren Weishaupt en von Knigge tot nu toe samen gegaan, het duurde niet lang of zij kwamen in botsing en vervreemdden ten laatste geheel van elkander. Scheuringen en splitsingen in de orde der vrijmetselaars gaven von Knigge eene ongezochte aanleiding om een nieuw systeem te scheppen, het eklektische; wel kan men hem hierin niet van zekere mate van charlatannerie vrijpleiten, doch het werd in zijne hand een krachtige hefboom om leden voor de orde der Illuminaten te werven en om de obscuranten met hun eigen rook uit de loges te verdrijven. Op eene algemeene vergadering van vrijmetselaars, in 1782 te Wilhelmsbad gehouden, kreeg het mysticismus den doodsteek, hoewel men aan den anderen kant ook huiverig was om von Knigges eklekticisme aan te nemen. Van grooten invloed was het, dat von Knigge in Juni 1782 Bode wist over te halen om zich bij de Illuminaten aan te sluiten; dezen ontvouwde hij zonder omwegen zijne innigste bedoelingen en zijn plan om de orde geheel in die der vrijmetselaars in te weven; hem deelde hij op vertrouwelijke wijze mede, wat het grootste gedeelte der Beiersche Illuminaten nog niet mocht weten, omdat hij er hen nog niet rijp voor achtte, dat zijn streven was vernietiging van alle bijgeloof, verbreken van alle ketenen. Bij Bode viel dit zaad in eenen goeden akker, daar hij meer dan de anderen von Knigges geestverwant was; hij werd aan het hoofd van eene provincie gesteld en zag terstond in, dat de voor Beieren passende voorschriften, oefeningen, graden, in die streken, waar hij werkzaam was, zeer ongeschikt waren, waarom hij van Weishaupt de vergunning wist te verkrijgen om hierin eenige veranderingen te brengen, hetgeen zeer bevorderlijk was voor den bloei van de orde in Noord-Duitschland.
Kort daarop ontstonden er oneenigheden tusschen von Knigge en Weishaupt over de richting van de orde, vooral wat de ceremoniën betrof. Zoowel von Knigge als Nicolai maakten bedenkingen tegen de statuten der orde; de laatste vond het exoterische gedeelte te uitsluitend naar de behoefte van Beieren ingericht, de eerste vond de exoterische leer te weinig geschikt voor het heimelijke doel, dat de stichters beoogden, om door volledige mystificatie de gewone leden geheel op Jezuietische wijze tot bloote werktuigen der superieuren te maken. Ook hierin wist hij wel te verhelpen, maar zijn voorstel vond in Beieren de hevigste tegenkanting; want hij wilde het geheele

{==766==} {>>pagina-aanduiding<<}
uiterlijk vertoon der R.C. kerk, met hare wijdingen, ceremonieel en kleeding in het rituaal opnemen, zonder in het minst aan de kracht er van te gelooven, alleen met de bedoeling om daardoor aan de Noord-Duitsche leden een rad voor de oogen te kunnen draaien en hen te kunnen mystificeeren. Dergelijke maatregel moest wel in Beieren op schier onoverkomelijke zwarigheden stuiten, want de oprechte Katholieken wilden de heilige plechtigheden hunner kerk niet geprofaneerd zien, de overige leden der orde zagen er groot bezwaar in, omdat zij juist al die kerkelijke vormen als overbodig wenschten ter zijde te schuiven. Er kwam nog iets bij van meer persoonlijken aard. Wel had von Knigge zich met eene ondergeschikte rol in de orde tevreden gesteld, maar hij deed toch overal zijnen invloed krachtig gelden en Weishaupt kon van zijne zijde het denkbeeld niet verdragen, dat hij niet meer onbeperkt heer en meester zou zijn. Om zijnen wrevel hierover te koelen, wilde hij allerlei veranderingen en bijvoegingen invoeren, die von Knigge bij de leden der lagere graden belachelijk zouden gemaakt hebben, eene geldige reden, waarom deze zich hiertegen bepaald verzette. Dit bracht verbittering en scheuring te weeg. Weishaupt, door booze menschen nog meer opgestookt, werkte daarop von Knigge in het geheim tegen, die uit weerwraak dreigde de zaken te zullen openbaar maken, doch men spotte hiermede en zeide voor zijne dreigementen niet bevreesd te zijn. Dit alles maakte von Knigges positie tegenover de orde onhoudbaar en hij besloot die te verlaten, doch bij gedroeg zich gematigd en ridderlijk, want hij bezat te veel sympathie voor het wezen van de zaak, om, hoe ook getergd, den verrader te spelen. Om zeker te zijn, dat hij niet te eeniger tijd aan zijne wraakzucht in een onbewaakt oogenblik zou kunnen toegeven, verbrandde hij de papieren, die hij van Weishaupt en anderen ontvangen had of zond ze aan de belanghebbenden terug. Eerst in Juli 1784 wisten eenige mannen te bewerken,
dat er eene verzoening tusschen hem en de orde tot stand kwam, ofschoon hij tot verdere samenwerking ongenegen bleef. Men betuigde hem schriftelijk en in behoorlijken vorm, dat hij uit eigen, vrije beweging uit de orde getreden was en zeide hem dank voor zijne vroeger bewezen diensten; men beloofde hem, door middel van eene circulaire, bij alle broeders van lageren en hoogeren graad alle geruchten, die ten zijnen nadeele geloopen hadden, te zullen tegenspreken

{==767==} {>>pagina-aanduiding<<}
en hun de stipste bevelen te zullen geven hem voortaan met rust en ongemoeid te laten. Van zijnen kant leverde hij alle papieren der orde, die nog onder zijne berusting waren, uit, verbond zich tot stilzwijgen en beloofde de menschlievende bedoelingen der orde niet te zullen tegenwerken en zijne vroegere superieuren noch te zullen noemen, noch op eenigerlei wijze te zullen compromitteeren.
De verwijdering tusschen von Knigge en de orde zou geen alleenstaand feit blijven; zijn terugtreden bracht teweeg, dat de Noord-Duitsche helft der orde zich in 1784 geheel van de Beiersche afdeeling losscheurde, niet tot hare eigene schade, want terwijl later in Beieren de orde werd vervolgd en ten laatste opgeheven, gingen de regeeringen in het Noorden meer verschoonend tegen haar en hare leden te werk, wegens het nauw verband, waarin zij stond met de vrijmetselaars. Dit nam evenwel niet weg dat de voormalige ordeleden ook daar onder eene soort van politietoezicht werden gesteld, evenals in onze eeuw met de Carbonari het geval was.
In Beieren daarentegen ging de orde een treurig lot te gemoet; wegens hare strekking kwam zij reeds in 1781 aan de regeering verdacht voor en in 1783 wisten hare vijanden haar geheel ten val te brengen. Haar kracht en bloeitijd was toen reeds voorbij; de grond tot haar verval was deels in de onwaardige voogdij gelegen, die zij over edele menschen trachtte uit te oefenen, wier zelfstandigheid hiertegen ten laatste wel moest opkomen; deels in het wantrouwen, dat er tegen begon te heerschen; deels in het te streng volgehouden streven der hoofden, om velen van de mysteriegraden uit te sluiten, die zich hierdoor gekrenkt voelden en op wraakneming voor hunne gekwetste ijdelheid begonnen bedacht te zijn; deels in de ijverzucht van velen op den invloed der orde in het bezetten van ambten in Kerk en Staat; deels in onverdraagzame vervolging van hen, die tot het doel der orde niet wilden medewerken, o.a. van de vrijmetselaars, voor zoover zij niet als leden toetraden. Zoo werkten allerlei omstandigheden mede om de orde te verzwakken en inwending te vermolmen; toen de staat van zaken zoover gekomen was, was het tijdstip genaderd, waarop zij de meest droevige ervaring zou opdoen; door verraad, uit eigen boezem voortspruitende, zou zij vallen.
In 1783 traden Utzschneider en de priester Dillis met eene aanklacht tegen de orde op om zoodoende de gunst der Jezuieten

{==768==} {>>pagina-aanduiding<<}
te winnen. Die aanklacht werd in het geheim aan den keurvorst zelven ingediend, doch de zaak had vooreerst geene verdere gevolgen. Toen verscheen in 1784 een anoniem geschrift, waarin de orde als gevaarlijk voor den Staat en als zedebedervend werd afgeschilderd, ofschoon de bewoordingen van deze openlijke aantijging (als men ten minste aan een anoniem libel dien naam mag geven) niet zoo kras waren, als van de vroegere geheime aanklacht, waarin van godsdienstloosheid, zedenbederf, landverraad, giftmengerij en poging tot sluipmoord gesproken was. De orde kon zich dit niet laten aanleunen, maar vorderde, dat men die waarschuwing door bewijzen zou staven; daarop traden vier voormalige leden der orde (die later door Weishaupt in zijne Apologie met den naam van Iskariots en Kylons bestempeld werden), Utzschneider, Renner, Grünberger en Cosandey, met zoogenaamde bewijzen op. Deze polemiek had ten gevolge, dat in Juni 1784 in Beieren een algemeen verbod werd uitgevaardigd tegen alle geheime orden; men vreesde evenwel nog den strijd, want het duurde tot 1785, dat én de orde der vrijmetselaars én die der Illuminaten uitdrukkelijk als verboden vereenigingen werden behandeld, daar nu het plan gerijpt was om tegen de leden dier orde, en tegen allen, die aan de Jezuieten mishaagden, met grenzenlooze willekeur te woeden. Nu maakten Utzschneider en consorten hunne aanklacht tegen de Illuminaten openlijk bekend en gaven heimelijk aan de regeering lange lijsten van de leden op, waarop evenwel ook namen van mannen voorkwamen, die nooit tot de orde behoord hadden, doch die men nu met éénen slag als vijanden der Jezuieten wilde treffen, zonder hun de gelegenheid tot verdediging open te stellen. Zij beweerden dat hunne aanklacht gegrond was op officieele dokumenten en het was dus voor hen van het uiterste belang die op te sporen en in handen te krijgen. In October 1784 werden dan ook in het huis van von Zwackh de papieren
der orde in beslag genomen en in Landshut werd de correspondentie van verscheidene hoofden der Illuminaten gevonden, die nu op last van de regeering werd gedrukt en onder den volke verspreid. Dit was aan de Jezuieten, vooral aan Frank, eene welkome gave, want nu was hier de gelegenheid verschaft de leden der orde te vervolgen en zij lieten die dan ook niet ongebruikt voorbij gaan.
Men besloot ten eerste Weishaupt van zijn professoraat te ontzetten en op pensioen te stellen; doch hij wachtte zijne ver-
{==769==} {>>pagina-aanduiding<<}
oordeeling niet af, maar wist zich met zijne papieren door de vlucht naar Gotha te redden. Graaf Costanza en Savioli verlieten eveneens Beieren. Von Zwackh, ofschoon zeker niet een der minst schuldigen, wist aan de vervolging zijner vijanden te ontkomen door zich schuil te houden, ja het gelukte hem later zelfs weder tot aanzien te komen. Vele der uitnemendste Illuminaten vonden een toevluchtsoord en bescherming bij hertog Karel van Tweebruggen. Alle vervolgingen, thans door de landsvaderlijke regeering in het werk gesteld, op te noemen, zou ondoenlijk zijn; enkele staaltjes zijn overvoldoende om er de jammerlijkheid van aan te toonen en ons te overtuigen van de juistheid van von Schlossers bewering, die haar met de keizerlijke Byzantijnsche regeering vergelijkt, wat zeker ver van vleiend is.
Toen Weishaupt eerst in Regensburg bescherming vond, ofschoon de Jezuiten uit München aan den stedelijken raad lieten aanzeggen, dat men hem weg moest jagen; werd er bevel gegeven hem, wanneer hij het waagde den Beierschen bodem te betreden, gevangen te nemen; en aan zijne vrienden in Beieren werd verboden met hem in correspondentie te treden op straffe van uit hun ambt te worden ontzet. En wat nog het allerschandelijkste van de zaak is, het geschiedde zonder eenigen rechtsgrond, want staatsmisdaad kon men zelfs uit zijne later gevonden papieren niet bewijzen. Toen, ondanks het verbod, eenige vrienden den moed hadden hem te Regensburg te bezoeken, werden zij na hunnen terugkeer voor de rechtbank der Inquisitie gesleept en werd hun vooral ten laste gelegd, dat zij loge zouden gehouden hebben en in eene herberg op Vastendag vleesch zouden hebben gegeten. Zij werden gestraft met ontzetting uit hun ambt en een hunner, die in militairen dienst was, werd naar een strafbataillon verplaatst. De baron Frauenberg werd om die reden van de universiteit te Ingolstadt verbannen, vijftien studenten, die hem uitgeleide deden, werden weggejaagd en professor Wiehmer werd, op uitdrukkelijk bevel van den keurvorst, ter verantwoording geroepen, omdat hij die vijftien studenten, toen zij zijn huis voorbijreden, uit het venster vriendelijk gegroet had. Toen een priester, die Weishaupt te Regensburg bezocht, aan diens zijde door den bliksem werd getroffen, verkondigden de Jezuieten luide, dat dit een strafgericht Gods was en maakten zich van zijne papieren meester. De kanonikus Hertel werd als schatbewaarder van de orde op-
{==770==} {>>pagina-aanduiding<<}
gegeven en ter verantwoording geroepen; men wilde hem dwingen de voorgewende schatten van de orde uit te leveren en legde, toen hij verklaarde, dat hem dit onmogelijk was, beslag op zijn inkomen. Journalen, couranten, boeken werden onder strenge censuur gesteld; door spionnen en verklikkers werden zelfs de geheimste gesprekken afgeluisterd. Een
boekhandelaar en zijn bediende werden zonder vorm van proces in het tuchthuis gezet; de hofkamerraad von Hildesheim, die niet eens tot de orde behoord had, werd wegens spotten met den godsdienst in eenen toren opgesloten. Mannen, die zich onsterfelijke verdiensten hadden verworven omtrent het schoolwezen in Beieren, als Fronhofer, Pucher, Socher, Sutor, Sedelmaier en anderen, werden uit de schoolcommissie verwijderd. Doch waartoe nog meer aangehaald; laat ons met walging van dit verachtelijk obscurantisme de oogen afwenden.

De orde der Illuminaten was gevallen, hare kracht was gebroken, doch in het geheim bleef zij bestaan onder den naam van Duitsche Unie, waarvan Bode in Weimar grootmeester was, die evenwel weinig uitrichtte. Later begaf hij zich met von dem Busche naar Parijs, om Frankrijk te illumineeren, en werkelijk bevorderden zij daar de agitatie, die de groote revolutie voorbereidde. Hieruit is evenwel niet af te leiden, dat de orde der Illuminaten direct met de Fransche revolutie heeft in verband gestaan. De beide hoofdpersonen van de orde overleefden haar nog langen tijd. Weishaupt werd in Gotha door den regeerenden vorst in gunst aangenomen en tot aanzienlijke betrekkingen bevorderd; hij stierf aldaar den 18den November 1830, nadat hij zijne houding omtrent de orde had verdedigd in twee geschriften: De Apologie der Illuminaten, die in 1786, en: Het verbeterde systeem der Illuminaten, dat in 1787 werd uitgegeven.
Von Knigge's zienswijze onderging eene groote verandering: want na zijn verlaten van de de orde, sloeg hij tot een geheel tegenovergesteld uiterste over en werd een sterke tegenstander van alle geheime orden. Zijn levenslot was niet benijdbaar, want hij moest als broodschrijver den kost verdienen; zijne geschriften, over welke Gervinus een scherp afkeurend oordeel velt, gaven eene bijna al te getrouwe, realistische afspiegeling van zijnen tijd. Op lateren leeftijd werd hij religieus, wat

{==771==} {>>pagina-aanduiding<<}
volgens zijn karakter licht te verwachten was, en dat wel in zoo sterke mate, dat hij missen componeerde voor de Dominicanerkerk te Heidelberg en predikatiën schreef, die hij soms in protestantsche bedehuizen voordroeg. In 1787 verhuisde hij naar Hannover, wikkelde zich nog in veel twistgeschrijf, vertrok later naar Bremen en stierf daar in 1796, in den ouderdom van drieenveertig jaar.
Wat zal dan nu de slotsom onzer beschouwingen zijn, welk oordeel zullen wij over de orde der Illuminaten vellen? Het was ongetwijfeld eene mislukte poging, maar, ondanks al hare niet te miskennen zwakheden, ondanks de niet te verbloemen gebreken in het karakter en de handelwijze harer stichters, eene edele poging. Ik wil ten slotte het oordeel over hare werking mededeelen van Bode, die tot het laatst toe haar en hare beginselen getrouw bleef. Het streven der leidslieden was het onkruid der Duitsche slaafschheid en kruiperij, die als parasietplanten den Germaanschen stam dreigden te verstikken, uit te roeien; de bedoeling was zuiver, maar de uitvoering faalde, want men was niet voorzichtig genoeg te werk gegaan om botsing met de regeering te vermijden. Men verlangde, zegt Bode, langzame verbetering der wereld door geoorloofde middelen; doch men kon het aan de Illuminaten niet genoeg inprenten, dat de helft van de verbetering der wereld geschied zou zijn, als men begon met zich zelven te verbeteren. Aldus laat Bode zich ergens over de werking der orde uit: ‘Geheime orden hadden wij eigenlijk bij ons niet; maar men maakte eene dusdanige inrichting, dat iedere vermaning en berisping niet van den bekenden superieur kwam, dien de ondergeschikten als een feilbaar mensch kenden, maar van eene hoogere, onzichtbare hand. Dit was de persona mystica, Basilius, met welken naam de antwoorden op de brieven door ons onderteekend werden.’ Elders zegt Bode: ‘Van de meest heilrijke gevolgen waren de kweekscholen, die het novitiaat en de klassen der Minervales in zich begrepen en die voor jongelingen, die aan de academiën studeerden, berekend waren. Met ontroering en dankbaarheid herinnert zich nog menig Minerval, hoe zijn vlijt in deze school levendig gehouden, de zin voor wetenschap gewekt en bevorderd en het hart voor al het goede en edele ontvankelijk gemaakt werd. Aan eenige universiteiten toch werd de schadelijke
geest der studentenorden daardoor tegengewerkt, dat men de betere en zachtaardige jongelingen voor dezen bond zocht te winnen.’

{==772==} {>>pagina-aanduiding<<}

Dat was dus de kiem, de heerlijke graankorrel, die te midden van veel charlatannerie van vormen in dien bond der Illuminaten verborgen lag. Maar wat was nu de zwakke zijde van hunne poging, waarom moest die mislukken als zoovele, in diezelfde eeuw vruchteloos beproefd? Van boven af zochten de Illuminaten de maatschappij te hervormen, evenals die edele historische gestalten van vorsten en ministers, die in de eerste helft der achttiende eeuw en tot het revolutietijdperk toe, de verkeerdheden, die zij met hunnen scherpzienden, ruimen blik opmerkten, zochten uit den weg te ruimen en eene nieuwe orde van zaken trachtten te scheppen, die volgens hun oordeel tot heil der maatschappij zou strekken. Maar dit baatte niet, de derde stand moest door eigen kracht zich omhoog werken; die kracht kreeg leven en zelfbewustzijn, die kracht werd jeugdige overmoed en de jaarboeken der geschiedenis telden eene revolutie meer. Het volk had zijne kracht gevoeld, zijn recht leeren begrijpen en durven handhaven. Moge men het feit al betreuren, dat de stroom door zulke geweldige invloeden een oogenblik buiten zijne oevers treedt, ieder, tenzij de reactionair en de aanhanger van slaafsch despotisme, moet erkennen, dat de gevolgen gezegend waren. Dit bewustzijn kan hen met minder bezorgdheid de toekomst te gemoet doen zien en minder vrees doen gevoelen bij het denkbeeld, dat vroeg of laat, in deze of in de volgende eeuw, ook de vierde stand eens op dergelijke wijze, doch minder door bloedige gruwelen ontsierd, hare rechten zal handhaven. De geschiedenis is het wereldproces, niemand kan den stroom der zaken keeren. Al was aan de orde der Illuminaten ook een treurige ondergang beschoren, waarbij het obscurantisme met zegevierenden grijnslach de mislukking dier poging aanzag en ten zijnen bate aanwendde, geen nood, de strijd was en is niet uit; op eene nederlaag kan weder eene overwinning volgen. De geschiedenis getuigt, dat overal, waar het obscurantisme met looden schepter regeert, het ras
der edele strijders, die vrijheid, beschaving, verlichting als leus in hunne banier voeren, niet is uitgestorven. Zij bereiden zich in stilte voor tot den strijd, is eenmaal het gunstige tijdstip aangebroken, dan vallen zij aan en dan moeten zij overwinnen. Zoo zij en zoo blijve het.

Zalt-Bommel.






{==773==} {>>pagina-aanduiding<<}

Calderon en het Spaansche drama,

door A.S. Kok.

(Vervolg en slot van pag. 707.)

Bijna in iedere beschouwing, waarin over Calderon gesproken is, heeft men eene vergelijking tusschen hem en Shakespeare beproefd. Wij achten alle vergelijkingen van dien aard bijna ondoenlijk. Menigmaal leiden zij ook tot onbillijkheid. Wij moeten Calderon bovenal nemen voor hetgeen hij is. Nationaliteit, taal, geloof, traditiën, tijdsomstandigheden maken hem onderscheiden van den dichter uit de noordelijke helft van ons werelddeel, den dichter van het Germaansche ras bij uitnemendheid. Meestal zal eene vergelijking tusschen beiden tot opmerkingen en gevolgtrekkingen leiden, die Calderon onrecht aandoen.
Het verschil tusschen beiden is werkelijk niet anders dan het wezenlijk verschil tusschen het Spaansche drama en dat van Engeland. De menschelijke ziel is het voorwerp van de schildering in het laatste. De handeling, de verwikkeling en de omstandigheden zijn daarin te eenenmale ondergeschikt en dienstbaar aan de schildering der hartstochten en neigingen der personen, in het drama optredende. Vandaar dat er meer waarheid, meer realiteit ligt in het laatstgenoemde drama. In het Spaansche drama heeft juist het tegenovergestelde plaats. De fabel en de verwikkeling is alles, de karakters betrekkelijk niets. Het is niet onaardig gezegd: bij Shakespeare stellen wij meer belang in hetgeen zijne personages zijn of worden, bij Calderon meer in hetgeen zij doen. Bij den eerstgenoemde zien wij eene doorgaande ontwikkeling van het karakter, bij laatstgenoemde zien wij een zekeren karaktertrek op een gegeven oogenblik en

{==774==} {>>pagina-aanduiding<<}
in gegeven omstandigheden. Goethe bezigt eene goede vergelijking. In Calderon, zegt hij, ziet men de wijzers van de klok zich voortbewegen op de wijzerplaat; bij Shakespeare zien wij niet alleen dit uitwendige, maar het geheele samenstel van binnen mede. En ergens elders, in een van de beste beschouwingen ooit over den Spaanschen dichter geschreven: ‘Shakespeare reikt ons de volle rijpe druiventros van den wingert; wij mogen haar bes voor bes genieten, of haar uitpersen, gisten laten en als wijn genieten, al naar wij willen; wij worden in ieder geval er door verkwikt. Bij Calderon daarentegen is aan de keus en den wil van den toeschouwer niets overgelaten; wij ontvangen van hem weltoebereide, hoogst gerectificeerden wijngeest, met velerlei specerijen gekruid of met zoete bestanddeelen verzacht. Wij moeten den drank aannemen gelijk hij is, als een prikkelend en kostelijk middel tot opwekking, of hem geheel weigeren.’
Wij willen hier niet verder over de vergelijking uitweiden. Op Shakespeare te wijzen als den vrijen man met onbeperkten blik, met geen zweem van uitsluiting of bekrompenheid, als den man, die in zekeren zin de geheele menschheid vertegenwoordigt en door haar kan verstaan worden, moge eene hulde zijn waarop niets af te dingen valt: Calderon mag daar niet tot zijn nadeel aan tegenovergesteld worden. Zoo het eigenaardige van Calderon in tegenstelling met het Engelsche drama wordt verduisterd, vernietigt men inderdaad het Spaansche drama. De ware critiek heeft niet te vernietigen - wat zij trouwens wil noch kan - zij heeft de verschijnselen te verklaren en de feiten in het ware licht te plaatsen.
Om eenigszins tot eene juiste waardeering van Calderon te geraken, is het ook noodzakelijk de aandacht te vestigen op het uitgebreide gebied van historie, dichterlijke vinding en alles wat onder zijn bereik kwam, waaraan hij de onderwerpen ontleent voor zijne kunstscheppingen, en tevens op de groote zelfbeheersching en het gemak waarmede hij zich op dat gebied beweegt. Geen enkel veld was hem vreemd of onbekend. Zoo zijn er verschillende drama's, waarvan hij de stof ontleend heeft aan het Oude Testament; de Lokken van Absalom is onder die stukken wellicht het uitstekendste. Evenzoo zijn er onderscheidene, die eene legende uit de Christelijke oudheid ten onderwerp hebben, of die aan de tijden der martelaren, der

{==775==} {>>pagina-aanduiding<<}
worstelingen met de heidenwereld of ook aan de kerkelijke leerstellingen van de schepping der wereld, den val en de verlossing van het menschdom hunne stof ontleend hebben. Vooral deze soort van stukken schijnt hij met bijzondere voorliefde bewerkt te hebben. Daartoe behoort onder anderen de Wonderbare Toovenaar, zeker het beroemdste drama van dien aard, schoon de Jozef der Vrouwen en de twee Gelieven des Hemels volkomen op dezelfde waarde kunnen geschat worden, zoo niet hooger. Bij sommige van deze stukken kan men zeggen, dat hij zich bewogen heeft op het gebied der gewijde mythologie, om het zoo eens te noemen, gelijk bijvoorbeeld in de Sybille van het Oosten, waarin de bekende legende omtrent den Boom des levens in het Paradijs en het Kruis van Golgotha tot een gedicht van weêrgalooze poëzie bewerkt is. Daartoe brengen wij ook het Vagevuur van St. Patricius, de Vereering van het Kruis en de Dageraad in Copacabano, welk laatste stuk de geschiedenis behelst van de eerste opkomst der kerk in Peru. Wat er ook in deze stukken vreemd of zelfs stuitend moge voorkomen, dit is zeker, dat slechts een groot dichter ze kon hebben vervaardigd.
Wat dan verder deze historischen stukken betreft, zij omvatten gebeurtenissen uit den morgenstond der geschiedenis tot de verheerlijking van feiten, die in zijn eigen leeftijd voorvielen. Zij vangen aan met de Dochter van de Lucht, behelzende de legende van Semiramis en in het oog van Goethe het prachtigste stuk, dat hem van den dichter bekend was, en loopen tot de Belegering van Breda in 1625. Daar tusschen liggen drama's uit de Grieksche en Romeinsche geschiedenis. De groote Zenobia rekent men het beste en de Wapenen der Schoonheid (uit de geschiedenis van Coriolanus) het minste daarvan. Behalve onderscheidene aan de Joodsche geschiedenis ontleend, zijn er ook vele uit die van het latere Europa geput en daaronder twee uit die van Engeland, namelijk, een zeer gebrekkig stuk, dat de instelling der ridderorde van den Kouseband behelst, en een zeer partijdig drama, de Scheuring van Engeland onder Hendrik VIII, natuurlijk geheel verschillende van Shakespeare's stuk naar gemelden vorst genoemd. Het grootste aantal van Calderon's historische drama's heeft echter onderwerpen tot grondslag, aan de Spaansche geschiedenis ontleend. Deze vooral waren zeer populair. De helden van de Spaansche romance en

{==776==} {>>pagina-aanduiding<<}
het Spaansche volksleven worden hierin door hem ten tooneele gevoerd en niet alleen die van lang verloopen eeuwen, maar zelfs die uit de voorafgaande, gelijk Isabella van Castilië, Karel V, de veroveraar van Amerika, Filips II, don Juan van Oostenrijk, Alva, Figueroa en zelfs zulke mannen, die nog in leven waren, toen de dichter zijne stukken schreef. Onder deze drama's is de Standvastige Prins (schoon de held eigenlijk niet op Spaanschen, maar op Portugeeschen bodem te huis behoort) stellig het meest beroemd. Het gebied der geschiedenis verlatende, moeten wij nog melding maken van eenige mythologische drama's, stukken waarin niet zoo zeer, gelijk een Engelsch schrijver zoo juist zegt, het koude vleesch der Ouden opgewarmd op nieuw wordt voorgezet, maar waarin de klassieke verhalen in het eigenaardige kleed der romantische poëzie van de moderne wereld verschijnen. Dit is onder anderen het geval in het bij uitstek bevallige en levendige stuk Echo en Narcissus, terwijl in het Standbeeld van Prometheus en het stuk op de welbekende fabel van Cupido en Psyche gegrond, eene wending wordt waargenomen, die het mythologische verhaal als het ware verchristelijkt. Over het algemeen echter moeten deze stukken als de zwakste beschouwd worden, daar velen er van slechts moesten dienen als het voertuig voor tooneelvertooning en spectacle. Meestal waren het de werken van den dichter, die op Buen Retiro ter feest genoodigd was. Nog vermelden wij hier Theagenes en Chariclea, Bojardo en Ariosto en de Brug van Mantible, die met eenige andere drama's, waarin de vinding en fantasie van den dichter een ruimer spel had, gelijk ook in het door ons vertaalde, een niet onbelangrijken groep vormen.
Onder de zoogenaamde Comedias kunnen wij ook nog eenige stukken onderscheiden, die een bepaald tragisch karakter hebben en daarom onder den naam van treurspelen kunnen gebracht worden. Natuurlijk kunnen sommige daarvan weder tot de historische drama's geteld worden. Onder de prachtigste stukken, die wij daartoe zouden kunnen rekenen, komt zijn Jaloezie het grootste Monster vooral in aanmerking. Het behelst de geschiedenis van Herodes en Mariamne en is een echt noodlot-drama van grootsche opvatting en stoute behandeling. De treurspelen van een Spanjaard, die voor Spanjaarden schrijft, moeten, wanneer zij de jaloezie tot hoofdthema hebben, reeds onmiddellijk

{==777==} {>>pagina-aanduiding<<}
eene bijzondere aandacht trekken. En werkelijk heeft Calderon nog drie of vier stukken van dezen aard, die een vreeselijk afgrijzen inboezemen, en in welke de Spaansche dolk tot het bloedigste uiterste gedreven wordt, schoon het onmogelijk is den ontzaggelijken indruk en het meest aangrijpend effekt daarin te loochenen. De Geneesheer van zijne eigene Eer behoort hiertoe; doch minder afgrijselijk en daarom wellicht te schrikwekkender is een ander belangrijk stuk, Geheime Beleediging, geheime Wraak, hetwelk een der stoutste scheppingen van zijn dichter-talent kan genoemd worden. Een ander drama: Liefde sterker dan de Dood speelt in den tijd van den opstand der Mooren in 1568. Calderon vertoont zich daarin van een gunstige zijde, door zich boven de volksvooroordeelen te verheffen en de heldendeugd van een edelen vijand te verheerlijken. Als een voortreffelijk stuk, aan het eigenlijke volksleven ontleend, moet men in aanmerking nemen de Alcade van Zalamea, dat gedeelten bevat, die door sommigen tot de schoonste van Calderon gerekend worden.
Ook zijn er enkele zijner Comedias, die meer bepaald het karakter hebben van stukken in den zin, waarin wij dit woord gebruiken. Ulrici, een bevoegd beoordeeler, is er zelfs zoo mede ingenomen, dat hij beweert, dat Calderon in het blijspel zijn echt poëtisch genie meer dan ergens elders in zijne volle kracht ten toon spreidt. Wij gelooven, dat men niet zonder degelijken grond tegenover deze bewering heeft aangevoerd, dat de geestigheden zijner mindere personages meestal zeer gezocht of flauw zijn, dat zijne eigenlijke komische zijde zich maar al te schaars laat zien, en dat zijne schilderingen van het leven der lagere klasse bijna altijd parodiën zijn op dat der hoogere standen, of liever dat der hoogere standen zelf is, maar op den laagsten trap der maatschappij gespeeld. Overigens ligt het in den aard van het Spaansche drama, dat de Gracioso dikwerf niet anders dan eene parodie is op een der hoofdpersonages Hoe het zij, wij moeten hier melding maken van zijne Geheimzinnige Vrouw, op onderscheidene wijze nagevolgd, van zijn eigen Cipier, een blijspel, dat het treurspel op den kant af nadert, van het openbare Geheim en van de Sluijer en de Bloem, een stuk dat altijd bijzonder de aandacht getrokken heeft.
Dat wij hier geene melding gemaakt hebben van het Leven

{==778==} {>>pagina-aanduiding<<}
is een droom, vindt zijne oorzaak daarin, dat het van alle drama's wel het meest bekend is in het buitenland. Bij al de verscheidenheid in Calderon's drama's moeten wij toch nog eene enkele opmerking niet uit het oog verliezen. De feiten van geschiedenis en aardrijkskunde worden bij hem in het geheel niet geteld, zegt Ticknor. Coriolanus is een legerhoofd, dat onder Romulus diende, en Veturia zijne vrouw is eene der geroofde Sabijnsche maagden. Den Donau laat hij vloeien tusschen Rusland en Zweden; Jeruzalem plaatst hij aan de zee, en Herodotus laat hij Amerika beschrijven. Ook is er bij Calderon bijna geen spoor van eenig nationaal karakter, waar hij het tooneel buiten Spanje plaatst. De Mooren maken daarop wellicht eene uitzondering. Ulysses en Circe zitten te keuvelen over kwestiën van galanterie als in een salon te Madrid, en hetzij de helden aan de Joodsche geschiedenis of die der oudheid ontleend zijn, het blijven Spanjaarden van den tijd van Filips IV.
Wij willen deze schets besluiten met de mededeeling van eenige tooneelen, die een en ander zullen toelichten en eenig denkbeeld zullen geven van den geest, die in vele stukken van de Spaansche drama-literatuur heerscht 1). Het stuk toch, waarvan wij de vertaling geleverd hebben, is in vele opzichten vrij van datgene, wat uitsluitend aan het Spaansche drama doet denken, gelijk wij reeds opmerkten. Wij kiezen tot bereiking van ons doel de Geneesheer van zijne eigene eer (El Medico de su honra.)
Alles in dit stuk is echt Spaansch, de personen, de zeden en denkwijze, de intrigue en de hartstochten. Vandaar de buitengewone populariteit van dit stuk, welks vermaardheid ver buiten de grenzen van 's dichters vaderland heenreikt. De

{==779==} {>>pagina-aanduiding<<}
jaloezie speelt eene groote rol in het Spaansche drama; het is nevens het eergevoel de grondslag van de meest bekende stukken bij Lope de Vega en Calderon. Beide motieven heerschen vooral in het genoemde stuk. Het tooneel verplaatst ons in den tijd van Pedro den Wreede. Don Guttiere is een Castiliaansch edelman, die zoozeer door ijverzucht beheerscht wordt, dat hij bij het minste vermoeden eene belofte van trouw breekt, weleer aan Leonore gedaan. Na haar verstooten te hebben, heeft hij een huwelijk aangegaan met eene jonkvrouw, Mencia geheeten, voor wie de broeder des Konings, de infant Hendrik, eene onstuimige liefde koestert. Door een denkbeeldig gevaar te ontvluchten is Guttiere dus in een werkelijk gevaar vervallen. Mencia blijft intusschen haar gemaal getrouw en toont zich zeer gehecht aan hem. Doch de Prins komt haar op het onverwachtst overvallen gedurende de afwezigheid van Guttiere. De fiere en getrouwe Mencia stoot hem van zich en smeekt hem te vertrekken.
‘Ik heb Seville verlaten,’ zegt de Prins, ‘onder voorwendsel van op de jacht te gaan; doch geen enkele vogel des hemels was het doel van mijn tocht - dat zijt gij, blanke duif!’
‘Zeker, Prins!’ antwoordt Mencia, ‘gij hebt alle recht mij met dien schuchteren vogel te vergelijken. Men zegt, wanneer de duif door koninklijke valken wordt vervolgd, zoo voelt zij hare vleugels verlamd, zij beeft en huivert en een geheim instinkt wijst haar den vogel aan, die haar zal dooden. Zoo ook, Prins, voel ik mij van schrik en verbijstering aangegrepen nu ik u zie naderen, want een geheim voorgevoel zegt mij, dat gij mij zult dooden.’
Don Guttiere nadert. Mencia verbergt den Prins en roept uit:
‘Zoo eene onschuldige vrouw de ontroering gevoelt, die mij thans overvalt, groote God! hoezeer moet dan de schuldige beven.’
Don Guttiere veinst zich te verwijderen en de infant dringt voor de tweede maal bij Mencia door.
Wederom door de terugkomst van haar gemaal overvallen, vlucht hij, doch laat zijn degen achter, dien don Guttiere als bewijs van zijne gewaande onteering opneemt. In haar angst begint Mencia een brief, dien zij den Prins wil toezenden om grooter gevaar te voorkomen. Haar gemaal ontrukt haar dien, vóór zij hem geëindigd heeft. Een bitter gevoel maakt zich van hem meester. Hij kan het denkbeeld niet verdragen, dat zij

{==780==} {>>pagina-aanduiding<<}
zelfs vóór haar huwelijk met hem een ander bemind heeft en dien in het geheim bij zich heeft gezien Als zij uit haar onmacht oprijst, vindt zij een blad papier met de volgende noodlottige woorden:

‘Mijn liefde aanbidt u, doch mijn eer verstoot u! 
Dus doodt u de een, terwijl u de and're waarschuwt. 
Twee uren levens nog! Gij zijt Christinne: 
Red dan uw ziel - want 't leven is ondenkbaar!’ 

Als don Guttiere zich in tegenwoordigheid van zijne vrouw bevindt, kan hij zich niet weêrhouden.
- Don Guttiere. Wanneer eene windvlaag eene flambouw heeft uitgebluscht, kan eene andere windvlaag haar weêr ontsteken. Maar het is zoo niet met het leven, het is zoo niet met de eer. Het leven, de eer! Helaas, indien zij eens zijn uitgebluscht, zijn zij niet weder te ontsteken. Dat is voor altijd.
- Mencia. Voorwaar, Mijnheer! gij geeft aan uwe woorden eene dubbele beteekenis, die ik onmogelijk kan vatten. Zoudt gij bij toeval ook jaloersch zijn?
- Don Guttiere. Ik jaloersch? Ik, zegt ge? Weet gij wat jaloezie is? Ik voor mij weet niet wat het is. Indien ik het wist!...
- Mencia. Mijnheer!
- Don Guttiere. Vrees niets! Wat is jaloezie? Eene inbeelding, eene opvatting, eene dwaasheid?...Ik voor mij, als ik eene vrouw beminde en ik jaloezie koesterde jegens haar al was zij eene slavin, ik zou haar de borst verscheuren, haar het hart uitrukken, het in stukken snijden, het verslinden!...Ik zou met wellust haar bloed drinken, droppel voor droppel, het drinken met genot!
- Mencia. Mijnheer, mijnheer, gij vervult mij met afgrijzen.
- Don Guttiere. Wat heb ik gezegd?...O mijn schat, mijne vreugde, mijn engel, mijn roem, o mijne geliefde echtgenoot, mijne dierbare Mencia! vergeef mij, bid ik, deze onzinnige woorden. Ik zweer u bij uwe schoone oogen, dat ik u aanbid, dat mijn leven het uwe is, van u afhangt.....Ik had mijne bezinning verloren.
- Mencia. Gij hebt mij verbijsterd van schrik.
- Don Guttiere (ter zijde, na een oogenblik zwijgens). Geene zwakheid meer. Daar ik mij den geneesheer van mijne eer noem, zal ik mijne onteering bedelven in den schoot der aarde....

{==781==} {>>pagina-aanduiding<<}

Don Guttiere weet dat zijne vrouw niet schuldig is, maar - zij kan het worden, en deze vrees is hem genoeg om hem te doen besluiten tot den dood van haar, die hij bemint. Hij laat een heelmeester ontvoeren, dien men geblinddoekt voor hem brengt.
- Don Guttiere. Treed binnen, Ludovico! vrees niets. Het is tijd dat ik u den blinddoek van de oogen neem.
- De Heelmeester. God beware mij!
- Don Guttiere. Dat niets u verbaze van hetgeen gij zien zult.
- De Heelmeester. Wat wilt gij dan van mij, edele heer! ontzetting maakt zich van heel mijn hart meester.
- Don Guttiere. Het is tijd dat gij binnentreedt. Maar luister eerst.....Deze ponjaard zal u de borst doorboren, indien gij weigert te doen, wat ik van u eisch. Treed nader. Wat ziet gij in deze kamer?
- De Heelmeester. Ik zie iets, dat op het beeld van den dood gelijkt, uitgestrekt op een rustbed. Ik zie aan beide zijden eene waskaars ontstoken en een crucifix voor het bed. Maar ik kan niet zeggen, wie het is; want het gelaat is met een sluier bedekt.
- Don Guttiere. Welnu, dat levende lijk daar voor u moet gij den dood doen sterven.
- De Heelmeester. Hoe, wat bevel is dat!
- Don Guttiere. Ik wil dat ge haar aderlaat, dat ge hare wonde laat bloeden en dat gij bij haar blijft en haar bewaakt, tot haar al het bloed ontvloeid is en zij den geest geeft. Antwoord mij niet, zoo gij wilt dat ik u spare.
- De Heelmeester. Mijnheer, ik gevoel dat ik zoo iets nooit zal kunnen doen.
- Don Guttiere. Hij die een dergelijk plan, zoo streng en zoo wreed, kon ontwerpen en besloten is te volvoeren, zou bij weigering niet aarzelen u te dooden. Welnu?....
- De Heelmeester. Maar Mijnheer!
- Don Guttiere. Wat is uw besluit?
- De Heelmeester. Ik heb het leven te lief om te sterven.
- Don Guttiere. Gehoorzaam dan!
De heelmeester gehoorzaamt inderdaad, maar van wroeging vervuld wil hij ten minste eene poging aanwenden om hem te herkennen, die hem gedwongen heeft eene misdaad te begaan.

{==782==} {>>pagina-aanduiding<<}
De kamer uitgaande, drukt hij de bebloede vingers op den muur af en ijlt naar den Koning om hem het voorgevallene mede te deelen. Don Guttiere laat het gerucht van den dood zijner vrouw verspreiden en doet het voorkomen, alsof zij bezweken is ten gevolge van eene aderlating, die van zelve weder geopend was. De Koning houdt zich, alsof hij het gelooft. Hij begeeft zich naar het huis van don Guttiere en beveelt hem, nu hij weduwnaar is, Leonore te huwen, die hij vroeger verstooten had en die intusschen een beroep op den Koning had gedaan. Don Guttiere aarzelt en vraagt wat hij zou moeten doen, indien de Prins het waagde zijne vrouw te bezoeken en zij het zou wagen hem een brief toe te zenden. Zijne bedoeling was door deze toespeling den Koning te doen verstaan, wat de oorzaak was van het lot, dat het ongelukkige slachtoffer getroffen had en dat hij zich niet gaarne aan eene herhaling van het vreeselijk feit zou willen blootstellen. Doch de Koning is onverzettelijk en het drama eindigt met het volgende vreemdsoortige tooneel.
- Koning. Er is een geneesmiddel voor alles!
- Don Guttiere. Een geneesmiddel ook voor hetgeen hier gebeurd is?
- Koning. Voorzeker, Guttiere.
- Don Guttiere. En wat is dat middel, mijn vorst?
- Koning. Wat ge zelf kunt vinden.
- Don Guttiere. Maar wat is het dan?
- Koning. Eene aderlating!
- Don Guttiere. Wat bedoelt Uwe Majesteit?
- Koning. Dat ge slechts de deuren van uw huis laat reinigen, want eene bloedige hand heeft haar bezoedeld.
- Don Guttiere. Zij die een beroep uitoefenen, mijn vorst, plaatsen boven de deur hunner woning een schild met hun wapen. Ik handel in eer. Daarom druk ik mijne hand in bloed gebaad aan den deurpost af, want de eer wordt alleen in bloed gewasschen, mijn koning!
- Koning. Geef dan die hand aan Leonore, want ik weet, dat hare deugd ze verdient.
- Don Guttiere. Het zij zoo; ik geef ze u, Leonore, maar merk op, dat die hand gebaad heeft in bloed.
- Leonore. Ik stoor mij daaraan niet. Het baart mij noch verwondering noch schrik.

{==783==} {>>pagina-aanduiding<<}

- Don Guttiere. Denk er aan, dat ik de geneesheer van mijne eigen eer ben geweest. Ik heb de kennis van mijn vak niet vergeten.
- Leonore. Wend haar aan om mijn leven te heelen, zoo het krank schijnt..
- Don Guttiere. Welnu dan, ik geef u mijne hand, maar alleen op die voorwaarde.

Men ziet, don Guttiere is het toonbeeld van Spaansche jaloezie en wraak. Zijne misdaad verwerft de vergiffenis des Konings en heeft die van alle toeschouwers verworven tot op onzen tijd. Het eergevoel en de wraak zijn eene soort van Godsvereering, een dienst geworden, die hun oorsprong in het Spaansche karakter vonden.
Thans rest ons nog een enkel woord te spreken over de autos sacramentales van Calderon. Wij rekenen daar minder toe de bepaald godsdienstige spelen, gelijk bij voorbeeld het reeds genoemde Vagevuur van St. Patricius, maar uitsluitend de gewijde vertooningen, die op Corpus Christi in het openbaar werden vertoond en wel in de groote steden, zooals Madrid, Toledo en Seville, op wier uitnoodiging Calderon ze opzettelijk vervaardigde. De meeste van die spelen worden door eene loa voorafgegaan en duiden in hunne titels reeds het onderwerp aan. Vele zijn ontleend aan de geschiedenis van het Oude en Nieuwe Testament, hetzij dat zij het typisch karakter van personen en gebeurtenissen uit het Nieuwe Verbond moeten aanduiden of de Gelijkenissen en feiten zelven uit de Evangeliën behandelen en uitwerken. Wij noemen hier slechts: de koperen Slang, Gideon's Schapenvacht, de Schoven van Ruth, het Feest van Belsazar, de eerste en tweede Isaac, de roof van de Ark des Verbonds; of ook: de Wijngaard des Heeren, de Schat in den Akker, het Onkruid onder de Tarwe, enz. Anderen weder hebben eene mythe uit de heidenwereld tot grondslag en zijn de allegorische voorstelling van het christelijke, kerkelijke en heilige. Het laatste werd daardoor geenszins ontheiligd, maar veeleer was de bedoeling het profane te verheffen tot een middel van stichting en devotie. Zoo vertoont zich dit in de ware God Pan en de Goddelijke Orpheus. Weder anderen behandelen christelijke legenden of leerstukken, zooals het Heilige jaar van Madrid, de Oorsprong het verlies

{==784==} {>>pagina-aanduiding<<}
en de herstelling van Maria van het Hoogaltaar, de Vereering van de Mis, enz.
Al deze stukken hebben allegorische personen, zoo als: Zonde, Dood, Mahomedanisme, Judaïsme, Rechtvaardigheid, Christelijke liefde, enz., gelijk wij straks in een voorbeeld zullen aantoonen. De Booze bekleedt natuurlijk daarbij eene zeer gewichtige plaats. Quevedo klaagt er zelfs over, dat hij eene te ruime plaats inneemt, daar hij in onderscheidene stukken zich een toon aanmatigt, of ze voor hem alleen geschreven waren en de geheele wereld zijn eigendom was. Ook Cervantes, een man die zich in goeden smaak en onbekrompen oordeel zoozeer van zijne land- en tijdgenooten onderscheidt, trekt hevig te velde tegen hetgeen in de gewijde spelen aan groven wansmaak en onzinnigheid botvierde en wat hij eene schande voor het Spaansche volk noemt. Een merkwaardig staaltje van allegorie in de rij van personen vindt men in Calderon's God om reden van staat, waarvan wij straks het beloop zullen mededeelen. De rij is als volgt:

Het Verstand, eerste minnaar.	Boete.
De Gedachte, Gracioso.	Het laatste Oordeel.
Het Heidendom.	De Priesterstand.
De Synagoge.	Het Huwelijk.
Het Atheïsme.	Afrika.
Paulus.	Het Geschreven Recht.
De Doop.	De Wet der genade.
De Bevestiging.	Drie vrouwen, die zingen.
De Natuurwet.	Muziekkoor.

Wij laten hier eene uiteenzetting volgen van de Goddelijke Orpheus, gelijk Ticknor haar opgeeft. Het is een van de meest karakteristieke stukken van dien aard en munt uit door recht dichterlijke verheffing in verschillende gedeelten. Het stuk opent met het opvoeren van een grooten zwarten wagen in de gedaante van eene boot, die langs de straten wordt getrokken naar het tooneel, waar het auto zal worden gespeeld. In dezen wagen bevindt zich de Vorst der duisternis, voorgesteld in de gedaante van een zeeroover, en de Nijd nevens hem, als de stuurman. Beiden worden dus voorondersteld als door een gedeelte van den Chaos te varen. Op een afstand hoort men liefelijke muzick, van een anderen wagen komende, die van den tegenovergestelden kant komt in den vorm van eene hemelglobe, voorzien

{==785==} {>>pagina-aanduiding<<}
van de teekenen der planeten en de sterrenbeelden, waarin Orpheus heeft plaats genomen, die allegorisch den Schepper van het Heelal voorstelt. Deze wagen wordt door een derden gevolgd, voorstellende de aardglobe, waarin zich de Zeven Dagen van de week en de Menschelijke Natuur, allen in slapenden toestand, bevinden. Deze wagens openen zich, zoodat de personages die zij bevatten op het tooneel kunnen komen of zich terugtrekken naar verkiezing. De toestel zelf maakt dus in dit evenals in al dergelijke vertooningen een belangrijk deel uit van de tooneelinrichting of plaats van voorstelling; zelfs was dit alles in de meening van de menigte het belangrijkste gedeelte.
Zoodra de personages op het tooneel zijn, begint de Goddelijke Orpheus onder het uiten van lyrische ontboezemingen afgewisseld met muziek, het werk der schepping, terwijl hij natuurlijk zich doorloopend van bijbeltaal bedient. Achtereenvolgens vertoont zich iedere Dag op zijne poëtische zangen, opgewekt uit zijn langen slaap en voorzien van symbolen, die het werk van den scheppingsdag aanduiden, na de verschijning van den Zesden Dag wordt de Menschelijke Natuur op dezelfde wijze opgeroepen. Zij komt te voorschijn in de gedaante van eene bevallige vrouw, die de Eurydice is van de fabel. Het Genot woont met haar in het Paradijs en in den overvloed van haar geluk zingt zij een hymne tot eer van haar Schepper, welke lofzang ontleend is aan den 136sten Psalm. Het stichtelijk effect daarvan wordt weggenomen door een eenigszins vreemdsoortig tooneel van allegorische galanterie, dat onmiddelijk volgt tusschen den Goddelijken Orpheus zelven en de Menschelijke Natuur.
De verleiding en val volgen nu. De bevallige Dagen, die tot heden de Menschelijke Natuur vergezeld en de vreugde op haar pad gestrooid hebben, verdwijnen een voor een, en laten haar over aan hare beproeving en hare zonde. Zij wordt overstelpt van wroeging en in hare pogingen om te ontsnappen aan de gevolgen van haar misdrijf, wordt zij door de boot van Lethe naar het rijk van den Vorst der Duisternis gevoerd, die sedert zijne eerste verschijning op het tooneel met zijn medehelper getracht heeft dezen triomf te behalen. Maar deze overwinning is kort van duur. De Goddelijke Orpheus, die vervolgens het karakter van den Zaligmaker heeft aangenomen, komt op het tooneel, weenende over den val, en zingt een lied van liefde en smart, begeleid door eene harp, nagenoeg in den vorm van een kruis

{==786==} {>>pagina-aanduiding<<}
gemaakt. Daarna, opgewekt door het bewustzijn van zijne almacht, treedt hij het Rijk der Duisternis binnen, te midden van donder en aardbeving. Hij maakt allen tegenstand te niet, verlost de Menschelijke Natuur van haar verderf, plaatst haar met de verloste Zeven Dagen van de week op een vierden wagen in den vorm van een schip, welks symbolische versieringen het doel hebben om de Christelijke Kerk en het mysterie van de hostie voor te stellen. Ten laatste, wanneer de schitterende toestel weggevoerd wordt, neemt de voorstelling een einde onder het vreugdegejuich van de spelers, samenstemmende met de toejuichingen der toeschouwers, die nedergeknield, het schip eene goede reis wenschen en eene gelukkige aankomst in de bestemde haven.
Dat deze gewijde spelen van eene verbazende uitwerking waren, lijdt geen twijfel. Allegorische voorstellingen van allerlei aard waren van de vroegste tijden reeds in de hoogste mate aantrekkelijk voor het Spaansche volk en bleven dit bij voortduring. Ten koste van het Gouvernement en met goedkeuring van de Kerk opgevoerd, bleven zij een uitgezocht volksvermaak tot op de kleinste plaatsen. Lope de Vega spreekt zelfs van stukken, die geschreven waren door barbiers en door twee herders werden uitgevoerd; zoozeer had de smaak voor deze autos het volk sedert eeuwen geheel doordrongen. Tot op het laatst der voorgaanden eeuw hielden zij stand, en wie weet of niet nog heden op verwijderde dorpen voorstellingen van dien aard, zij het ook in eenvoudiger vorm, plaats hebben.
Nog op een ander auto willen wij de aandacht vestigen, daar het meer diende tot verheerlijking van een leerstuk der Kerk dan tot voorstelling van eene gebeurtenis uit de gewijde geschiedenis, en dus tot eene afzonderlijke soort gerekend kan worden. Wij bedoelen het reeds genoemde: God om reden van Staat.
Eene loa gaat vooraf, waarin reeds tien allegorische personen optreden. De Faam verschijnt allereerst zingende, en verkondigt allen die er geweest zijn, die er zijn en die er zullen zijn, dat de heilige Godgeleerdheid al de wetenschappen der wereld wil uitdagen. Op het geroep van ‘Holla! Ho! op!’ verschijnt de Godgeleerdheid, vergezeld van het Geloof. Zij wil den strijd over drie zaken voeren: ten 'eerste, dat God in het Avondmaal tegenwoordig is; ten tweede, dat de mensch door het Avondmaal een nieuw leven deelachtig wordt; ten derde, dat het noodig

{==787==} {>>pagina-aanduiding<<}
is, het Avondmaal dikwijls te genieten. De Philosophie verschijnt om de eerste stelling te bestrijden; de Natuur dient haar tot getuige. Zij redeneeren naar de wijze der schoolgeleerden en kampen onder de hand als in een steekspel, zoodat men tegelijk de werkelijkheid en de figuurlijke zaak ziet. Gelijk natuurlijk is overwint de Godgeleerdheid. De Philosophie en de Natuur vallen op de knieën en geven de stelling, die zij bestreden hebben, gewonnen. De Geneeskunde, bijgestaan door de Redeneerkunde, bestrijdt de tweede stelling en geeft zich ten slotte evenzeer over. De Rechtsgeleerdheid, gesteund door het Recht, komt tegen de derde stelling op, doch ook haar treft hetzelfde lot. Na deze drievoudige overwinning, kondigt de Godgeleerdheid aan, dat zij een feest wil geven, een auto namelijk, waarin zij ten duidelijkste in overeenstemming met alle de wetten der wereld bewijzen zal, dat het Katholieke geloof overal moet worden omhelsd, daar Rede en Recht er voor pleiten. De personen die thans zullen optreden hebben wij reeds medegedeeld.
De Gedachte en het Verstand worden door een koor opgeleid, terwijl zij de woorden van het laatste herhalen: ‘Groote God, dien wij niet kennen, verkort den tijd en geef dat wij U belijden door aan U te gelooven.’ Dit koor volgende, komen zij ten gevolge van hunne nieuwsgierigheid aan den voet van een berg, waarop een tempel staat, toegewijd aan den Onbekenden God. De gebeden tot dien Onbekenden God gericht, worden herhaald. Het Heidendom zelf smeekt hun den tempel, dien de menschen voor Hem gebouwd hebben, in te nemen, doch het Verstand wijst allen af, die den tempel vereeren willen. Het wil weten, hoe een Onbekende God een God kan zijn en vangt daaromtrent eene geleerde bewijsvoering aan, die niet minder langwijlig is dan het antwoord van het Heidendom. Het Verstand wil daarop hetzelfde punt met het Denken bespreken, maar dit weigert, daar het liever dansen wil. Werkelijk voegt het zich bij den dans, dien men ter eere van den God uitvoert. Het Verstand vervalt daar mede toe. Het Heidendom voert de de dansers aan. Zij zelven vormen daarop een kruis en roepen in diepzinnige bewoordingen den Drieëenigen God aan. Plotseling verstrooien eene aardbeving en zonsverduistering al de dansers; slechts het Heidendom, het Verstand en het Denken blijven om de oorzaken der beide verschijnselen te bespreken.

{==788==} {>>pagina-aanduiding<<}
Het Verstand beweert dat de wereld vergaan zal, of dat haar Schepper pijn gevoelt; het Heidendom echter zegt, dat een God geen pijn kan lijden, en daarop ontstaat natuurlijk weder een twistgesprek, terwijl het Denken (de gracioso) van de eene partij naar de andere overloopt en altijd de meening is toegedaan van hem, die het laatste spreekt.
Het Heidendom verwijdert zich eindelijk, en daar het Verstand met het Denken alleen blijft, slaat het laatste voor, om, dewijl toch in de allegorie (gelijk zij zelven erkennen) noch tijd noch plaats heerscht, de geheele wereld door te trekken, om een Onbekenden God te zoeken, die smart kan gevoelen, daar hij het is dien zij willen aanbidden. Zij zoeken allereerst in Amerika het Atheïsme op, van hetwelk zij opheldering verlangen over de schepping der wereld. Het Atheïsme antwoordt op hunne vragen op eene wijze, waaruit blijkt, dat het alles betwijfelt en tegenover alles even onverschillig is. Het Denken wordt ongeduldig en dient het eenige stokslagen toe, die het op de vlucht jagen. Vervolgens trekken zij naar Afrika, waar de Profeet Mahomet verwacht wordt en dat zich reeds voor zijn God buigt zonder zijne wet te kennen. Doch het Verstand kan het niet vergeven, dat het gelooft alsof men zijn heil in alle godsdiensten kan vinden; de geopenbaarde geve slechts een middel aan de hand om tot meer volkomenheid te geraken. Deze meening schijnt Afrika eene lastering toe en zij scheiden van elkander onder allerlei bedreigingen. Het Verstand begeeft zich nu naar de Synagoge in Azië, die het in siddering vindt vanwege den door haar bevolen moord aan een jongeling gepleegd, die beweerde de Messias te zijn en die als haar slachtoffer omgekomen is op het oogenblik dat de aarde beefde en de zon verduisterd werd. Nieuwe strijd tusschen hen en nieuwe ontevredenheid van het Verstand. Doch deze strijd wordt door bliksemstralen afgebroken en door eene stem uit den Hemel, die den Heiligen Paulus oproept en tot hem zegt: ‘Waarom vervolgt gij mij?’ Paulus wordt door deze stem bekeerd. Hij redetwist daarop met de Synagoge en het Verstand om de openbaring te bewijzen. Paulus roept de Natuurwet, het Geschreven Recht en de Wet der Genade op om aan te toonen, dat zij zich allen in het Christendom vereenigen. Verder voert hij de Zeven Sacramenten aan om te
bewijzen, dat zij er de steun van zijn. Het Verstand en het Denken worden overtuigd;

{==789==} {>>pagina-aanduiding<<}
het Heidendom en het Atheïsme bekeeren zich; de Synagoge en Afrika bieden weêrstand, doch het Verstand roept uit en het geheele koor herhaalt, dat de Menschelijke geest daarheen moet komen om den Onbekenden God om staatsredenen lief te hebben en aan Hem te gelooven, zelfs al zou hem de gave des Geloofs ontbreken.
Eene enkele opmerking, vooral de autos en ten deele het geheele Spaansche drama betreffende, mag hier niet achterwege gelaten worden. De eenheid van tijd en plaats vervalt geheel. Eene hoogere eenheid heerscht in het stuk, die van het abstracte denkbeeld of van het feit dat allegorisch wordt voorgesteld. Een merkwaardig voorbeeld vindt men hiervan nog in het reeds genoemde stuk: de oorsprong, het verlies en de herstelling van Maria van het hoogaltaar. Het werd vervaardigd om op het tooneel of in de kerk het feest van een wonderdadig Mariabeeld te vieren, dat in Toledo bewaard werd. Het stuk is in drie jornadas verdeeld. De eerste speelt in de zevende eeuw onder de regeering van den West-gothischen Koning Recesuinde; de tweede in de achtste eeuw, in den tijd van de verovering van Spanje door de Mooren; de derde in de elfde eeuw, in het jaar toen Alfonsus VI Toledo weder veroverde. De eenheid van het stuk ligt hier in de geschiedenis van het wonderbeeld, waarvan het lot van geheel Spanje zelfs afhangt. Overigens zijn personen, handeling en voorvallen in iedere jornada van verschillenden aard.
Voorzeker moeten dergelijke autos sacramentales in onzen tijd en bij hen, die er voor het eerst kennis mede maken, een zonderlingen indruk te weeg brengen. Als men er echter een weinig mede vertrouwd is geraakt en zich verplaatsen kan in de omgeving waarin zij t'huis hooren, zich denken kan in den aard en gemoedstoestand van een volk, waarbij deze gewijde spelen van oudsher eene behoefte zijn geworden, dan oordeelt men anders. Wij denken hier aan eene, wel wat dichterlijke, uitweiding van Schack, den bekenden schrijver van het doorwrochte werk over het Spaansche drama, den man dien men wel niet als bevooroordeeld zal aanzien. ‘Wie dezen tooverkring binnentreedt,’ zoo zegt hij, ‘voelt zich door een vreemden geest bevangen en blikt een anderen hemel aan, die zich over eene andere wereld uitspant. Het is alsof demonische machten ons in een somberen en bewogen atmosfeer wegdragen; duizeling-
{==790==} {>>pagina-aanduiding<<}
wekkende vraagpunten doen zich aan het denken voor, raadselachtige gestalten stijgen uit de duisternis op en de donkerroode vlam der mystiek verspreidt haar licht over de geheimzinnige bron, waaruit alle dingen ontspringen. Doch de nevelen verdeelen zich weldra en men ziet zich buiten de perken van het aardsche gebracht, aan gene zijde van ruimte en tijd, in het rijk van het onmetelijke en eeuwige opgevoerd. Hier verstommen alle wanklanken; hierheen stijgen de stemmen der menschenwereld alleen als feestelijke hymnen door orgeltoonen gedragen omhoog. Een reusachtige dom van geniale architectuur neemt ons op, in welks eerbiedwekkende zuilengangen geen ongewijde toon het waagt zich te doen hooren; op het altaar troont, door een tooverachtig licht omgeven, het mysterie der Drieëenheid; een stralengloed, dien de aardsche zintuigen nauwelijks verdragen kunnen, doordringt de ruimte en verlicht alles met eene wonderbare heerlijkheid. Hier zijn alle wezens in de aanschouwing van het eeuwige verzonken en blikken met verbazing in de
ondoorgrondelijke diepte der goddelijke liefde. De geheele schepping stemt in een jubelkoor samen ter verheerlijking van den oorsprong des levens. Zelfs het redelooze spreekt mede en gevoelt. Het doode ontvangt de spraak en de levendige uitdrukking der gedachte. De sterren en de elementen, de steenen en planten hebben ziel en zelfbewustzijn. De verborgenste denkbeelden en gevoelens der menschen springen aan het licht. Hemel en aarde stralen in symbolische verrukking. Wellicht in geene andere hunner werken hebben de Spaansche dichters den poëtischen rijkdom, waarover zij te beschikken hadden, zoo saamgevat als in deze soort van voortbrengselen. Eene kleurschakeering, eene bloesemgeur en eene betoovering van verrukkelijke welluidendheid zijn het, die alle zinnen overstelpen.’
Wij zijn niet voornemens op deze hooggestemde ontboezeming iets af te dingen. Ons doel is bereikt, wanneer onze lezers tot de overtuiging komen, dat het karakteristieke Spaansche drama, hetwelk in Calderon's genie tot zijn toppunt van ontwikkeling gekomen is, eene meer dan oppervlakkige kennis waardig is. Want dat is het zeker, ook al komt men, wat onzen Dichter in het bijzonder betreft, met Goethe tot de ervaring: ‘Der Dichter steht an der Schwelle der Uebercultur.’





{==791==} {>>pagina-aanduiding<<}

Drieduizend vijfhonderd jaar geleden.

Fragment uit de Maha-Bharata.

Door H.J. Brill.

Een der Lierzangen van da Costa, uit zijn vroegeren tijd, vangt aan met de beide regels:

‘Ik ben geen zoon der laauwe westerstranden, 
Mijn vaderland is waar de zon ontwaakt!’ 

Schoon hij, dien ik bedoel, wat de Israëlietische afkomst betreft, dit den dichter wel niet na kon zeggen, heb ik in vroeger jaren toch iemand gekend op wien deze uitroep bijna geheel toepasselijk was, en die door velen die hem kenden, dan ook dikwijls ‘de Oosterling’ werd genoemd.
Zijn jeugdige geest verwijlde zoo gaarne in dat land van zonneschijn en kleuren, van grootschheid en pracht. Elk werk, dat hem nader met zijn jeugdig ideaal kon bekend maken, vooral als dat geillustreerd was, werd door hem verslonden. Ik herinner mij nog duidelijk de verbazing, de bewondering die de eerste kennismaking met de kunstwonderen der Assyriërs bij hem opwekten. De heerlijke tafereelen van Martin, - het feestmaal van Belsasar, de inneming van Babylon - voerden hem aan de hand van Herodotus naar dat gouden Babel weder, en prachtig verrees die koningin der steden voor het oog zijner verbeelding, in den glans, dien Nebucadnezar de Groote haar schonk. Weer lagen daar vóór hem, als door een helle bliksemstraal verlicht, die onafzienbare reeks van schitterende paleizen, en in die paleizen, zalen als waarin Labinithus zijn duizend Geweldigen onthaalt.

{==792==} {>>pagina-aanduiding<<}

Op het voetspoor der ‘Déscription de l'Egypte’ betrad hij de ontzachelijke tempelpaleizen van Karnak, het Thebe met honderd poorten, en het bouwkunstig genie van het volk, dat geheele rotsen tot kunstgewrochten vervormde, dat, in de graven van Osimandias, die rotsen zelve in paleizen herschiep, deed hem duizelen en hij gevoelde zich zoo nietig tegenover de reuzengewrochten van het geweldige Oosten.
Met even krachtige stem, doch op geheel verschillende wijze, sprak tot hem een ander, minder verwijderd gedeelte van dat Oosten, het klassieke Griekenland, het Athene uit de eeuw van Perikles.
Hoe menigmaal wandelde hij, schoon altijd slechts in verbeelding, op den Akropolis rond, tusschen de zuilengangen der Propylaeën, in de bouwvallen van het Parthenon.
Hadden Egypte en Assyrie, door hunne cyclopische bouwwerken tot zijne jeugdige verbeelding gesproken, deze verheven ruïnen spraken in duidelijk verstaanbare taal tot zijn geest en gemoed. Hoe imposant, maar hoe grenzeloos bevallig tevens was het karakter, dat in de onnavolgbare lijnen dier wonderen van Phidias beitel sprak; hoe aangrijpend de openbaring van den magtigen geest die ze ontwierp en schiep; hoe liefelijk de adem van grootheid en adel die ze als het ware bezielde; hoe boeiend de uitingen van dat edel en verheven kunstbegrip, van dien zuiveren smaak.
Dan herstelde hij in zijn geest die welsprekende overblijfsels van gevallen grootheid en de luisterrijke kolonnaden stonden voor hem weder te schitteren in den zachten gloed van het marmer van Paros en den Penthelicon, door de stralen der jonge zon van het Oosten verguld. - Hoe welluidend was die stomme taal der meesterstukken van reeds vóór drieentwintig eeuwen verdwenen menschen-geslachten; eene taal die in zijn tijd niet meer werd gehoord.

Het proza des levens heeft, wel is waar, tamelijk verkoelend op die oostersche verbeelding gewerkt, dien gloed aanmerkelijk getemperd, maar het heeft dien toch niet geheel kunnen dooven. Dat Oosten spreekt soms nóg luide en dan is het:

Als of weer een adem de snaar overzweefde, 
Die de zilveren toonen ten wederklank lokt. 


{==793==} {>>pagina-aanduiding<<}

Het zal wel geen betoog behoeven dat zijn oostersche zin zich niet slechts tot Voor-Azië bepaalde, maar dat ook het zoo uiterst belangrijk Midden-Azië, dat de aloude Azische volken in hooge mate zijne opmerkzaamheid trokken en hem van begeerte deden branden ook met hunne dichterlijke oudheid nader bekend te worden.
Nu, hiertoe bestond ruime gelegenheid.
Geheel Indië toch bevindt zich tegenwoordig in het bezit der Engelschen, en sedert jaren worden de letterkundige schatten der oude Brahmanen, door geleerden van die natie opgespoord. Alleen het gemis eener diepere kennis van de heilige taal der Hindoes, het Sanskriet, - zeer verschillend van het alom, en ook door de meesten Indische Engelschen gesproken Hindostani, - belette nog daarin naar hartelust te putten. Sinds lang echter zijn deze beletselen weggenomen; het sanskriet is ten volle bekend, wordt door geleerden van alle natiën met de beste vrucht beoefend en de geschiedenis van het oude Indië, het Indië der Aziërs van vóór 3500 jaren, ontrolt zich voor de blikken van den onderzoeker. Geleerde genootschappen stelden het zich ten doel Europa op de nauwgezetste wijze met deze letterschatten bekend te maken, en tengevolge hiervan werden zij voor iedereen toegankelijk.
Is het te verwonderen dat dit in den geest viel van den persoon dien ik bedoel. - Voorzeker neen. - Hij was dan ook al zeer spoedig in het bezit van eenige der engelsche vertalingen dezer monumenten van oude letterkunde, en door hem ben ik er ook eenige machtig geworden.

Onder deze troffen vooral mijne aandacht eenige fragmenten uit het, na het Ramaïana, oudste der bekende Indische heldendichten, Maka-Bharata genaamd.
Welk een gedicht! Welk eene wegslepende verklaring der heilige legenden en heldensagen! - Men voelt geheel het oude Indië als herleven onder den verrukten blik. Welke vormen, vol en rijk als eene jonge Bayadère, schitterend en gloeiend als een Indische sterrenhemel, verblindend als de ijskegels des Himalaya's, tintelend in den gloed der ondergaande zon.
En wat is dat alles lang geleden!
Daar wordt gesproken van Ganga den Groote, den beroemdste van alle Indische vorsten, al sinds ruim een halve eeuw ten

{==794==} {>>pagina-aanduiding<<}
grave gedaald, en Ganga was een tijdgenoot van den aartsvader Jacob en van Joseph.
Daar is sprake van den zetel des gebieds, van Indrapraschta, eene stad in afmetingen veel uitgestrekter dan Niniveh of Babylon, op een gedeelte van welker puinhoopen later, ongeveer ter zelfder tijd als Rome, dus 750 jaar vóór onze tijdrekening, de stad Delhi is gesticht; en dat Delhi had twee of drie eeuwen later reeds uren in omtrek en millioenen inwoners, was toen reeds uitgebreider en meer bevolkt dan het ontzachelijke Rome des Keizers, vier eeuwen daarna.
En welk een ontzettende pracht heerschte er in die heerlijke stad van dat grijze verleden! Onze westersche verbeelding duizelt alleen bij de beschrijving; wij worden nu nog verblind door dien stroom van fonkelende diamanten van verbazende grootte, door die smaragden topazen, van een omvang dat uit enkele hunner geheele levensgroote papegaaien waren vervaardigd; door dien pauwentroon van gedreven goud, tintelend van juweelen, waarnevens zich ter wederzijde de beide gouden, pronkelende vogels verhieven, die hem zijn naam gaven, wier natuurlijke kleuren door keur van reusachtig edelgesteente was aangebracht.
Doch genoeg hiervan; - wij denken bij het hooren onwillekeurig aan de onderaardsche paleizen der aardgeesten uit de ‘duizend en één nacht’. Die tijden liggen te ver achter ons. Maar wat Delhi, toch slechts de schaduw van Indrapraschta, nog was, toen het in 1011 na onze tijdrekening door Mahmud I, en in 1193 door Mahomed Gukri werd ingenomen, meldt ons de geschiedenis; wat de reeds zoo deerlijk geteisterde en geplunderde stad Timur Lenk (Tamerlan), in 1398, heeft opgeleverd; wat een zijner opvolgers Baber I in 1526, wat Shak Nadir van Perzië in 1738, er hebben buit gemaakt, wat de Engelschen er bij de eerste bezitneming vonden, wat zij er bij de herovering in 1857 nog gevonden hebben, grenst aan het fabelachtige; maar wat was dat in vergelijking met de pracht van die oude stad.
Op het voetspoor van het reeds genoemde heldendicht, de Maka-Bharata, wil ik pogen u een blik op die oude tijden te laten slaan. Eene episode daaruit moge u hiertoe in staat stellen, en het zal den lezer niet moeielijk vallen uit dit fragment op te maken welke geest het geheel bezielt.
Doch tot beter begrip een enkel woord vooraf.

{==795==} {>>pagina-aanduiding<<}

Ganga de Groote, dien wij reeds noemden, Indiës geweldigste strijder, was gestorven, twee zonen achterlatende. De oudste van dezen volgt hem op, doch overlijdt kinderloos. Aan den tweede, Fishma, op wien de heldengeest des vaders was overgegaan, was door een godspraak de opvolging ontzegd, en daarom gebiedt hij zijne beide zonen, Kuru en Pandu, hunnen oom op te volgen. Dit geschiedt, doch ook zij sterven, terwijl hun grijze vader, door geen jaren verzwakt, op zijne beurt de vreeselijkste krijger van Indië geworden is. - Beiden laten intusschen onderscheidene zonen na, en tusschen dezen breekt nu een geweldige oorlog over het oppergezag uit. De oudste der Kuru's, Dardsjozana, als het meeste recht op den troon hebbende, wordt in dezen krijg door zijn grijzen, maar vreeselijken grootvader bijgestaan.
De uitgestrekte vlakte, ter wederzijde begrensd door den Gangas en de Dsjumla, ligt vóór ons. Een der oevers van den heiligen vloed is met donkere wouden bedekt, wier weelderige plantengroei zich tot ver in den breeden stroom uitstrekt. Hier en daar in de vlakte verrijzen kleinere boschjes van palmen en hanganen, als zooveel rustpunten op de gloeiende vlakte, blinkende in de loodrecht nederschietende stralen der zon, en aan den horizon verrijzen de duizelingwekkende toppen der Himalaja's, wier duizenden voeten hooge ijskegels als zilveren spiegels wijd in de verte hunne schitterende stralen schieten.
Zóó, verbeeld ik mij, lag die vlakte daar vóór ons. - Het is 3500 jaar geleden, maar de natuur, zulk eene primitieve natuur, vooral, schoon telkens nieuw, blijft onveranderd, - en zóó vertoont zij zich tegenwoordig nog.
Doch het is daar niet zoo vreedzaam als deze schildering zou doen vermoeden, neen, alles getuigt daar van krachtsinspanning en wel van de inspanning der hoogste levenskracht.
De oorlogvoerende Kuraven en Pandaven, Kuru's en Pandu's zonen, staan dáár met hunne ontelbare legers tegen elkander over, om het pleit over het oppergezag te beslechten. - Gelijk wij zagen wordt de oudste der Kuraven door zijn grootvader Fishma bijgestaan, en hoe hij dit doet mogen de volgende regels ons melden.
Ardsjoena, de oudste der Pandaven, spreekt tot Krishna, eene der incarnatien van Vishnu, die hem en zijnen broeders ter hulp is gekomen en zegt:

{==796==} {>>pagina-aanduiding<<}


O, Krishna! gelijk een woedende olifant 
Het hooge suikerriet ter neder treedt, 
Gelijk het vuur het door den zonnegloed verzengde woud, 
Met onuitblusschelijke vlammen verteert, 
Zoo woedt, onwederstaanbaar, in mijn leger 
Ganga's verschrikkelijke zoon! 
Wie waagt het den vreeselijken grijsaard 
Slechts aan te zien? hem die, gelijk 
Eene alles om zich heen verteerende offervlam, 
Overal de schrikkelijkste verwoesting henen brengt! 
Reeds negen dagen, gij Budha's gezegende bode, 
Heeft deze gruwzame slag geduurd, 
En elken dag heeft de hand van Fishma 
Zijn duizenden ter neêrgeveld! 

De tiende, de beslissende dag breekt aan.

Toen de vlammende zon in purperen glansen verrees 
En hare brandende stralen begon neder te schieten, 
Ontdekte men olifanten en wagens, ruiters op vurige vossen, 
Voetknechten, in lange onafzienbare rijen, 
Gedoscht in blinkende wapenrusting, 
Met boog en pijl gewapend, met knods en speer, 
Met zwaard en scherpgepunten dolk. 
Der aanvoerderen vanen en rijk gekleurde banieren 
Wapperden, aan bloemen gelijk, iu den morgenwind. 
Maar ver boven allen verheven vertoont zich de ontzachelijke Fishma, 
Op zijn zilveren wagen met raderen van ivoor. 
Wit als de sneeuw is zijn breede baard, 
Wit zijn de rijke lokken van zijn hoofdhaar, 
Wit zijn gewaad en tulband als de kelk van de lelie, 
Zilverwit zijn rusting en wapen, 
Wit zijne paarden als bergen van ijs. 
Hoog achter hem, gehecht aan den vergulden stam 
Van een jongen palmboom, ontrolt zich, 
Zichtbaar voor allen, zijn trotsche banier. 
Vijf zilveren sterren gezaaid op een veld zoo wit als zijn wapen, 
Vijf andere op een grond schitterend als hoofdhaar en baard. 
 
Nu richt de grijze held, met donderende stem, 
Tot zijn heir gekeerd, tot allen het woord. 
‘Heden, roept hij, is u, dappere strijders, 
De poort des hemels weder ontsloten; 
De weg, door uwe vaderen betreden, 
Voert ook u onder gouden poorten, 

{==797==} {>>pagina-aanduiding<<}

Onder van diamanten stralende gewelven, 
Tot Indra's weelde-wereld in! 
Door moed alleen is eeuwige roem te behalen, 
Den held alleen wacht zaligheid. 
Geen uwer zou in vadsige rust, 
Aan een slepende ziekte erbarmlijk willen wegkwijnen; 
Op het slagveld te sterven past den Indiër, 
Des vijands doodsnik zij zijn lijkgezang! -’ 
Zoo spreekt de grijsaard, en met daverend gejuich 
Beantwoordt zijn heir deze heldentaal. 
Nu brengt Fishma den gouden hoorn aan den mond 
En blaast daarin met oorverdoovend geschal. 
Maar nu ook weerklinken des vijands hoornen 
En beide heiren rukken, met pauk- en eymbaalgeklank, 
In dichte rijen op elkander aan. 
Heinde en ver davert de grond 
Van de woeste oorlogskreten der duizenden; 
Maar in de verte krassen de raven 
En huilen de wolven met woeste vreugde. - 
Zij verkondigen den naderenden menschenmoord 
En vlammen op het verschrikkelijke maal. 

De strijd vangt aan. Alles bezwijkt weder voor den ontzachelijken Fischma. Doch deze dag zal toch ook voor hem de laatste zijn. In het vijandelijke leger bevindt zich namelijk een der zonen van Pondu, Sichandin genaamd, een schoone doch teedere jongeling en dezen wil de oude held sparen. Dit is bekend aan Ardsjoena, den oudste der Pandaven, den sterken aanvoerder van het heir. Zij verwisselen onderling van wapenrusting en in deze vermomming treedt nu Ardsjoena den geduchten krijger tegen. Deze, in de meening den zwakken jongeling tegen over zich te zien, weigert hen den strijd en zegt:

Gij moogt mij treffen zoo gij wilt, 
Nimmer zal ik met u strijden. 
Verwijder u, zwakke jongeling, 
Voor mij zijt gij eene vrouwe gelijk. 
Zoo sprekend legt de grijze Fishma 
Zijn boog en pijlen uit de hand; 
Doch Ardsjoena spant lagchend den taaien boog van Gandir, 
En weldra beginnen zijne scherpgepunte pijlen 
Op zijnen vijand neder te storten, 
Gelijk een wolk in den zomer 
Den berg met regen overgiet. 

{==798==} {>>pagina-aanduiding<<}

Nu ziet de onverwinnelijke grijsaard 
Met verbazing omhoog en roept: 
Gelijk een zwerm gonzende bijen, 
Zoo volgen onafgebroken elkander 
Deze sissende pijlen, schot op schot; 
Dat zijn Sichandin's pijlen niet! 
 
Gelijk uit zwarte donderwolken 
Indra's bliksem vernielend nederschiet, 
Zóó vliegen deze schichten daarhenen: 
Dat zijn Sichandin's pijlen niet! 
 
Gelijk alles verbrijzelende donderklooten 
Varen zij door mijn harnas en schild; 
Zij dringen diep in mijne leden: 
Dat zijn Sichandin's pijlen niet! 
 
Als toornig schuifelende slangen 
Bijten mij die trillende pijlen, 
Zij drinken het bloed van mijn harte; 
Dat zijn Sichandin's pijlen niet! 
 
Als gezegende boden van Indra 
Brengen zij mij den langgewenschten dood; 
Doch het zijn de pijlen van Ardsjoena, 
Het zijn Sichandin's pijlen niet! 
 
Zoo sprak de held en, van wonden van een gereten, 
En druipende van het overal stroomende bloed, 
Stortte voorover van zijn zilveren wagen 
Ganga's verschrikkelijke zoon. 

De val van den grijzen held verspreidt een algemeene schrik onder de zijnen; de Pandaven nu op hunne beurt door Krishna, Budha's afgezant, ten strijde gevoerd, storten zich met geweld op de in verwarring terugtrekkende massa's en de zege blijft aan de zonen van Pandu.
Eene eeuw bleef de heerschappij in hunne handen, doch werd hun toen ontrukt door Aswhattaman, Fishma's achter-kleinzoon, die den grooten held en zijn gevallen zonen luisterrijk wreekt en het oppergezag in de wettige lijn doet terugkeeren.


























{==1==} {>>pagina-aanduiding<<}

[Historie en binnenlandsche bibliographie.]

Binnenlandsche letterkunde.

Bibliographie.

I. Fraaie Letteren.

Batavische Arcadia, door Johan van Heemskerck. Met eene inleiding en aanteekeningen voorzien door W.P. Wolters en H.C. Rogge, Amsterdam, Y. Rogge (1869).
Het herdersdicht, een teelt van griekschen bodem, door de Romeinen overgenomen, vergeten in de middeleeuwen, trad, bij de herleving der klassische letterkunde, een nieuw tijdperk in. Theocritus, Longus en Virgilius vonden navolgers in Sannazarius 1), Tasso en Guarini 2). Ook zij vervaardigden idyllen, die den lezer in de gouden eeuw verplaatsen; die eeuw,

‘Toen eenvoud en naïf natuur heur schoon verhoogde, 
En ware godsvrucht nog het schoonste sieraad was.’ 

Ook zij bevolkten het bekoorlijke Arcadia, waar, volgens de overlevering, Apollo de lammeren van koning Admetus hoedde, met idealische herders en herderinnen.
De smaak voor dergelijke tafereelen bleef niet lang binnen de grenzen van Italië. De Diana van Montemajor en Lady

{==2==} {>>pagina-aanduiding<<}
Pembroke's Arcadia 1) van Philip Sidney boezemden haar ook de Portugezen, Spanjaarden en Engelschen in, en in Frankrijk werd zij welhaast de heerschende. Een menigte overzettingen, navolgingen, omwerkingen dezer Arcadia's volgden elkander op; geen roman zag het licht, waarin geen Thirsissen, Koridons, Amarillissen voorkwamen en die met partourelles doorweven waren. De dichters herschiepen elke landstreek, elke stad in een Arcadia, die echter niets dan den naam met het grieksche landschap gemeen hadden, en waarin ‘bergers doucereux en bergères amoureuses’ elkander hunne avonturen, liefdesgevallen en heldendaden mededeelden; elkander deelgenooten maakten van hun lijden en zuchten. De Astrée vooral maakte een diepen indruk; in de opera's van Quinault en anderen vond men geheele reijen van getrouwe herders, ook in de balletten van Molière werden zij niet vergeten, en kwamen de Achillessen en Herculessen met pruiken en kanten beffen, lubben en canons, en de Cleopatraas en Clytemnestraas met kapsels en moesjes, vertugadines en souliers à l'enfant op het tooneel. Zoo bevolkten de Silvioos en Mirtilloos, Korakaas en Dorindaas, en hoe de bewoners en bewoneressen der herderwereld ook mogten heeten, in koninklijk gewaad de paleizen der dichterlijke romans van Scudery, Calprenède en honderden anderen.

‘Heel Frankrijk scheen bevolkt met harders en hardrinnen, 
Zij slopen 's konings hof, de schouwburg, d' eetzaal binnen. 
De man in zijn samaer, de vrouw gekleed in taf, 
Had schaepkens aan de hant en voerde ze met de staf. 
't Was Clelia op 't land, 't was Hector in de steden. 
Alleen van liefdevlam en vriendschap was er reden.’ 

Men noemde elkander in de salons Phillis en Mirtello, Galathe en Koridon, mon berger, ma bergère, men hoorde niets dan ‘le langage d'une galanterie intrepide, étant alors celui de la meilleure compagnie, dans les romans, sur la scène.’ Men liet zich als herder en herderin met een lammetje aan een lint en een houlette in de hand op een bergje gezeten, doch door prachtige gebouwen om-
{==3==} {>>pagina-aanduiding<<}
ringd, of in een der stijve lanen van een buitenplaats wandelende, afbeelden. Poeder- en kam-, snuif- en tabaksdoozen, waaijers en allerlei byouteriën, vloer- en wandtapijten, porselein en aardewerk, waren met kussende, zingende, koppelende, kwijnende, jagende en visschende herders en herderinnen bedekt. In winkels waren herdertassen en herderfluiten, herderstaven, herderhoeden gelijk later joujous à la Normandie uitgestald, men vond zelfs herderalmanakken en herderprenten.
Helaas! ook Nederland, dat zich reeds in den aanvang der 17e eeuw maar al te zeer naar de fransche mode schikte, bleef van dien smet, evenmin als later van die der sentimentaliteit, geheel vrij, en mogt de herdermanie er zoo algemeen niet zijn geworden, de menigte herderszangen en herdersdichten, herderromans, kunsttafereelen met herders en herderinnen bevolkt, en Arcadia's bewijzen maar al te zeer, dat de klacht van een onzer dichters uit de vorige eeuw niet ongegrond was.

‘Verzot op Laura's en Clymeenen, 
Die nu eens dartelen dan weenen, 
Gehuld in violet en zij, 
Van haar is Holland lang niet vrij.’ 

Later dan in Italië en de overige genoemde landen, werd de Arcadia bij ons ingevoerd. Wij danken haar aan een onzer beste dichters en prozaschrijvers, Johan van Heemskerck, in Frankrijk opgevoed en tot hooge betrekking in onze republiek geroepen. In 1637, twee jaren voor Sidney's Arcadia in het Nederduitsch vertolkt werd, gaf hij, zonder zijn naam, de vrucht van vroegeren leeftijd, onder den titel van Inleydinghe tot een ontwerp van een Batavische Arcadia in het licht. Hij was van plan later dit aangevangen werk te voltooijen, doch werd daarin door staatsbezigheden belet, zoo zelfs dat hij, zelfs den tweeden druk er van, niet had kunnen geven, zonder de hulp van den even beroemden Amsterdamschen hoogleeraar Caspar Barlaeus. Gelukkig heeft niemand na hem de pen opgevat om zijn arbeid te vervolgen; want zijn eigenaardige stijl kan moeijelijk geëvenaard worden, en het zou met zijn Arcadia, als met die van Sidney en zoo veel andere door de autheurs onvoltooide geschriften, gegaan zijn, en een schoon kleed met veelkleurige lappen zijn geworden.

{==4==} {>>pagina-aanduiding<<}

Later ging het met zijne Arcadia als met de classici. Zij werd bedolven onder een berg van aanteekeningen, die elke nieuwe uitgever er bijvoegde. Welke Arcadia Heemskerck voor oogen had, toen hij de zijne schreef, is niet juist te bepalen; doch zeker is het dat er tusschen den aanvang van die van Sidney en de zijne groote overeenkomst is. De invloed der fransche literatuur en van den heerschenden valschen smaak van zijn tijd is echter in zijn geschrift niet te loochenen. Doch hij bezat smaak genoeg, om, ofschoon hij den naam van herderen behield, zijne haagsche juffers zonder herderstaf of kudde, langs de Scheveningsche duinen te laten rondrijden en, gelijk Scudery, van de geschiedenis geen roman te maken. Jammer is het echter dat ook hier de navolging der Franschen en Italianen, vooral wanneer het op het stuk van vrijen aankomt, te sterk is geworden, en de oorspronkelijke hollandsche geest wel eens, onder zoo groot een getal van zoetigheden, verzinkt; doch van den anderen kant heeft het werk eene blijvende waarde, door de zachtheid en eigenaardigheid van stijl en den rijkdom van wetenswaardige zaken, die het bevat, waardoor het zich voor altoos boven alle de volgende Arcadia's onderscheidt. Te regt vlechtte de hoogleeraar Siegenbeek er een bloemlezing uit in zijne Proeve van taal en welsprekendheid, die hij den studenten in handen gaf, en wij danken de heeren Wolters en Rogge, dat zij den eersten druk in zijne oorspronkelijke gedaante, maar door de verklaring van verouderde woorden verstaanbaar geworden, bedrieg ik mij niet, ten gebruike voor de studerende jeugd, hebben wedergegeven.
Heemskerck mogt de tweede uitgaaf van zijn geestig werk beleven, doch kort voor de derde verscheen (27 Febr. 1656) ontsliep hij. Sedert werd zij in den loop der 17 en 18 eeuw nog vijfmaal en in deze eeuw nog eenmaal volgens de nieuwe spelling herdrukt. Gelijk van Effen's Hollandsche Spectator en Foë's Robinson Crusoë, staat Heemskerck's Arcadia aan de spits van een reeks van Arcadia's, onder den naam van Dordrechtsche 1), Zaanlandsche 2), Kleefsche en Zuid-Hollandsche 3), Noord-Hol-
{==5==} {>>pagina-aanduiding<<}
landsche 1), Schoonhovensche 2), Rotterdamsche 3), Noordwijksche 4), Eemlandsche 5), Amstellandsche 6) Arcadia bekend. Deze waren wederom de moeders van een menigte Tempes 7), Vermakelijkheden 8), Boschdichten, Lustprieelen, Arcadische land- en tuindichten. Elke stad, elk dorp, elke buitenplaats, elke cingel, had schier een zanger, en nog in 't laatst der vorige en in den aanvang van deze eeuw
waren onze landgenooten de Arcadiaas, Arcadische- en landgedichten nog niet moede. Men denke slechts aan 't Bataafsch Atheen, en het Katwijks Zomertogtje van le Francq van Berkhey; Hollands Arkadia of wandelingen in den omtrek van Haarlem, Burmans, van Royens, van Lenneps dichterlijke beschrijvingen hunner buitenverblijven in de taal van Latium. Geen dichter uit de 17e eeuw die geen herderszangen vervaardigde, geen genootschappelijke bundel die er geen bevatte. Op elken feest-., elken treurdag boezemde de zangers hunne smart in herdersklagten uit, en geen gebeurtenis of zij werd door herders en herderinnetjes besproken, en even als in Frankrijk en Duitschland had ook Nederland zijne anacreontische balletten 9).
L.
G.D.J. Schotel.
Zoo wordt men lid van de Tweede Kamer. Een Hollandsche Verkiezingsroman, door Henry van Meerbeke. Amsterdam, Gebroeders Binger.
Dat het staatkundig leven onder het Nederlandsche volk nog weinig vorderingen heeft gemaakt, is een feit dat wel niet zal worden geloochend. Er zijn sedert de ‘Vaderlijke Regeering’ van Willem I bijna 30 jaren verloopen, de Grondwet van 1848 heeft der Natie meerdere vrijheden geschonken en daaronder de regtstreeksche verkiezingen; aan het onderwijs wordt meer zorg besteed, en nogtans....ontwaart men weinig verandering ten goede. Waaraan dit toe te schrijven?...Heeft de publieke

{==6==} {>>pagina-aanduiding<<}
zaak bij ons zoo min aantrekkelijks? Of is het lauwheid of onverschilligheid van hen, aan wie, volgens art. 1 der Kieswet, het kiesregt gegund is, die hen daarvan zoo spaarzaam gebruik doet maken?
Herinnert men zich de opkomst der kiezers in Juni 11., dan blijkt het dat, ondanks de herhaalde aansporingen in de dagbladen, die opkomst in de meeste Districten uiterst traag is geweest. Pleit dit voor belangstelling in de publieke zaak? Neen, wordt geantwoord; maar, er zijn er zoo velen, wier eigen belangen hen niet veroorloven den tijd uit te breken om op den verkiezingsdag naar het Raadhuis te gaan, ten einde hunnen burgerpligt te vervullen; dan ook: is ieder kiezer niet genoegzaam met zijne medeburgers bekend om den man te vinden, aan wien hij zijne stem zal geven om tot volksvertegenwoordiger te worden gekozen, en eindelijk: de meeste leden der Tweede Kamer voeren het predicaat van Mr. of Dr.; derhalve zullen wel altijd Regtsgeleerden of Doctoren moeten worden gekozen, en met zulke heeren gaat iedereen niet dagelijks om.
Zijn deze verontschuldigingen echter geldend? Wij gelooven het niet. Tijdgebrek is een voorwendsel, dat, vooral in de steden, onaannemelijk is. Het stembureau is open van 's morgens 9 tot 's namiddags 5 ure, in de wintermaanden tot 4 ure; in die tijdsruimte vindt men ligt gelegenheid om zijn stembriefje op de plaats te brengen waar het Bureau gevestigd is. De tweede verontschuldiging zou eerst dan te pas komen, wanneer er geene kiesvereenigingen bestonden om diegenen der kiezers, welke geene bepaalde keuze hebben, voor te lichten en den man aan te wijzen, dien zij het meest geschikt achten om als lid der Tweede Kamer op te treden. En wat het derde argument aangaat - wij willen het niet ontkennen - het vooroordeel bestaat bij een groot deel van hen, die, naar den tegenwoordigen census, kiezers zijn, dat enkel Regts- en andere geleerden de eer mogen genieten van in 's Lands Raadzaal te zetelen. Van daar welligt dat zoo zelden de keuze gevestigd wordt op Kooplieden, Financiers, Fabriekanten, Ingenieurs, op mannen, wier kunde en ondervinding meer voor het welzijn van den Staat zouden teweegbrengen, dan de welsprekendheid van menig regtsgeleerde. Niet allen van dezen zal het toch aan tijd of lust ontbreken om zich met de algemeene zaak te bemoeijen.
Kiezersvereenigingen kunnen bij het verkiezingswerk nut

{==7==} {>>pagina-aanduiding<<}
stichten, indien zij werkelijk voorstaan het heil van den staat en niet een partij-belang; doch hoe vaak staat het laatste bij haar op den voorgrond, en tot welke misbruiken en intrigues dit kan leiden en soms leidt, daarvan geeft de schrijver van ‘Zóó wordt men lid van de Tweede Kamer’ sterk gekleurde tafereelen te aanschouwen.
Henry van Meerbeke heeft in dit zijn werk een onderwerp behandeld, dat door allen, die met onzen constitutioneelen regeringsvorm zijn ingenomen, ernstig mag worden overwogen. Is het waar dat in enkele gemeenten van ons Vaderland het verkiezingswerk toegaat, gelijk hij het daar beschrijft, dan luidt dit alles behalve gunstig voor de regtstreeksche verkiezingen, en men zou geneigd zijn te gelooven dat het doel van den auteur is om deze in discrediet te brengen. Van ‘beginselen’ wil hij niets weten: ‘het Vaderland, zegt hij, heeft tegenwoordig aan niets zoo zeer behoefte als aan beginsellooze vertegenwoordigers.’....
Had hij over dit thema eene verhandeling geschreven, wij zouden vreezen dat weinig lezers die ter hand hadden genomen, maar nu hij het in een bevallig romantisch kleed heeft gehuld, dat fiksch geteekende portretten verbergt, zal menigeen het boek met graagte lezen. Het is boeijend, de verhaaltrant aangenaam, en de personen zijn er niet anders in geschetst dan men ze in het dagelijksch leven opmerkt of kan opmerken. Vaargast is een flinke vent, een man van vasten wil; Klingeveer de type van een' eerlijken maar ruwen Hollander, Frits Molmer, advokaat zonder praktijk, een weifelaar. Onder de vrouwenfiguren munt die van mevr. van Ramen uit. Zij, eene Majoors-dochter, gehuwd met een brouwer, die door vlijt en tijd tot den gegoeden stand is geraakt, laat zich nog al wat op den rang van papa voorstaan. Voorts de babbelzieke mevr. Boomers, en....en....maar wij willen niet alle personaadjes uit den roman hier de revue laten passeeren. Niemand, vertrouwen wij, zal het boek onbevredigd ter zijde leggen, al krijgt hij een afschuw van den sluwen kontroleur van Hoven, die zich altijd achter zijne ambtenaars-onderdanigheid verschuilt, of al gevoelt hij geene sympathie voor de leer, door den wel wat ploertigen Docter Patters, de vriend en raadsman van Frits Molmer, verkondigd. Een staaltje daarvan ten slotte: ‘Beginselen! roept hij uit, Ongelukkig woord! Ik heb van niets meer afschuw dan van

{==8==} {>>pagina-aanduiding<<}
beginselen! Alle politieke rampen komen in onzen tijd voort uit beginselen! Zien wij een bekwaam minister, berekend voor zijn taak, die met doorzigt, kennis en ijver zijn departement beheert, omverwerpen, en vraagt men naar de reden van die baldadigheid, dan heet het: zijn beginselen waren de onzen niet! Tracht men uit te vorschen, waarom twee vorsten hun onderdanen bij duizenden en tienduizenden naar het slagtveld zenden, en meer millioenen aan den oorlog verspillen dan de voordeeligste overwinning hun kan teruggeven - het antwoord is: zij handelen uit beginsel, en daar vergt men nog eerbied voor, op den koop toe. Waarom werd Klaassen verleden maand als wethouder benoemd, ofschoon ieder weet dat hij zijn eigen huishouding niet in orde kan houden, en van Kroonen voorbijgegaan, wiens degelijkheid en kennis door niemand wordt (worden) geloochend? Om hun beginselen! Geloof mij, het zijn ellendige dingen, die beginselen, en als men van iemand getuigt dat hij een man van beginselen is, wees dan tegen hem op uw hoede.’
‘......Lees de verslagen der zittingen onzer Tweede Kamer. Elk lid heeft zijne beginselen. Hij (Het) is daar trotsch op. en brengt ze overal bij te pas; denkt niet dat Everts laatst op de voltooijing van het kanaal naar Dorrcheide aandrong om in een goed blaadje bij zijn kiezers te blijven, het was uit beginsel; ook niet dat hij voor het recès stemde, dewijl hij naar huis wilde omdat zijn vrouw bevallen moest; louter beginsel. Deze gehechtheid aan de beginselen veroorlooft hun ze bij anderen te vorderen, wat dan ook trouw gebeurt. Zoodra een nieuw ministerie optreedt, ziet gij de sprekers elkander verdringen, om te betoogen dat de minister van oorlog tien jaren geleden in een brochure bij voorbeeld gezegd heeft: “Weelde heeft menig volk tot zijn verderf gebragt;” en de minister van binnenlandsche zaken, toen hij lid der Kamer was: “de heilzame ontwikkeling der volksbedrijvigheid verspreidt overal in den lande welvaart, hier en daar zelfs weelde.” Nu roepen zij zegevierend uit: “Wat! de eene minister verwerpt de weelde als verderfelijk, de andere noemt de oorzaken, welke haar voortbrengen, heilzaam! Hoe is eenheid van rigting bij zulke tegenstrijdige beginselen van de raadslieden der Kroon te verwachten!” De ministers, in plaats van hun schouders op te halen, gaan dan betoogen dat ook zij regt hebben op den naam van mannen van beginselen, en willen bewijzen dat de uitdrukking in de brochure en die in

{==9==} {>>pagina-aanduiding<<}
de redevoering eigenlijk juist hetzelfde beteekenen; hier pogen zij de woorden wat te verzachten, dáár ze wat te versterken: altijd met het onvermijdelijke gevolg dat al hun tegenstanders nu om wraak schreeuwen over zulke verloochening hunner antecedenten! Aan zulke nuttige beraadslagingen besteden onze Staten-Generaal twee derden van hun tijd, mijn vriend, geen minister, geen lid voert het woord, of zes, zeven redenaars staan al gereed om, met het Bijblad in de hand, hem voor den voet te werpen dat hij geen beginselen heeft, want dat hij bij de beraadslaging over het batig slot, de calamiteuze polders of de armen zorg iets gewenscht of gezegd heeft, waarover hij bij de behandeling der naturalisatiën het stilzwijgen bewaart! Wat ik u bidden mag, Frits, wacht u voor beginselen!’

A.

II. Godgeleerdheid.

Het godsdienstig karakter der nieuwe richting, tegen de bedenkingen van Dr. J. Cramer verdedigd door Dr. W.C. van Manen. 's Hertogenbosch, - G.H. v.d. Schnijt, 1869.
Het is eene uiterst moeilijke zaak om eene apologie te schrijven. De meeste mislukken. Wanneer men zich vergenoegt met op ieder woord van den aanvaller een wederwoord te doen hooren dat klinkt, opdat men voldoening geve aan ieder geestverwant, die volstrekt ongetroffen is door den aanvaller, of met alle geweld wil blijven wat hij is en dus zich verheugt over ieder wapen, scherp of stomp, dat hem ten minste in eigen oog tot een strijdbaar man maakt - ja, dan is de taak niet moeilijk, en de meeste apologeten hebben niet veel meer gedaan. Maar vat men zijn taak dieper op, stelt men zich voor, hoe menig ernstig mensch, weifelend tusschen twee richtingen, door het woord des aanvallers tot diens zijde begint over te hellen en hoe men voor hem die bedenkingen moet weerleggen om het verloren veld te herwinnen, dan wordt de taak ontzettend moeilijk.
Een aanvaller toch heeft veel voor. Als hij eene leemte in zijns tegenstanders redeneeringen weet aan te wijzen, als hij op een door diens stellingen onverklaard raadsel den vinger kan leggen, dan heeft hij reeds eene overwinning behaald. Het

{==10==} {>>pagina-aanduiding<<}
gaat in dat geval als bij de bestorming eener vesting. Laat zij sterk zijn, met een krachtigen muur omringd, door tal van schansen gedekt; als een der buitenwerken overrompeld wordt, dan moet toch eene geheele linie van verdedigingswerken ontruimd worden, dan moet de bezetting zich terugtrekken naar andere liniën, en daar dit verwarring in de gelederen geeft, slaat menig verraderlijk bondgenoot of weifelend buurman naar den kant des aanvallers over, omdat deze de zegepraal schijnt te behalen. Nog niet gezegd! Hij kan niet altijd het veld houden, en als hij de bezetting niet uit hare laatste verschansingen jagen kan, dan moet hij weer naar huis, terwijl zijn eigen stad wellicht nog minder verdedigbaar is; en die geslagen bezetting kan hem komen bestoken of een derde neemt beide verzwakte steden in. Maar voorloopig heeft een aanvaller veel voor.
Het is een moeilijke taak om eene godsdienstrichting te verdedigen, al is men haar met hart en zie! toegedaan. Immers wat is eene godsdienstrichting anders dan eene poging om de verschijnselen van het gemoedsleven te begrijpen? Ons gemoed aanbidt, strijdt, weent, juicht, voelt liefde en haat, hoopt, vreest; en ons verstand verbindt en scheidt wat wij opmerken, zoekt naar samenhang en verklaring van de verschijnselen des innerlijken levens, vorscht naar het verband van onszelven met het leven van andere menschen en met de natuur; het vraagt: volgens welke wetten wordt het groot geheel en wordt ons gemoed geregeerd? Een volmaakt antwoord op die vragen krijgen wij nimmer, omdat wij nooit begrijpen kunnen wat leven is; toch zoeken wij naar antwoord, en door den weg dien wij inslaan om het antwoord te geven wordt onze godsdienstrichting bepaald. Maar juist omdat zij nimmer alle raadselen oplost, omdat zij nooit de waarheid is, heeft een aanvaller het lichter dan een verdediger; hij behoeft niet zijn eigene oplossing der raadselen te geven; als hij slechts kan aantoonen, dat die van den aangevallene niet de ware is, dan heeft hij voorloopig gewonnen spel en kan victorie! roepen, licht vergetende, dat hij met de verovering van eenige buitenwerken nog niet gebaat is.
De moderne richting heeft de glorie van aanvallende partij te zijn geruimen tijd gehad. Haar klein getal aanhangers heeft het groote, slecht verdedigde land der supranaturalisten aangetast, en met goed gevolg; provincie op provincie is veroverd. Maar achter haar laatste liniën teruggetrokken, heeft de

{==11==} {>>pagina-aanduiding<<}
orthodoxie uitvallen beraamd. De rollen zijn omgekeerd. De moderne richting wordt in haar eigen land bestookt. De minder schitterende taak van zich te moeten verdedigen is nu die harer aanhangers geworden.
Een der ernstige aanvallen, die de moderne richting heeft door te staan gehad en die vooral om den vorm van het geschrift indruk gemaakt heeft, is die van Dr. Cramer, predikant te Amsterdam, geweest. In 1867 gaf hij zijn ‘Illusie der moderne richting’ en, toen dit geschriftje vele antwoorden uitlokte, in 1868 ‘het berouw en het ethisch determinisme.’ Op dit laatste antwoordt Dr. W.C. van Manen, predikant te Abbenbroek, in zijn werkje: Het godsdienstig karakler der nieuwe richting. Cramer had beweerd, dat de moderne richting bepaald tot ongodsdienstigheid, tot positivisme leidde; van Manen tracht haar godsdienstig karakter te verdedigen.
Hoe heeft hij zich van de apologeten-taak gekweten? Heeft hij den aanval afgeslagen? Moet ieder onbevooroordeeld mensch, ieder weifelende tusschen oud en nieuw, zijn partij kiezen? - Ik meen van neen. Van Manen heeft wel, hoewel hij de questie geenszins zoo grondig behandeld heeft als Ph.R. Hugenholtz in het Theol. Tijdschr. III, bl. 165 vgg., veel waars en veel goeds gezegd. Menige wenk, dien hij gaf, mag door Cramer wel ter harte genomen worden en kan dezen tot het inzicht brengen, dat hij het moderne streven miskend heeft. Maar hij heeft toch, geloof ik, weinig uitgewerkt met zijn apologie. Zij snijdt geen hout. De reden daarvan ligt m.i. daarin, dat hij de waarheid, die aan Cramers redeneeringen ten grondslag ligt, niet heeft erkend.
De bewijsvoeringen van Cramer zijn vaak zeer, zeer zwak. Soms is het verwonderlijk, hoe een zoo scherpzinnig man zoo kortzichtig kan zijn en zulke logische fouten kan begaan. Zijn redeneeringen, over de leer des bijbels betreffende de zonde als door God gewerkt b.v., zijn beneden alle kritiek, gelijk van Manen, voor een gedeelte ten minste, terecht aanwijst. Hoe Cramer de vele punten van overeenkomst tusschen de predestinatieleer en het determinisme kan voorbijzien, is haast onbegrijpelijk. Hugenholtz heeft daarover het zijne gezegd. Over het physisch kwaad redeneert hij alleroppervlakkigst. Maar met deze en vele andere zwakke plaatsen in zijn betoog aan te wijzen heeft men zijn aanval niet afgeslagen; want er ligt een

{==12==} {>>pagina-aanduiding<<}
waarheid in zijn betoog verscholen. Er heeft Cramer iets gehinderd in de moderne richting, dat hem belette haar te volgen; hij heeft beproefd zichzelven duidelijk te maken, wat hem hinderde. Dat is hem m.i. geheel mislukt. Onder den indruk eener antipathie heeft hij de richting verkeerd beoordeeld. Maar wat hem hindert is niet slechts een vooroordeel van zijn zijde, maar iets dat werkelijk ergerlijk was en is - en ziedaar wat van Manen niet verstaan, niet gevoeld heeft.
Van Manen slaat tegenover Cramer een vrij hoogen toon aan; hij verbaast zich blijkbaar over diens onbevattelijkheid en hij had moeten beginnen met eene confessie. De waarheid wordt uit hare kinderen gerechtvaardigd. Maar de waarheid der moderne richting is nog maar al te weinig uit haar kinderen gerechtvaardigd, en het is zeer natuurlijk dat haar godsdienstig karakter daarom hevig betwist wordt. Men betwijfelt niet, dat een moderne godsdienstig kan zijn, maar men beweert, èn dat hij dit ondanks zijn overtuiging is, èn dat waar deze den boventoon krijgt de godsdienstigheid verdwijnt. Het eerste is onwaar; het tweede volkomen waar, doch getuigt niet tegen de richting.
Het karakter der moderne richting is grootendeels bepaald door haar oorsprong, en die was, niet behoefte des gewetens, maar behoefte des verstands. Wel is waar speelt bij iedere hervorming het verstand zijn rol en hangt ook die der 16de eeuw nauw samen met het opbloeien der wetenschappen; maar het beleedigd geweten kwam toen in opstand tegen Rome en om des gewetens wille leden de hervormers verdrukking. Dat is met de moderne richting het geval niet geweest. Zij heeft haar oorsprong meer aan de natuurkunde dan aan het geweten te danken. Zij is van den aanvang af geweest een protest der wetenschap tegen de leer der kerk. Zij is begonnen met de wet van oorzaak en gevolg, die in de natuurwetenschappen als onverbreekbaar werd aangemerkt, ook terug te vinden in de verschijnselen van het godsdienstig leven. De ontkenning van het wonder, ziedaar haar sjibboleth. Nu kan men het wonder ontkennen om godsdienstige redenen, uit geloof. Maar ik meen, dat ik de ijsbrekers der moderne richting niet laster, wanneer ik zeg, dat dit het geval bij hen niet was. Wij hebben dikwijls gehoord en gezegd, dat de moderne beschouwing der natuur zoo fraai en troostend en heiligend is, omdat die natuur nu niet meer ontgoddelijkt is, maar wij overal God zien......en

{==13==} {>>pagina-aanduiding<<}
zulke mooie sentimenteele zinnetjes meer. Wij meenden dat ook wel. Maar of zij, die zich in zulke beschouwingen verlustigden, veel voelden voor hetgeen zij zeiden, is een tweede vraag, en in allen gevalle: niet de zielsbehoefte om overal God te zien, niet de ergernis, dat het aannemen van ingrijpingen Gods Zijn werkzaamheid beperkte, heeft aan de moderne richting het licht doen zien, maar het begrip der immanentie. Zoo kan men ook het wonderdadig karakter der wedergeboorte loochenen, uit godsdienstige redenen, omdat men zich bewust is, hoe ons geestelijk leven ook met zijn afdwalingen een geheel is, hoe het heden met het verleden samenhangt, omdat men God dankt voor Zijn leidingen ook in den tijd der onbekeerdheid. Maar dat was 't bij ons niet. Wij ontleedden het begrip der wedergeboorte, wij legden den nadruk op het natuurlijk karakter der zonde en het natuurlijk karakter der deugd, wij vestigden de aandacht op de middelen, waardoor de bekeering tot stand komt, en langs dien weg kwamen wij tot ontkenning van het wonderdadig karakter der wedergeboorte.
Het verstand stond bij ons op den voorgrond. Een wetenschappelijk Godsbegrip, ziedaar ons ideaal. Wel is waar, schermden wij soms met het getuigenis des heiligen geestes; maar wanneer wij de orthodoxen verweten, dat zij door middel van een beroep op dat getuigenis veel binnensmokkelden, dan was het: de pot verwijt den ketel dat hij zwart ziet. Bij ons was het evengoed als bij de orthodoxen een klank. De heilige geest getuigde al wat wij fraai en stichtelijk vonden en waar ons verstand niet tegen had. Onderzoekt! Geeft u rekenschap van uw overtuiging! Als tot verstandigen spreek ik! Dat waren lievelingsthema's om voor de gemeente te behandelen. Daarnevens ook andere, die meer den schijn hadden van geloofswaarheden, maar die soms verwonderlijk rationalistisch besproken werden. Ik herinner mij eens, dat ik gepreekt had over: ‘Uit genade zijt gij zalig geworden’, en dat een mijner vrienden, wien ik verhaalde dat onderwerp behandeld te hebben, mij ten antwoord gaf: Zoo, hebt ge dat gehad? Wat een axioma! - Dat was zeer karakteristiek, want dat de mensch uit genade gered wordt, is inderdaad bijna een axioma, wanneer men het van de logische, verstandelijke zijde beschouwt; maar als gemoedservaring is het iets nieuws voor den vinder en de wereld heeft lang genoeg naar God en naar redding gezocht, voordat

{==14==} {>>pagina-aanduiding<<}
zij dat axioma vond. Doch als gemoedservaring bespraken wij het niet. Het werd onder onze handen bijna deze waarheid: ons geestelijk leven wordt gevormd door de omstandigheden.
Hiermede meen ik niet, dat wij, moderne predikers, koude betoogen aan de gemeente ten beste gaven. Geenszins. De warmte van veler prediking, de overtuiging waarmee zij spraken, hun groote ernst, heeft menigeen voor de moderne beginselen gewonnen. Wat wij predikten was nieuw gevonden of ten minste op nieuw doordacht, en daardoor frisch en aantrekkelijk. Maar de grondslag, waarop wij bouwden, was verstandelijk; wij beriepen ons meer op der menschen rede, dan op hun gewêten.
‘Wij spraken,’ ‘wij predikten’ - schreef ik. Het is mij niet gemakkelijk om mij geheel nauwkeurig uit te drukken. Ik mag niet zeggen: de modernen spraken of spreken, alsof ik mijzelven buitensluit. Ook mag ik niet zeggen: wij spreken, waar ik mij bewust ben zelf meer en meer van een vroeger ingenomen standpunt af te wijken, en weet dat ik hierin alles behalve alleen sta, terwijl ik mij soms schrikkelijk erger over mijne medemodernen, omdat zij zoo rationalistisch zijn, d.i. aan het verstand de macht toekennen om rechter te zijn in zake des geloofs.
Het verstandelijk karakter van eene richting brengt zijn eigenaardigen vloek met zich.
Vooreerst hoogmoed; kennis maakt opgeblazen. En wij sloegen soms een vrij hoogen toon aan. Wij beschuldigden de orthodoxie wel, dat zij meende de waarheid te hebben, terwijl wij naar de waarheid slechts zochten; wij spraken wel veel van raadselen en preekten over den onbekenden God; wij zuchtten wel soms: wij weten weinig, te weinig, Heer! - maar dat heeft reeds lang dikwijls den indruk op mij gemaakt van sentimentaliteit, d.i. onware, aan onszelven opgedrongen smart. Wij preekten er zoo gaarne over, dat God onbekend was! Hadden wij het meer betreurd, dan hadden wij er meer over gezwegen.
Scepticisme nu maakt vaak even hoogmoedig als de waan dat men de alleenzaligmakende leer heeft. Wij, modernen, wij wisten het nog al goed! Geen wonder; de meesten van ons waren jong; de meer bejaarderen onder ons waren ook jong van hart, omdat hun in de moderne theologie een nieuwe wereld openging; onze kennis was nieuw; een mensch die pas

{==15==} {>>pagina-aanduiding<<}
iets gevonden heeft overschat licht zijn vondst, en jongheid gaat wel eens tot jongsterigheid over. Wij voerden nog al een hoogen toon, en Cramer heeft geen ongelijk, wanneer hij in zijn ‘Berouw en determinisme’ zegt, dat, terwijl nu de toon wat lager gestemd wordt, die vroeger vrij stout was, het er iets van had alsof wij de verzoening van wetenschap en geloof voorgoed hadden gevonden.
Dat wij zoo spraken was trouwens grootendeels de schuld der orthodoxie. Had zij niet de wetenschappelijke vraagstukken met die des geloofs verward, had zij niet met de grootste halstarrigheid geweigerd om de resultaten der kritiek aan te nemen, had zij niet ons voor ongeloovigen gescholden, omdat wij in de 27 laatste hoofdstukken van de z.g. Jesajaansche godsspraken een deutero-Jesaja zagen, had zij niet op rekening van het determinisme het feit gezet, dat wij niet bij machte waren om den Paulus der Handelingen met dien van den brief aan de Galaten en Korinthiërs te rijmen, wij zouden onszelven zoo niet gevoeld hebben. Maar op die punten hadden wij recht - ik meen natuurlijk niet in alle bijzonderheden, maar in de hoofdzaken -; het was de verdienste der modernen, dat zij de schandelijk verwaarloosde bijbelsche theologie bestudeerden, den Israëlietischen en den christelijken godsdienst in oorsprong en verloop onderzochten, en daarvoor had de orthodoxie niets dan een schouderophalen der verachting en een geloofsrechters-gezicht over. Tegenwoordig worden wetenschappelijke vraagstukken minder dan vroeger tusschen orthodoxen en modernen behandeld; men is het gehaspel moede; - of is dat alleen in mijn omgeving zoo? - maar ik herinner mij zeer goed, hoe ik wel eens gekookt heb over de hoogmoedige manier, waarop heel of half orthodoxen over wetenschappelijke onderwerpen spraken, waarvan zij niets wisten, en in naam der geloofs den staf braken over resultaten, die voor ieder onbevooroordeelde onweersprekelijk waren. Zulk een behandeling maakt trotsch.
Confiteamur! Wij hadden ons niet hoogmoedig moeten laten maken.
Wij boeten onzen hoogmoed nu. De geesel wordt over ons gezwaaid, en dat is goed. Het werd - om met den jongen des Amorie te spreken - 't werd voor de jeugdige richting tijd, dat zij eens op den berg ging om te bidden. Wij hadden al te veel succes. De halve wereld viel ons toe. De ontwikkelden

{==16==} {>>pagina-aanduiding<<}
vooral volgden ons. Wat wonder dat ons hoofd ietwat op hol ging! Nu moeten wij boeten voor de zonden der jeugd.
De verstandsrichting openbaart haar vloek reeds, behalve in den hoogmoed der voorvechters, in het gehalte van velen onzer volgelingen. De Apostelen bekeerden, volgens het boek der Handelingen, 3000 menschen op één dag, maar 't waren er ook Christenen naar! Wij ook, wij tellen onze volgelingen bij duizenden, terwijl wij nog zoo jong zijn, maar van welke gehalte zijn zij? Er zijn vrome, ijverige en uitnemende menschen onder, wier gemoedsleven rijker is geworden door kennismaking met de moderne denkbeelden, die zich ontslagen voelen van het juk van een verouderde overtuiging om hartelijker te bidden en kloeker tegen de zonde te strijden. Zoo zijn er. Nevens hen zijn vele anderen, die, al zijn zij niet rijker in gemoedservaring geworden, ten minste met den ouden sleur hebben gebroken. Er is leven in de kerk gekomen. Maar onder onze banier zijn geschaard, niet slechts de Jan Rap's, het trosgeboefte dat ieder liberaal leger volgt, maar ook tallooze redeneer-Christenen. Wij, predikers, wij weten wel dat wij de waarheid nog niet hebben, wij erkennen de betrekkelijke waarde der oud-kerkelijke leerstukken, wij willen dieper peilen wat er in ons hart omgaat; maar voor hen is de waarheid gesneden brood; zij zeggen ons wel na, dat het christendom leven is, maar hun christelijk leven is ach! zoo verstandelijk. Natuurlijk is hun kennis oppervlakkig, en terwijl sommigen van hen steeds meer lezen en gevaar loopen om op de klip der veelweterij te stranden, hebben anderen het lezen er maar aan gegeven en weten genoeg naar hun zin. Dat voert naar oververzadiging of naar een besef van leegte, omdat het verstand voldaan is, maar het gemoed het zijne niet ontvangen heeft.
De orthodoxie verwijte ons dit niet! want wat was de gemeente, voordat wij modernen haar begonnen te bewerken? Was zij beter, zedelijker, gemoedelijker, vromer dan nu? Niemand, meen ik, beweert het. Er moet wel zeer weinig gemoedsleven zijn geweest, en van wege de kerk zeer weinig geestelijk voedsel aan de gemeente geboden zijn, wanneer eene zoo verstandelijke richting zoo spoedig, zoo diep doordringen kon. Onze tegenpartij heeft ons niets te verwijten. Maar wijzelven, wij moeten het gebrekkige in ons streven erkennen, wij hebben de gemeente meer leeren nadenken dan bidden; meer het gods-
{==17==} {>>pagina-aanduiding<<}
dienstig leven leeren ontleden dan het opgewekt. Misschien heeft menig ander dezelfde ervaring opgedaan als ik. Wij zijn soms schier bevreesd om termen als: geloof, bekeering, genade, zaligheid, schuldgevoel, roeping en andere te gebruiken, omdat wij bang zijn om misverstaan te worden, en omdat ons publiek, voor hetgeen die woorden uitdrukken, niet veel voelt. Erkenning van tekortkoming - dat verstaat een modern publiek, schuldgevoel noode. Daarmede zeg ik niet, dat de modernen geen schuldgevoel hebben, en nog minder, dat een orthodox publiek het zooveel beter verstaat; ik wijs slechts op het feit ten bewijze, hoe verstandelijk het geestelijk leven der moderne gemeenteleden vaak is, en daardoor wordt het dor.
Erger dan het gehalte onzer partijgenooten is een ander verschijnsel, nl. de afval van het geloof van ettelijke voorvechters. Een doodend scepticisme heeft zich van sommigen meester gemaakt. Consequentiën zijn getrokken, die blijkbaar naar een afgrond voeren. ‘Adriaan de Merival’ predikt het indifferentisme op zedelijk gebied in fatsoenlijken, ‘Lidewyde’ in onfatsoenlijken vorm, en zij hebben hunne geestverwanten in velen, die het ‘overeenkomstig de natuur leven’ als 's menschen ideaal voorstellen. Daar gaat het heen met de modernen! Ethisch determinisme is een contradictie! Zonde en deugd verschillen volgens de moderne beginselen slechts betrekkelijk! roept de orthodoxie. Die aanklacht is niet uit de lucht gegrepen. Het indifferentisme op zedelijk gebied, dat ieder verschijnsel leert waardeeren en niets haten of liefhebben, dat is wel niet de schuld der moderne richting, maar wel van de modernen door hunne verstandelijkheid. Wanneer de modernen met minachting wijzen op de menschen, ‘die, om met Dr. Kuyper te spreken, over den inhoud des geloofs beuzelen, seurig in een cirkel redeneeren, eindeloos hetzelfde herhalen en vaardig zijn in dat onheilig steekspel, waarin het mishandeld schriftwoord schild- en werpspiets beide is, en die dat gelden laten voor gemeenschap der heiligen,’ - en op hen wijzende, zeggen: ziedaar de vrucht der rechtzinnigheid! dan hebben zij daartoe even veel en even weinig recht als de orthodoxe recht heeft om op gewezen modernen die ongeloovig worden te wijzen, zeggende: ziedaar de vrucht der moderne richting! Het is de vloek eener verstandsrichting, welke ook, die zich hierin openbaart. Waar het verstand over

{==18==} {>>pagina-aanduiding<<}
het gemoed heerscht, daar doodt het eindelijk het geweten, en bluscht het geestelijk leven uit.
De wetenschap is een scherp wapen tegen de dwaling, tegen het bijgeloof. Wij hebben het gehanteerd tegen de geloofsbegrippen der orthodoxie. Zij heeft de scherpte daarvan gevoeld. Zij heeft zich verschanst achter het schild des geloofs. Zij weerlegt nu bijkans niet meer. Zij laat ons over profeten en apostelen, over Israëls godsdienst en de oud-christelijke gemeente zeggen wat wij zeggen willen en antwoordt: Goed! Goed! ja, zoo spreken de ongeloovigen! De aarde draait niet, want God verbiedt ons te gelooven dat zij draait. - Daar staan wij nu met al onze wetenschap, totaal onmachtig, en de orthodoxie valt ons aan en roept: uwe filosofische beginselen, uw bijbelbeschouwingen zijn doodelijk voor het geloof! - Op dit punt moeten wij ons verdedigen. Gedeeltelijk is het onbewijsbaar, dat men modern kan zijn en tevens een geloovige. Immers, de waarheid wordt uit haar kinderen gerechtvaardigd, en dat gaat slechts op den langen duur. Maar theoretisch moeten wij ons standpunt voor onszelven en voor anderen trachten te rechtvaardigen, en nagaan of wij werkelijk in onze moderne idéen een slang in den boezem omdragen.
Met die vraag zijn wij op een goed terrein gebracht, omdat wij daardoor op den grond van ons geloof worden gewezen. Daarover moeten wij ons onder elkaar nog meer verstaan. Uit mijn hart heeft Cramer het volgende geschreven (Ber. en Det. bl. 6). ‘Het gaat niet aan om in het ontkennen der Evangelische wonderverhalen een vereenigingspunt te vinden, waarbij elk onderscheid in religieuse en ethische beschouwing wegvalt.’ - Tegenover de orthodoxie staan wij door de ontkenning van het supranaturalisme naast elkaar, maar in onze gelederen komt eene scheuring. Reeds zijn de namen genoemd van ethische en rationalistische modernen. Zeer juist! Zij loopen verre uit elkaar. Dwong ons de kerkelijke strijd niet om de handen ineen te slaan, er zou weldra een geheel andere partijformeering aanschouwd worden.
Het verstandelijk streven der modernen, hun stelling: ‘Door de rede tot geloof,’ heeft Cramer gehinderd. Hij heeft nu de schuld dier ergernis gegeven aan de beginselen zelve; hij is aan het doorredeneeren gegaan, heeft gezegd: als het determinisme bij u vaststaat, dan volgt daaruit b.v. het irrationeele van het

{==19==} {>>pagina-aanduiding<<}
berouw; en hij vergeet, dat men zoo doen kan met alle mogelijke filosofische stellingen, met alle mogelijke dogmen. Redeneer door op Gods soevereiniteit - en de zorgeloosheid en het lijdelijk afwachten worden gewettigd; redeneer door op het: ‘door het geloof maar niet door de werken,’ en gij komt tot het begrip, dat de zedelijkheid er niets toe doet; redeneer door op het indeterminisme of den vrijen wil, en gij komt tot de stelling: ik kan mij altijd nog bekeeren als ik wil. Iedere leer voert tot onzedelijkheid, wanneer zij den steun des gewetens mist. - Die fout van Cramer heeft van Manen wel opgemerkt en ook aangewezen (bl. 65); maar het had geheel op den voorgrond moeten staan en gepaard moeten gaan met openlijke schuldbelijdenis in naam van de modernen, of met de verklaring, dat hij het volstrekt met de meerderheid hunner oneens is. Dat is hij naar verscheidene uitdrukkingen in zijn geschrift ook werkelijk, maar het is niet duidelijk, of hij zich daarvan bewust is; in allen gevalle verklaart hij het niet rondweg, en dat maakt zijne verdediging zwak.
Voet voor voet van Manen's pleidooi voor de moderne richting te volgen en daarna te richten, zou vervelend en onnut zijn. Enkele punten van den strijd tusschen hem en Cramer wensch ik evenwel nog toe te lichten, en wel die, welke met de bovenstaande opmerkingen samenhangen.
Cramer zet moderne richting en determinisme op één lijn. Van Manen duidt hem dat euvel en doet al zijn best om te betoogen, dat die twee niet aan elkaar gehuwd zijn, maar slechts toevallig vaak gepaard gaan. Kan Cramer bewijzen, zegt hij, dat determinisme en godsvrucht niet samen kunnen gaan, welnu, dat zal der moderne richting geen onoverkomelijke schade zijn. Zelf verklaart van Manen zich niet te kunnen vinden in het determinisme. - Eerlijk moet ik bekennen dit niet te vatten. Misschien stel ik mij bespottelijk aan door domheden te zeggen en zullen mijne lezers verklaren, dat ik al heel oppervlakkig ben; maar ik moet maar zeggen, wat ik denk; als psychologische bijzonderheid kan mijn verklaring dan misschien nut doen. Vooreerst begrijp ik niet, hoe een moderne een indeterminist wezen kan; vervolgens vat ik niet, hoe een mensch, die nadenkt, indeterminist wezen kan; ja - kort en goed - het moet er maar uit -, ik geloof dat in de praktijk niemand (die nadenkt) indeterminist is. Is determinisme iets anders dan toepassing

{==20==} {>>pagina-aanduiding<<}
der wet van oorzaak en gevolg op de verschijnselen van het zedelijk leven? En is die wet te loochenen? Handelt niet ieder nadenkend mensch zoo, dat hij die wet in aanmerking neemt? Zoekt niet iedereen naar de oorzaak eener zondige daad, die zijn aandacht trekt? Trachten wij niet, als wij een zondaar tot God willen brengen of een verwaarloosd kind leiden, uit hun verleden den tegenwoordigen toestand te verklaren? Richten wij onze woorden niet in naar die kennis? Zoeken wij bij ons zelfonderzoek ook niet naar de drijfveren onzer handelingen, de omstandigheden die ons een aanleiding tot den val waren, de gelegenheden die gunstig op ons werkten? Bidden wij niet: leid ons niet in verzoeking! daar wij weten, dat - volgens ons deterministisch spreekwoord - de gelegenheid den dief maakt? enz. enz. enz. In één woord, welk nadenkend mensch gelooft in de praktijk ooit, dat hij of een van zijn naasten uit louter willekeur, zonder reden, iets doet of laat? Ik geloof, geen enkele.
Waarom is men dan zoo huiverig om zich determinist te noemen? Waarom zijn de orthodoxen tegenwoordig er op uit, om alle gemeenschap met dat verfoeide beginsel te loochenen, terwijl zij allerlei kromme sprongen maken om de treffende overeenkomst tusschen het determinisme en de leer van Gods soevereiniteit te ontkennen? Waarom worden nu ook zelfs vele modernen huiverig om zich deterministen te noemen, en doet een Hoekstra zijn best om zijn indeterminisme, al is het voor een deel, wetenschappelijk te verdedigen? Als ik mij niet vergis, is dit hieruit te verklaren. Het determinisme is opgetreden met de pretensie van het wereldraadsel op te lossen. Ik beweer niet, dat dit geheel en al de schuld is van prof. Scholten, die het onder ons zeer kras geformuleerd en er zoovele gevolgtrekkingen uit gemaakt heeft; maar in allen gevalle is het als zoodanig begroet. ‘'t Groote raadsel is gevonden, schoon 't mij duizelde in het hoofd!’ Dat was eene begoocheling. Dat was ook uiterst gevaarlijk; want de meegesleepten begonnen er roem op te dragen om vóor alles deterministen te zijn, en aan dat determinisme het recht te geven om hun eens te vertellen, wat zij gelooven moesten en wat niet, welke gemoedsaandoening rationeel was en dus in een ordentlijk, wetenschappelijk mensch te pas kwam, en welke niet, m.a.w. het verstand kreeg den boventoon, en daardoor kreeg een dood een-
{==21==} {>>pagina-aanduiding<<}
voudige, nu zij eenmaal opgemerkt is, onweersprekelijk ware wet in de geestelijke schepping de schuld van de dwaasheid der menschen, die Hozanna! riepen, alsof de ontdekking dier wet hen zalig maken zou.
Eerlijk moet ik bekennen, dat ik mijn hoofd al zeer weinig breek over de kwestie van het determinisme, maar dat ik mij niet kan voorstellen, dat ik ooit des bewust dat beginsel niet in aanmerking nemen zal, wanneer ik eenig geestelijk verschijnsel begrijpen wil. Zal een sterrekundige, die wil verklaren, waarom een planeet op een gegeven tijd hier of daar staat, dat doen zonder de wetten der zwaartekracht en der aantrekkingskracht enz. in aanmerking te nemen? Zal hij ooit opzettelijk denken aan de causaliteitswet of die in twijfel trekken?
Ethisch-determinisme is onzin, zegt Cramer. òf ethisch, òf determinist kan een mensch zijn, maar de samenkoppeling dier twee qualificatiën is vereeniging van water en vuur. Laat ons zien, wat daarvan zij!
Het doet mij leed, dat van Manen Cramer niet krachtiger weerslag heeft gegeven op dat, wat volgens hem het groote punt in questie is (bl. 6). Zoo noemt hij deze vraag: Wat dunkt u van uzelven? Gelooft gij nog aan uzelven, aan uwe heilige bestemming, aan het verplichtende van de wet uws gemoeds, aan de eischen uwer zedelijk-godsdienstige natuur? - Met iemand, die daarop niet ja zegt, treedt Cramer in geen discussies. Daarin heeft hij groot gelijk. Een mensch kan in zake van godsdienst slechts op een van twee standpunten staan. Als wijsgeer heeft hij de keus tusschen vele, als dogmaticus ook, als godsdienstig mensch slechts tusschen twee; hij kan zijn: geloovig of ongeloovig. De geloovige ziet in zichzelven een kind van God, een geroepene tot heiligheid, of: hij erkent het verplichtende van de wet zijns gemoeds, wat precies hetzelfde is, hij is afhankelijk van God, omdat hij weet, dat hij zijn eigen meester niet is, en dat een Machtiger in zijn hart gebiedt. De ongeloovige jaagt naar het tijdelijke, zijn leus is: laat ons eten en drinken, want morgen sterven wij. Een derde is er niet. Dat wil niet zeggen, dat in een en denzelfden mensch zich niet de beide levensbeschouwingen openbaren; wij weten bij ervaring zeer goed, dat dit wel kan; maar een mensch staat op ieder gegeven oogenblik op een der beide standpunten. Met een ongeloovige nu te redeneeren geeft voor een geloovige

{==22==} {>>pagina-aanduiding<<}
weinig of niets. Het is onmogelijk, dat de geloovige den ongeloovige overtuigt van de verkeerdheid van zijn standpunt en omgekeerd. Die grondslag van alle godsdienstig leven staat buiten bereik der redeneering. Het is een bewustzijn, een Zijn. Wanneer de menschen van die twee standpunten met elkaar aan het redetwisten komen, dan heeft de geloovige een bondgenoot in het geweten van den ander, de ongeloovige in de zinlijkheid van de tegenpartij. Geen dialectiek behaalt de overwinning; 't is de strijd tusschen het vleesch en den geest. Wanneer iemand mij wil overtuigen, dat ik niets dan een beschaafd dier ben en zinlijkheid en zelfzucht mijn eigenlijk wezen uitmaken, dan kan ik zeggen: dat weet ik beter. En wanneer ik hem wil overtuigen, dat hij bestemd is tot heiligheid en hij verklaart dat voor bijgeloof, dan kan hij zeggen: ik ben een dier. En wij overtuigen elkaar niet, wanneer ten minste ons leven in harmonie is met onze belijdenis aangaande onszelven.
Nu, zóó een geloovige te zijn, dat is: ethisch te zijn, is het niet? 't Is de vraag nog niet, of ‘mijn geloof zoo krachtig is, dat geen dialectiek in staat is om het te doen wankelen.’ Een zwak geloof is ook geloof. Maar als Cramer vraagt: ‘twijfelt gij liever aan de juistheid uwer wetenschappelijke methode dan aan het recht van dat geloof?’ dan zal ieder geloovige daarop van harte ja zeggen.
Maar dan kunt ge geen determinist zijn! roept Cramer mij toe. - Als de zaak niet zoo ernstig was, zoo ik de opmerking kluchtig kunnen vinden. Van harte schaar ik mij onder de banier des geloofs en hoe ik over het determinisme denk, heb ik daar straks verhaald. Maar, wordt me gezegd, uw determinisme verbiedt u te bidden, te strijden tegen de zonde, berouw te voelen!! - Lieve vriend! is mijn antwoord, daar heb ik mijn determinisme nog nooit vergunning voor gevraagd. Mijn determinisme, of liever de wetenschap waarin dat beginsel een hoofdrol speelt, mag het berouw dat ik voel ontleden, naar de oorzaken vorschen, waarom ik dat leedwezen gevoel op dezen of dien tijd, onder deze of gene omstandigheden, maar den diepsten grond van dat besef wijst zij mij nooit aan, want die is mijne bestemming als kind van God, het eeuwig leven in mij. Zal uw medicus u ooit kunnen verklaren, waarom gij kiespijn voelt? Hij zal u voor een gedeelte de omstandigheden waaronder die pijn ontstaan is kunnen opgeven; hij zal u spreken

{==23==} {>>pagina-aanduiding<<}
van zenuwen en hersenen en hunne werking; maar de vraag: waarom brengt die aandoening van die zenuw zulk eene onaangename gewaarwording in u te weeg? zal hij onbeantwoord laten, want het begrijpen van leven en bewustzijn ontsnapt aan zijn waarneming.
Laat het determinisme de overhand in de ziel eens menschen krijgen en het geloof versterft! meent Cramer, en dat zeg ik hem van harte na. Maar wat bewijst dat? Dat determinisme en geloof niet samen kunnen gaan? Wel, dan kunt gij even goed bewijzen, dat de geneeskunde niet samen kan gaan met vaderliefde, want als een medicus bij het lijkje van zijn kind staat en de wetenschap vervult zijn hart geheel, zoodat hij over niets dan over het ziekteverloop denkt, dan is zijn gevoel weg, dan heeft hij geen liefde.
Het is evenwel waar, dat de eene opvatting van God en godsdienst voor ons gemoedsleven gevaarlijker is dan de andere, omdat zij eerder een voorwendsel der zonde aan de hand doet. Is het determinisme zoo gevaarlijk? Als wij van determinisme spreken, nemen wij het licht in te ruimen zin. Het is niet anders dan de erkenning van het feit, dat de mensch in ieder oogenblik van zijn leven bepaald wordt door den toestand waarin hij zich op dat oogenblik bevindt. Toen echter prof. Scholten zijn werk ‘de vrije wil’ uitgaf en daarin dat feit besprak, ging hij verder en zette uiteen, welken invloed de erkenning van dat feit op onze opvatting van allerlei geloofsbegrippen had en zoo ontwikkelde hij het monisme, waarin alles uit het oogpunt der eenheid bezien wordt. Dit monisme zag er wel ietwat uit alsof het de oplossing van alle probleemen was, en wanneer nu van Manen en anderen huiverig zijn voor het determinisme, dan zijn zij dat eigenlijk, omdat zij in het monisme, als gevolgtrekking van het determinisme, zich niet vinden kunnen; en niet ten onrechte. Waarom evenwel iemand, die, als van Manen, de uitdrukking: God wil de zonde, in bescherming neemt, zich niet in het monisme vinden kan, vat ik niet. Immers die uitdrukking ‘God wil de zonde’ openbaart al het onbevredigende, het stuitende van het monisme als slotwoord der wetenschap.
Cramer komt op tegen de zegswijze: God wil de zonde. Dat doet hij m.i. terecht. Maar het is hem niet gelukt om voor zichzelven duidelijk te maken, waar de fout schuilt van hen, die die zegswijze in bescherming nemen; daarom geeft hij de

{==24==} {>>pagina-aanduiding<<}
schuld aan het determinisme. Hugenholtz heeft daarover menige juiste aanmerking gemaakt. Laat mij op mijne wijze trachten duidelijk te maken, waarom die zegswijze scherpe afkeuring verdient.
Hoe komen wij tot de formule: God wil de zonde? Op eene zeer eenvoudige wijze. Door deze sluitreden: Alles wat bestaat bestaat volgens den wil van den Almachtigen God. In het bestaande is ook de zonde. Dus en derhalve: de zonde bestaat volgens Gods wil.
Hiertegen is niets in te brengen en de redeneering is dus ook reeds eeuwen oud.
Waarom stuit ons dit? Omdat ons gemoed ons dringt om een andere sluitreden te maken, nl. deze: God is de Heilige en wil niets dan wat heilig en rein is. Daartoe behooren doodslag, echtbreuk en al wat wij zonde noemen niet. Dus en derhalve wil God de zonde niet.
Hiertegen is ook niets in te brengen en de redeneering is ook nog ouder dan de eerste.
Waarom nu zal het ons nooit gelukken om die twee uitspraken met elkaar te rijmen? - Omdat wij het woord God in tweeërlei zin gebruiken. In dien van het Wezen, dat alles doet en dus het heden schept, en in den zin van het Wezen, dat alleen het goede doet en dus de toekomst schept.
God schept de toekomst en daarin is voor de zonde geen plaats - dat is de uitspraak des geloofs, een bestanddeel der ideale levensbeschouwing. Maar wanneer men nu niet alle verband van het ideaal met het heden loochent, alle eenheid van de geestelijke met de zichtbare wereld ontkent, dan moet men tot de stelling komen: God schept het heden, waarin voor de zonde wel plaats is. Welke stelling heeft nu den voorrang? Dat hangt er van af, of wij geloovigen zijn of niet. Zijn wij geloovigen, dan is er geen sprake van, of de waarheid: God wil de zonde niet, staat boven allen twijfel verheven. Daarnevens mogen er duizenden vragen staan, die door deze stelling aan ons verstand ter beantwoording opgegeven worden, en of ons verstand ooit tot een voldoende oplossing komt, is zeer te betwijfelen; maar: God wil de zonde niet, dat is onweersprekelijk.
Met de erkenning der waarheid: God wil de zonde niet, valt dus - en zietdaar de fout van Cramers redeneering - de

{==25==} {>>pagina-aanduiding<<}
juistheid van een filosofisch beginsel, dat bij consequentie tot de tegenovergestelde stelling leidt, volstrekt niet.
‘God wil de zonde’ is niet de eenige proeve, hoe eene godsdienstfilosofie tot een stelling komt, waartegen het geweten opstaat. Zie hier nog eenige: God verdoemt uit liefde tot de menschen verreweg de meesten van hen voor eeuwig. - Liefelijk en gezegend is de zonde, want zij heeft het kruis van Christus opgericht. - De zaligheid der hemellingen bestaat o.a. in het aanhooren van het tandengeknars der verdoemden in de hel. - Wij hebben recht op de eeuwige zaligheid. - Wij moeten ons verblijden, wanneer onze naasten veel smart hebben. -
Het heeft iets van het opgeven van raadselen, wanneer men de vraag stelt: hoe zijn de menschen tot zulke stellingen gekomen? en 't is toch bekend, dat deze voorbeelden niet uit de lucht zijn gegrepen. Bewijst nu het feit, dat men, logisch doorredeneerend op een stelling waarin iets over het verband tusschen het zienlijke en onzienlijke wordt gezegd, tot zulke onwaarheden komt, bewijst dat feit, dat de eerste stelling onwaar is? Neen! Het bewijst slechts dit: 1o. dat ons verstand het oneindige niet omvatten kan. Wist ge dat reeds lang? Wel mogelijk, vriend! maar dan vergat gij het in de praktijk; 2o. dat wanneer wij tot zulke stuitende stellingen komen, onze redeneeringen eenzijdig zijn en wij op eene keerzijde het oog vergeten te vestigen; 3o. dat, wanneer wij zonder ergernis zulke stuitende stellingen bezigen of ze in bescherming nemen, het verstandelijk element bij ons den boventoon krijgt en het geloof schade lijdt door onze redeneeringen.
Men zegt wel eens van orthodoxe zijde: er zijn vrome modernen, maar dat zijn zij ondanks hunne beginselen. Dat is onjuist. Onze beginselen schaden aan onze vroomheid niet. Noch onze kritiek van den inhoud des bijbels, noch ons determinisme ondermijnen ons geloof. Integendeel door uitzuivering der onware bestanddeelen van verouderde geloofsbegrippen wordt het reiner. Die ervaring heeft ieder nadenkend en niet ongeloovig moderne opgedaan. Maar het verstandelijke van veler streven, het door en door rationalistische van de manier, waarop menig moderne den inhoud zijns geloofs voor zichzelven en voor anderen zoekt te rechtvaardigen, dát doodt het geestelijk leven.
Evenals er eene doode orthodoxie is, terwijl het bestaan daarvan niets bewijst tegen de waarheid der orthodoxe beginselen,

{==26==} {>>pagina-aanduiding<<}
zoo is er ook een dood modernisme; maar het bestaan er van bewijst evenmin iets tegen de moderne beginselen. Een filosofisch beginsel is evenmin zedelijk als onzedelijk. Den reinen is het rein; de onreine zal het misbruiken. In den strijd over determinisme en indeterminisme, over den inhoud van de bijbelboeken en menige andere kwestie, houde men dan de beschuldiging, dat deze of gene beschouwing tot ongeloof voert, maar thuis! Maar mogen de modernen uit die beschuldiging leeren dat het dringend noodig is om de vraag: wat is de diepste grond mijns geloofs? met ernst te stellen, opdat de onwaarheid van het antwoord: ‘mijn rede,’ meer en meer aan den dag trede en men zich helder bewust worde van het gezag des gewetens, de autonomie des godsdienstigen levens, opdat men voor zichzelven geruster zij en anderen bescheid kunnen geven.

Harlingen, September 1869.
H. Oort.
Lichtstralen op godsdienstig gebied, door een leerling van Parker. Uit het Engelsch. Met een voorrede van J.H. Maronier. Leiden, T. Hooiberg & Zoon, 1868.
De heer Maronier, wien wij reeds voor de kennismaking met zoo menige buitenlandsche celebriteit op theologisch gebied hebben dank te zeggen, leidt door zijn voorwoord, toegevoegd aan de vertaling der Broken lights, op nieuw eene belangwekkende vreemdelinge bij ons in. Zoude deze ons reeds hartelijk welkom wezen ter wille van den persoon, door wien zij aan ons wordt voorgesteld - wij hebben niet lang in haar gezelschap vertoefd, of de sympathie, door den heer Maronier haar geschonken, wordt ook door ons ten volle gedeeld. Wij verheugen ons oprecht, dat ook wij met Miss Frances Power Cobbe in kennis zijn gebracht. Mocht zij zich beroemen, eene vriendin en leerlinge van Theodore Parker te zijn geweest, menigmalen is het ons nog, als vernamen wij het ruischen der zoomen van den Eliamantel, die aan dezen vrouwelijken Eliza door den grooten Amerikaan achtergelaten blijkt.
In het hier bedoelde geschrift van Miss F.P.C. deelt deze laatste hare denkbeelden mede omtrent den grondslag, waarop 's menschen geloof in de hoofdwaarheden van den godsdienst - God, deugd en onsterfelijkheid - rusten moet en in de toekomst rusten zal. Dien grondslag levert noch de dusgenaamde ‘oude

{==27==} {>>pagina-aanduiding<<}
orthodoxie,’ waar zij op profeet, kerk of bijbelboek wijst, door welke in verleden dagen gesproken is, zonder dat hunne denkbeelden en voorstellingen met de begrippen en besliste ervaringen van lateren tijd zijn verzoend, of ooit in overeenstemming te brengen zijn. Dien grondslag levert even min de ‘moderne orthodoxie,’ waarvan Miss P.C. verder spreekt, welke evenzeer in den grond der zaak aan de oude overlevering vasthoudt, maar met de zonderlinge verklaring, dat het juist de nieuwe denkbeelden zijn, die door den ingewijde in deze worden gezien. Dien grondslag vindt de denkende mensch uitsluitend in zich zelven, in wat hem door geweten en rede wordt ontdekt, niet in de overgeleverde - maar in de oorspronkelijke openbaring.
Nadat onze schrijfster deze waarheid heeft in het licht gesteld, en - na er op gewezen te hebben, hoe, naar hare verwachting, het Theïsme, door haar bedoeld, het geloof der toekomst worden zal, - nog nader bij den eigenlijk gezegden inhoud van dit laatste heeft stilgestaan, wijdt zij een opzettelijk hoofdstuk aan de beantwoording der vraag, welke eigenaardige roeping den Theïst is voorgesteld, door wier vervulling hij zelf zooveel mogelijk aan de uitbreiding zijner zaak onder tijdgenoot en nakomeling bevorderlijk kan zijn. Haar antwoord resumeert zij in deze verklaring: ‘Wanneer wij de groote kunst der liefde jegens de niet beminnelijken goed verstaan, - wanneer wij gegeleerd hebben, al het lage der zonde in een zelfzuchtig, ondankbaar leven te gevoelen, - uit eigen ondervinding de onuitsprekelijke waarde van het gebed hebben leeren kennen - dan zal het Theïsme de godsdienst der menschheid kunnen worden. Dan zal onze ark des geloofs in den levenden God, onze tafelen der zedewet, onze staf der hoop op de onsterfelijkheid niet meer in woeste plaatsen worden weggevoerd, maar voor eeuwig in de stad des vredes geplant worden. Dan zullen de volken van het oosten en van het westen den laatsten grooten tempel bouwen - den tempel van den eeuwigen godsdienst, welks grondslagen even ruim als de menschelijke natuur zullen zijn, welks toren tot den hemel zal reiken en de wereld zal overschaduwen.’ Aan het geheel wordt ten laatste nog eene beschouwing toegevoegd, waarin Miss P.C. den Theïst plaatst tegenover de wetenschap, of meer bepaald tegenover hetgeen nopens den persoon en het werk van Jezus door ons kan worden gekend.
Men ziet het, nieuw zijn de denkbeelden, die hier worden

{==28==} {>>pagina-aanduiding<<}
voorgedragen, in de hoofdzaak niet. Toch vinden wij het oude op eene wijze medegedeeld, die aan het boekje eene zeldzame aantrekkelijkheid verleent, terwijl bovendien in de Lichtstralen het een en ander meer opzettelijk wordt op den voorgrond gesteld, wat elders misschien wat te veel uit het oog verloren werd, en sommige bijzonderheden in een licht worden geplaatst, waardoor haar eigenaardig belang slechts te duidelijker in het oog valt. Ons schijnt het werkje van Miss P.C. zijn naam ten volle waard. De geest des meesters is, naar ik reeds zeide, werkelijk aan de leerlinge niet vreemd. Legde die geest den eersten woorden op de lippen, waardoor zijne stem ons nog in de ooren klinkt als die van den geduchten profeet; diezelfde geest maakt de taal der laatste tot het ernstige woord der biddende vrouw.
Wat door Ds. Maronier omtrent de vertaling der Broken Lights is gezegd, onderschrijven wij volgaarne. Slechts ééne vraag: ware voor het opschrift boven hoofdst. VII: ‘De vorm van het geloof der toekomst,’ niet juister: ‘De inhoud van het gel. d.t.’ geplaatst?

Welsum,
C.J. van Bemmel Suijck.

III. Opvoeding en Onderwijs.

Geschiedenis van de beschaving der menschheid. Een algemeene wereldgeschiedenis naar de behoeften van den tegenwoordigen tijd. Naar het Hoogduitsch van G. Fried. Kolb door S.H. ten Cate, met een voorbericht van Dr. W.J.A. Huberts. Eerste deel, eerste stuk. Zwolle, van Hoogstraten en Gorter. 1869.
Een populair handboek der wereldgeschiedenis in twee deelen - wie zou verwachten, dat hij hier voor zich heeft het werk van een uitstekend geleerde, dat de kroon moet zetten op een lang, welvolbracht leven, ‘in religieus zoowel als politiek opzicht het testament’ van den schrijver, zooals deze zelf het in de voorrede noemt, ‘weliswaar op gevorderden leeftijd geschreven en dien ten gevolge na velerlei ondervinding en rijp nadenken, maar geschreven, terwijl de geest onbewolkt en zijne kracht nog geenszins gebroken was, en hij daarbij gelukkigerwijze ook volkomen onafhankelijk is, en niet zooals velen door de afhanke-
{==29==} {>>pagina-aanduiding<<}
lijkheid zijner nabestaanden gedrongen tot concessiën, die in waarheid in strijd zijn met zijn hart en zijn verstand.’
Daar de voorrede, waaruit ik deze woorden citeer, eerst bij de 6e afl. van het origineel gevoegd is, heeft de heer ten Cate die nog niet kunnen overnemen, wat wel wenschelijk ware geweest. Zij geeft toch een vrij uitvoerig programma van Kolbs beschouwingswijze. Hij levert ook in korte trekken de geschiedenis van dit werk. Ik kan bij deze aankondiging niet beter doen dan hem zelven het woord te geven.
‘In het jaar 1843 gaf de schrijver een werk in 't licht onder den titel: “Geschiedenis der menschheid en der beschaving”. Het was de eerste bewerking, als het ware de eerste editie van het onderhavige werk. Toen ter tijd zeide een vriend van den schrijver, wien de daarin verkondigde vrijzinnige denkbeelden toch wel wat bedenkelijk schenen: Ik zou het boek wel eens zoo willen lezen, als gij het over twintig of vijf en twintig jaren zoudt schrijven.’
De schrijver was reeds toen niet jong meer. Intusschen de vijf en twintig jaren zijn nu ook voorbij. Het werk wordt andermaal het publiek aangeboden en wel in geheel gewijzigde gedaante.
De bewuste vriend kan het nu weliswaar niet meer lezen, want hij heeft reeds lang aan de natuur den laatsten tol betaald. Maar anderen, die misschien eveneens dachten als hij, zullen bevinden, dat dit vierde eener eeuw voorzeker alles behalve zonder invloed geweest is op den schrijver maar evenzeer, dat zijne beginselen in de hoofdzaak volkomen dezelfde gebleven zijn, dat onder menige wisseling van het lot zijn oordeel meer gerijpt maar nog krachtiger geworden is.
Het boek werd in zijn eersten vorm van verschillende zijden gunstig opgenomen. Reeds na weinige jaren ware een tweede druk verschenen, zoo niet de schrijver door de gebeurtenissen van 1848 geheel en al in den stroom der politieke beweging ware medegesleept. Het eerste Duitsche parlement te Frankfort, waarvan hij lid was, later dat te Stuttgart, zoowel als de gelijktijdige of onmiddellijk volgende zittingen van den Beierschen landdag, lieten hem lust noch tijd tot een nieuwe bewerking van de zoo omvangrijke stof. Het tijdperk van reactie, dat weldra volgde en den schrijver in 1853 noodzaakte in het vrije Zwitserland eene schuilplaats te zoeken, waaruit hij eerst zeven jaren

{==30==} {>>pagina-aanduiding<<}
later terugkeerde, was weinig geschikt tot de uitgave van een geschiedwerk volgens de opvatting van den schrijver. Na zijn terugkomst in het vaderland namen een geregelde publicistische en spoedig in den landdag ook een politieke werkkring al zijne krachten in beslag. Daar hij nu sinds eenige jaren de eerste heeft opgegeven, besteedde hij den tijd, dien de landdag en zijne statistische werkzaamheden overlieten, aan de geheel nieuwe omwerking van dit boek, dat derhalve in vorm, omvang en inhoud een geheel nieuw werk is geworden.’
Het zou voorbarig zijn voor het werk voltooid is reeds een definitief oordeel uit te spreken, het schijnt echter wel eenigszins, of het onder die nieuwe bewerking, veel meer is uitgegroeid, dan het oorspronkelijk plan was. Terwijl toch volgens den prospectus het werk in tien, hoogstens twaalf afleveringen kompleet zou zijn, worden reeds de zes eerste afleveringen aan de oude geschiedenis gewijd en begint de nieuwe geschiedenis eerst in de tiende aflevering, die nu voor mij ligt. Wij mogen hopen, dat de schrijver zich daardoor niet heeft laten afschrikken, en dat waar de nieuwe geschiedenis en vooral de geschiedenis van onzen tijd zooveel gewichtige momenten van de geschiedenis der beschaving aanbiedt, de omvang van het werk daarmede in overeenstemming zal zijn. Voorshands echter bepalen wij ons dan tot het eerste stuk van de Nederlandsche vertaling, dat de drie eerste afleveringen der oorspronkelijke uitgave, de oude geschiedenis tot den strijd tusschen patriciers en plebejers in Rome omvat.
De algemeene beschouwingen, die als inleiding voorafgaan, zijn voor hem, die Kolbs voortreffelijk handboek der statistiek bezit, niet nieuw. Op statistischen grondslag ontkent Kolb de mogelijkheid der acclimatatie, en bestrijdt daarom ook de afstamming der verschillende rassen uit één menschenpaar. Die redeneering komt mij altijd vrij gewaagd voor. Aangenomen dat de mensch niet plotseling in een geheel ander klimaat kan worden overgeplant, dan bewijst dit nog volstrekt niets tegen de geleidelijke verplaatsing van een ras gedurende vele achtereenvolgende geslachten.
Het klimaat in Europa zelf heeft ontzaglijke wijzigingen ondergaan in den loop der eeuwen, en er is alle reden om aan te nemen, dat hetzelfde het geval is geweest in de andere werelddeelen; volgens de stelling van Kolb had dan die wijziging zelve

{==31==} {>>pagina-aanduiding<<}
de bevolking moeten noodzaken andere streken op te zoeken in overeenstemming met het klimaat, waaraan zij totnogtoe gewend was.
Interessanter en waarlijk onwederlegbaar zijn Kolbs opmerkingen over den invloed der physische toestanden op het gedijen of verkwijnen der menschen. Dat bij de mindere standen de sterfte grooter is dan bij de rijkeren zal niemand verwonderen, maar de cijfers, waarmede Kolb aantoont, hoe de sterfte vermindert, naarmate de algemeene welvaart toeneemt, zijn waarlijk welsprekend. Het mag eenige bevreemding wekken bij den vurigen bestrijder van het stelsel der staande legers, dat hij de toenemende sterfte bij het leger, die hij in zijn handboek voor statistiek met zoo overtuigende cijfers aantoont, hier niet bespreekt. In het genoemde handboek haalt hij cijfers van bevoegde militaire autoriteiten aan, waaruit blijkt, dat in vredestijd bij het Fransche leger de sterfte bijkans nog eens zooveel bedroeg als bij de burgerij, dat bij het Engelsche leger ondanks zorgvuldige en kostbare verpleging de sterfte grooter was dan zelfs in de ongezondste fabrieksteden, en dat zelfs bij het Pruisische leger, ondanks den betrekkelijk korten diensttijd, de sterfte grooter was dan bij de burgerij. Wanneer men in aanmerking neemt, dat voor het leger alleen gezonde en krachtige mannen worden aangenomen, dan mogen dergelijke cijfers ongetwijfeld wel het krachtigste pleidooi heeten voor eene volkswapening ter vervanging der zoo noodlottige als kostbare kaserneering.
Het hoofdstuk over de menschelijke wilsvrijheid geeft even krachtige argumenten aan de deterministen. ‘Het is een onbetwistbaar feit, dat zelfs de schijnbaar toevalligste verschijnsels door vaste wetten beheerscht worden.’ Ziedaar het thema, dat even onderhoudend als afdoend wordt behandeld.
Het ‘ontstaan der godsdiensten’ wordt kort en in algemeene trekken behandeld. De stelling van Kolb: ‘geestelijken, die alleen priesters in de engere beteekenis des woords willen zijn, zullen bij de algemeene verspreiding van kennis hun invloed meer en meer verliezen. Zij moeten onderwijzers worden, en in de verspreiding des verstands in plaats van hare bestrijding het middel zien om hunne positie te redden. Anders zijn zij waarlijk verloren’; verdient alleszins behartiging zelfs bij ons, waar zeker verreweg de meeste predikanten haar zullen onderschrijven.

{==32==} {>>pagina-aanduiding<<}

Over historiografie 1) eindelijk geeft Kolb eenige denkbeelden ten beste, die ieder aankomend onderwijzer zich in 't geheugen behoorde te prenten. Dan zou men niet, zooals Kolb klaagt, zien dat ‘vooral op de middelbare scholen de geschiedenis op zulk eene wijze behandeld wordt, dat zij in plaats van eene gezondheidsbron te zijn, regelrecht een vergiftige poel wordt, en dien ten gevolge schade berokkent, waar zij nut stichten kon en moest.’ Bij ons begint het, Goddank, op de middelbare scholen al wat beter te worden, al vindt men ook daar nog enkelen, die zich van geschiedenis der beschaving geen recht denkbeeld kunnen vormen, of gemakshalve aan den ouden sleur de voorkeur geven, maar hoe ziet het er in dit opzicht bij het lager onderwijs nog uit!
Maar genoeg over de inleiding. De geschiedenis zelve begint met ‘de bewoners der paalwoningen’. Kolb geeft hier wel wat uitvoerig de stellingen der verschillende geleerden, die toch altijd bij onze beperkte kennis dier perioden slechts hypothesen blijven, en van welke sommigen reeds door nadere ontdekkingen zijn omgeworpen. Zoo zijne bewering of liever die van Morlot, zijn zegsman, dat een kopertijdperk het bronstijdperk moet zijn voorafgegaan, ‘omdat het tin slechts in twee streken voorkomt, namelijk in Cornwallis in Engeland en in het Erts- en Fichtelgebergte in Duitschland.’ De ontdekkingen van de H.H. Mallard en Simonin hebben talrijke sporen van tinontginningen aan het licht gebracht in Limousin en Marche, zoowel als in Bretagne en aan den mond der Loire. ‘Uit deze ontdekkingen blijkt, dat de bronsmenschen, onze voorouders, niet van de Pheniciërs afhankelijk waren ter verkrijging van de werktuigen, die zij gebruikten’ 2).
De geheele uitweiding over de paalwoningen overigens, hoe interessant ook, behoort eigentlijk niet aan den aanvang van het werk. De schrijver heeft zich laten verleiden door de gewone volgorde: Chineezen, Indiërs, Egyptenaren, wat tot een ver-
{==33==} {>>pagina-aanduiding<<}
brokkeling der geschiedenis aanleiding geeft, weinig in overeenstemming met het beginsel, dat hij overigens huldigt. De beschaving der Egyptenaren was de oudste, zij behoort dus vooraftegaan. De pyramiden werden gebouwd, vóór in het westen nog eenige kennis der metalen bestond, het ijzertijdperk begint er eerst in de achtste eeuw (ten minste volgens de berekeningen van le Hon) en de paalwoningen bestonden nog, toen de Romeinen Gallië veroverden.
Dit laatste ontkent Kolb trouwens, en tusschen de verschillende geleerden, die zich met de paalwoningen hebben beziggehouden, bestaat een zoo groot verschil van gevoelen aangaande den ouderdom der verschillende tijdperken, dat alle stellingen, hierop gegrond, gewaagd zijn. In de geschiedenis der beschaving echter vinden de bewoners der Germaansche wouden en der Zwitsersche meren eerst later hunne plaats, en staan de Egyptenaren bovenaan.
Over het geheel is bij de behandeling der oude geschiedenis de volgorde niet gelukkig. Op Egypte volgen bij Kolb de Israëlieten, dan de Babyloniërs en Assyriërs, vervolgens de Perzen en daarna weder de Phoeniciërs om na eene betrekkelijk uitvoerige uitweiding over Carthago tot de Grieken te komen. Zoo zijn het afzonderlijk zeer goed geschreven historische schetsen maar niet een algemeene wereldgeschiedenis, gelijk de schrijver beloofd heeft. Ik haast mij dan ook hierbij te voegen, dat de schrijver bij de geschiedenis der middeleeuwen, waarin zooveel moeilijker verband te brengen is tusschen de verschillende volken, dit doel veel beter in 't oog gehouden heeft en alle verbrokkeling vermeden is.
Bij de behandeling der Grieksche geschiedenis is Kolb op zijn terrein. Met voorliefde bespreekt hij de ontwikkeling der demokratische staatsregeling te Athene; een enkele maal is hij zelfs niet van partijdigheid vrij te pleiten. Waar hij den gruwelijken Helotenmoord te Sparta verhaalt, beweert hij: ‘de geschiedenis zal te vergeefs naar een tweede voorbeeld zoeken dat’ dezen ‘evenaart’; het was waarlijk niet de schuld van den demokraat Cleon, dat te Mitylene niet een dergelijk bloedtooneel werd vertoond, en de ook door de Atheners gepleegde ‘wreedheden’ waren lang niet altijd slechts ‘maatregelen van weerwraak.’ Wie immers waren de rechters van een Socrates? en is het politiek element te loochenen in dat allerschandelijkst proces?

{==34==} {>>pagina-aanduiding<<}

Die partijdigheid overigens is van de alleronschuldigste soort. Hij voldoet geheel en al aan wat prof. Fruin in zijne steeds weer lezenswaardige redevoering over ‘de onpartijdigheid van den geschiedschrijver’ eischt: ‘onpartijdigheid te vorderen van iemand, die partijdig is, zou onredelijk wezen. Hoe is te verlangen, dat hij anders zal schrijven, dan hij denkt? Laat een partijdig man, zoo hij zich geroepen acht om een geschiedenis te schrijven, partijdig schrijven. Hij trachte de overtuiging, die hem bezielt, zoo levendig, zoo sprekend mogelijk uit te drukken. Zoo zal hij althans een stuk leveren, dat kunstwaarde bezit, dat een reden van bestaan heeft.’
Kolb is partijman, hij zoekt zijne overtuiging ‘te bedekken noch te bemantelen’; en aan de andere zijde heeft hij een open oog voor de feiten en doet der historische waarheid nimmer onrecht. In zijne Romeinsche geschiedenis zullen wij er meerdere voorbeelden van opmerken, ik wacht echter met de bespreking van dit gedeelte, tot, wat spoedig het geval moge zijn, de heer ten Cate zijn nuttig werk zal hebben voortgezet. Moge de algemeene en welverdiende bijval van het publiek hem die taak tot eene dankbare maken.
Dr. W. Assmann, Beknopte algemeene geschiedenis op aardrijkskundigen grondslag enz. Tweede druk op nieuw bewerkt door Dr. E. Mehler. Sneek 1869.

Dr. J.A. Wynne, Overzigt der algemeene geschiedenis. Zesde druk. Groningen, J.B. Wolters. 1869.
Zij, die belang stellen in de kennis van hetgeen vroeger geschied is, zullen zeker voor eenige jaren met genoegen hebben vernomen, dat de welbekende uitgevers, de hh. van Druten en Bleeker te Sneek het plan hadden opgevat om van het verdienstelijke historische werk van den heer Dr. Assmann eene hollandsche vertaling te leveren. Ik zeg met genoegen, niet evenwel omdat toen dit plan werd opgevat, hier te lande gebrek was aan goede beknopte leerboeken der algemeene geschiedenis, hetzij op eigen bodem ontsproten, hetzij uit den vreemde in een ander gewaad naar hier overgeplant, maar omdat het hun goed deed te vernemen, dat de verdiensten van Assmann's werken ook bij ons op den juisten prijs werden geschat. De uitgevers van bovengenoemd boek droegen de vertaling op aan den heer P. van Os, die aan

{==35==} {>>pagina-aanduiding<<}
‘van Druten en Blcekers goedkoope Bibliotheek voor alle standen’ reeds menige gewigtige dienst heeft bewezen.
Dat de uitgevers terecht begrepen, dat een boek als dat van Assmann geschikt zou zijn voor de beoefening der algemeene geschiedenis, vooral ook omdat er gedurig verwezen wordt naar den gang der beschaving onder het menschdom, blijkt hieruit, dat het op onderscheidene scholen van middelbaar onderwijs gebruikt wordt. Het gevolg daarvan is geweest, dat het boek in betrekkelijk korten tijd was uitverkocht en dat de uitgevers tot eene tweede uitgave hebben moeten besluiten.
Blijkens bovenstaanden titel is de bewerking der nieuwe uitgave opgedragen aan den heer Dr. E. Mehler, rector der Latijnsche school te Sneek. Of daarmede door het boek eene goede ruil gedaan is zal later, wanneer het geheel bewerkt is, moeten blijken; alleen wensch ik op te merken, dat de heer M. zich reeds, ook op ander dan historisch gebied, gunstig heeft doen kennen en dat hij wat het leveren van vertalingen betreft zich een goeden naam heeft verworven. Immers de alom bekende en verspreide boekjes van den heer W. Pütz en ook het grootere werk van dien voortreffelijk Duitschen geleerde zijn voor het grootste gedeelte door den heer M. in onze taal overgezet en handhaven nog steeds vooral bij het gymnasiaal onderwijs hun ouden goeden naam.
Van de nieuwe uitgave van het hierboven genoemde boek is nog slechts het 1e gedeelte verschenen. Reeds dadelijk bestaat er verschil tusschen de eerste en deze bewerking. Immers bij de eerste uitgave werd in het 1e stukje de oude, in het 2e de middel, in het 3e de nieuwe en nieuwste geschiedenis behandeld' terwijl wij in het hier voor ons liggend 1e stukje der tweede uitgave slechts een gedeelte der oude historie behandeld vinden. - Wel wordt het grootste en meest belangrijke gedeelte der oude historie in dat eerste stukje beschreven (het loopt tot de regering van den Romeinschen Keizer Septimius Severus, 193-211), maar toch vind ik het zeer jammer, dat de geheele oude historie tot den val van het Westersch-Romeinsche rijk niet in het eerste gedeelte, zooals vroeger, is behandeld. Het gevolg daarvan zal toch noodwendig moeten zijn, dat òf een stuk der oude geschiedenis bij die der middeneeuwen zal worden gevoegd, òf dat de geschiedenis van Rome van 211-476 n. Chr. een afzonderlijk deel zal moeten uitmaken, hetgeen niet wenschelijk is, omdat

{==36==} {>>pagina-aanduiding<<}
het handboekje moet blijven, wat de titel het wil doen zijn: ‘beknopt’.
Dat de uitdrukking: ‘tweede veel vermeerderde druk’, die wij eveneens op den titel vermeld vinden, hier niet more maiorum zoo maar ternêergesteld is, blijkt daaruit, dat terwijl de eerste vertaling geleverd werd volgens den vierden druk van Assmann's werk, hier de zevende gevolgd is; wel een bewijs tevens dat het werk van A. in Duitschland algemeen ingang vindt.
De bewerker behandelt, na eerst eene korte chronologische tafel te hebben gegeven en in eene inleiding de tijdvakken, waarin de algemeene geschiedenis wordt verdeeld, te hebben vermeld, als naar gewoonte de geschiedenis der Oostersche volken, Grieken en Romeinen en wel op synchronistische wijze. Te vergeefs hebben wij in de inleiding gezocht naar de verschillende tijdrekeningen; in het voorbijgaan hebben wij in een noot op bladz. 5 slechts melding gemaakt gevonden van de christelijke jaartelling. Gaarne hadden wij evenwel de anderen, als die naar de Olympiaden, de stichting der stad Rome, der Seleuciden enz. vermeld gevonden.
De oude geschiedenis is ook door den heer M. in de bekende vijf tijdvakken verdeeld.
Het eerste tijdvak bevat den voorhistorischen tijd. Gaarne hadden wij aan het begin van dit tijdvak een korte inhoudsopgave gezien van de bronnen, waaruit men kan leeren kennen wat er vroeger geschied is (geschiedverhalen, andere schriftelijke oorkonden, overblijfsels zonder schrift enz.), opdat de leerling zich bijv. eenig denkbeeld zou kunnen vormen, waarom of dit wel, dat niet waarschijnlijk is, hetgeen bij de beoefening der oude en middelgeschiedenis zeker vooral wel op den voorgrond mag treden.
In het algemeen komt het ons voor, dat hetgeen zoowel door schrijver als bewerker van het eerste tijdvak gezegd is, voor een groot deel had kunnen worden gemist. Immers voor nog jeugdige leerlingen zal eene wijsgeerige opvatting der historie wel dikwijls niet de juiste methode van onderwijs zijn. Met genoegen vermelden wij, dat in dit tijdvak ook melding gemaakt wordt van de verschillende menschenrassen. Wij geven evenwel aan den bewerker van Assmann's boek in bedenking om bij eene eventuele nieuwe uitgave ook de groote onderdeelen van het Kaukasisch ras op te geven (Semiten, Ariërs of Indo-Germanen: Oostelijke en Westelijke Ariërs) en wel om de reden door den heer

{==37==} {>>pagina-aanduiding<<}
M. zelven genoemd: ‘De geschiedenis leert, dat de volkeren van het Kaukasische ras de hoogste beschaving erlangd hebben’.
Het spreekt van zelf dat wij noch in de kleinste bijzonderheden alles kunnen nagaan, noch opgeven hetgeen wij wel anders hadden gewensent. Een en ander zou te veel ruimte eischen. Van daar, dat wij liever voortgaan in algemeene trekken de nieuwe uitgave te schetsen en gaarne opmerken, dat deze niet alleen verbeterd maar inderdaad belangrijk vermeerderd is. Vooral betreft dit de geschiedenis der Oostersche volken, bijv. Indiërs, Chinezen en Egyptenaren. Bij de geschiedkundige beschouwing van Iran en Turan trok het onze aandacht, dat nu eens van Zarathustra, dan weder van Zoroaster werd gesproken; voor de leerlingen is dit niet zoo gemakkelijk als dat er in het gebruik van vreemde namen eene zekere regelmatigheid heerscht. Eveneens was het ons moeijelijk te verklaren, waarom de oude namen: Ormuzd en Ahriman gebruikt worden, terwijl de andere namen dier goden: Aharumazda en Angromanjus tusschen twee haakjes voorkomen. Juist bij de geschiedenis der Egyptenaren vindt het tegenovergestelde plaats, wanneer de bewerker de nieuwere namen der vroegste koningen, als Chufu en Chafra opgeeft en alleen tusschen haakjes de vroeger ons door de Grieken bekende namen mededeelt.
Voordat wij afscheid nemen van de geschiedenis der Oostersche volken merken wij nog op, dat bij de behandeling van de geschiedenis der Israëlieten, op een paar plaatsen verwezen wordt naar Tacitus, terwijl de bewerker ook bij de behandeling van een ander volk naar Livius verwijst. Wij begrijpen niet, waarom dit hier als bij uitzondering is geschied en meenen, dat dit òf gedurig moet geschieden, òf nergens. Daarenboven achten wij het voor hen, die dit boekje in handen krijgen minder noodig naar bronnen te verwijzen en betwijfelen het zeer of de leerlingen der middelbare scholen, die dit boek ook in handen krijgen, er veel aan hebben, wanneer zij òf eenige woorden lezen, die zij in den regel niet begrijpen òf met een enkelen zin uit de geschriften van Tacitus en Livius worden bekend gemaakt.
Tot de geschiedenis der Grieken en Romeinen genaderd, moeten wij ons leedwezen betuigen, dat er, al was het dan ook slechts in korte trekken, geen melding gemaakt is van de groote tijdvakken, waarin die geschiedenissen worden verdeeld en bijv. bij de Grieksche historie noch gewezen is op het verschil tusschen het

{==38==} {>>pagina-aanduiding<<}
mythisch of heldentijdvak en de overige, noch in eenige groote trekken de tijd van Griekenlands onafhankelijkheid en afhankelijkheid van Macedonië, m.a.w. de tijd vóór en na den slag bij Chaeronea in 338 v. Chr. aangegeven is.
Hetzelfde geldt van de Romeinsche historie, waar ik bijv. in het tijdvak der republiek met eenige groote trekken zou hebben willen geschetst zien den tijd vóór en na 366 v. Chr., zooals dit o.a. in de door den heer M. bewerkte boekjes van Pütz het geval is. Ik erken gaarne, dat eene ethnographische behandeling der historie daarvoor beter geschikt is dan eene synchronistische, maar toch had dit ook hier kunnen gevonden worden.
Met genoegen heb ik opgemerkt, dat de geschiedenis van Griekenland met één geslachtslijstje vermeerderd is en wel dat van hen, die een groot aandeel hebben gehad aan de Dorische volksverhuizing; met genoegen, omdat ik dit voor een uitstekend middel houd om de leerlingen eenig begrip van den loop der voornaamste gebeurtenissen te geven. Nog grooter zou dat genoegen geweest zijn, als er gelegenheid geweest was, om de voorouders van Dorus, Aeolus, Ion en Achaeus, de nakomelingen van Hellen, ook op deze wijze in het geheugen te prenten.
Verder heeft de heer Dr. M. de waarde van hetgeen hij ondernomen heeft zeer verhoogd, door bijv. de drie havens te Athene: Piraeus, Munychia en Phaleron te vermelden, welke namen in de eerste uitgave gemist worden. Gaarne had ik dit ook getuigd van Griekenlands zeven wijzen. Vier hunner zijn slechts der vermelding waardig gebleven; Pittacus, Cleobulus en Chilo worden ook hier weder gemist. Al zijn dit niet de voornaamste, dan toch houd ik het voor wenschelijk, dat als een leerling hoort van zeven wijzen, hij ook in de gelegenheid gesteld worde de namen op te zoeken en te leeren kennen.
Wat de geschiedenis der Romeinen betreft, ook hier werden vele veranderingen aangebracht. Het spreekwoord: ‘elke verandering is geene verbetering,’ is hier niet van toepassing; integendeel er is uitgebreid en belangrijk gewijzigd. Wij wijzen bijv. alleen op hetgeen Sulla en zijn tijd, voornamelijk de proscriptiën betreft. Zonderling heeft het ons blijven aandoen, dat ook hier weder eerst een begin gemaakt is met den derden en dan de tweede Mithradatische oorlog vermeld is, terwijl wij gaarne gezien hadden, dat in den nieuwen druk ook de nieuw aangenomen schrijfwijze

{==39==} {>>pagina-aanduiding<<}
Mithradates voor Mithridates gesteld ware, wanneer men ten minste mag aannemen, dat de Koning van Pontus zijn naam ontleende aan den zonnegod Mithras.
Van de zamenzwering van L. Sergius Catilina is ook iets meer verhaald en vooral is het verblijf van I. Caesar in Gallië meer uitvoerig geschetst. Met genoegen heb ik in de tweede uitgave ook bij deze gelegenheid den naam van Vercingetorix en wat met hem zamenhangt, vermeld gezien.
Ook in de geschiedenis der Romeinsche Keizers zijn, voor zooverre deze in het eerste gedeelte voorkomen, belangrijke wijzigingen gebragt.
Uit het medegedeelde blijkt, dat in het door den heer M. bewerkte stukje veel goeds gevonden wordt en dat het door de heeren van Druten en Bleeker op nieuw uitgegeven boek sints de eerste uitgave in waarde verhoogd is. Daarbij komt nog, dat het niet alléén van drukfouten gezuiverd is, zoodat nu niet meer Marcellus, maar zeer terecht Metellus als onderwerper van Macedonië, in 148 v. Chr. aan de Romeinen voorkomt, maar ook dat boven aan iedere bladzijde in het kort vermeld staat, wat op elk dier bladzijden behandeld wordt, hetgeen wel zoo gemakkelijk is,
Met nog eene opmerking wensch ik deze reeks beschouwingen te eindigen en wel deze, dat ik gaarne gezien had, vooral omdat blijkens den titel Assmann's algemeene geschiedenis op aardrijkskundigen grondslag gebouwd is, dat de juiste ligging, althans der voornaamste plaatsen, was opgegeven. Dit zou de bruikbaarheid van het boek voor leerlingen zeer in de hand hebben gewerkt.

Een enkel woord moge ter aankondiging strekken van den nieuwen druk van het Overzigt der algemeene geschiedenis door Dr. J.A. Wijnne; ter aankondiging en niet ter aanbeveling, omdat het die aanbeveling niet noodig heeft. Immers het boekje spreekt voldoende voor zich zelf; in betrekkelijk zeer korten tijd is het door den heer J.B. Wolters nu reeds voor de zesde maal uitgegeven en daar goede wijn geen krans behoeft, kan ik zeer kort zijn met de inleiding van dezen nieuwen druk van het Overzicht bij het publiek. Bovendien is er in de laatste jaren zooveel gevloeid uit de pen van den heer Dr. Wijnne en dat niet

{==40==} {>>pagina-aanduiding<<}
alleen op het gebied der algemeene maar ook op dat der vaderlandsche historie, en wordt hetgeen zijne bekwame hand levert zoo algemeen gunstig ontvangen, dat aanbeveling van het gebruik der door hem vervaardigde leerboeken, vrij overbodig mag heeten.
Vele veranderingen heeft het overzicht niet ondergaan, maar het is toch geëvenredigd aan de eischen des tijds. Het geheel is natuurlijk bijgewerkt tot den tegenwoordigen tijd. Hetgeen wij in het hierboven genoemde boek gewenscht hadden met betrekking tot de opgave van ligging enz. der voornaamste plaatsen, is hier volkomen in praktijk gebracht. Van de bezwaren tegen de bewerking van Assmann's geschiedenis ingebracht, geldt hier geen en wat wij in dit overzicht zoo prijzen, is, dat alle vreemde namen niet verkort maar voluit geschreven zijn, bijv. Marcus Tullius Cicero en wel omdat de ondervinding leert, dat vooral zij, die oude geschiedenis leeren zonder de studie der oudheid in het algemeen te beoefenen, herhaaldelijk de voornamen, als die verkort zijn, verbasteren.
Het boekje ziet er overigens net uit, is duidelijk gedrukt en wat vorm aangaat in harmonie gebracht met de beknopte geschiedenis van het vaderland.
Wij hopen dat ook deze nieuwe druk van het Overzicht der algemeene geschiedenis even veel zal worden gebruikt als de vorige uitgaven en kunnen het gebruik van dat boek vooral aanbevelen aan hen, die zich voor het een of ander examen voorbereiden en zich nog eens vlugtig het vroegere meer uitgebreid behandelde in herinnering willen brengen. In dit opzicht bewijzen ook de zeer uitvoerige chronologische tafels, achter de oude, middel en nieuwe geschiedenis geplaatst, zeer gewigtige diensten.

Groningen, Maart 1869.
Dr. Maurits van Lier.

Door bijzondere omstandigheden is bovenstaand opstel eerst nu gedrukt. Sints het geschreven werd is er derhalve geruime tijd verloopen. In dien tusschentijd is het door den heer Dr. Mehler bewerkte boek in zijn geheel uitgekomen. Het spreekt van zelf, dat het geschrevene alleen betrekking heeft op het eerste gedeelte van Assmann's algemeene geschiedenis. De oude geschiedenis is in dat gedeelte nu in haar geheel behandeld, zoodat een der door ons gemaakte bezwaren is komen te vervallen. De beide andere deelen bevatten de middel, nieuwe en nieuwste geschiedenis en hebben vrij wat uitbreiding ondergaan.

{==41==} {>>pagina-aanduiding<<}
Zonder nu het gevoelen van den geachten bewerker overal te zijn toegedaan en uitgezonderd de enkele drukfouten, die hier en daar ten opzichte van jaartallen voorkomen, verklaren wij gaarne, dat Dr. M. alle pogingen in het werk gesteld heeft om den tweeden druk boven den eersten te doen verkiezen, zoodat wij aan Assmann's tweede Nederduitsche bewerking een gunstig onthaal bij het publiek durven voorspellen.

15 December 69.
M.v.L.

IV. Varia.

Bibliotheek van Middel-Nederlandsche letterkunde, onder redactie van Mr. H.E. Moltzer. Hoogleeraar te Groningen enz. Eerste aflevering Groningen, - J.H. Welters. 1868.
Wij haasten ons de verschijning van den aanvang eener allerbelangrijkste onderneming aan te kondigen. De Hoogleeraar Moltzer geeft hier Een abel spel van Esmoreit, sconincs sone van Cecilien ende ene sotternie daer na volghende en Een abel spel ende een een edel dinc van den Hertoghe van Bruyswyc, hoe die wert minnende des Roedelioens dochter van Abelant, ende ene sotternie na volgende, door taalkundige aanteekeningen opgehelderd. Zij staan aan het hoofd van de reeks van dergelijke spelen, die hij van plan is te doen volgen. Waarlijk geen geringe taak, want, ofschoon meest alle in handschrift, is hun aantal niet gering. Later hoopt hij te voldoen aan zijne belofte, bij de editie van eenig middeleeuwsch stuk, telkens een inleidend woord over dichter en bewerker, tijd en vervaardiging enz. te zullen voegen.
Wij onthouden ons thans van alle aanmerkingen op de aanteekeningen, die meer dan een vluchtige lectuur vorderen, om die later bij een der volgende stukken mede te deelen, en vergenoegen ons thans met deze regt Vaderlandsche onderneming toe te juichen en ten dringendste aan te bevelen, opdat ze, door gebrek aan deelneming, niet gelijk zoovele andere ondernemingen van dien aard, worde afgebroken.
Het zou zeker den lezer aangenaam zijn, indien de Hoogleeraar ook met een woord gewaagde over de inrigting van ons tooneel, waarvoor hij, o.a. ook kan raadplegen het onlangs

{==42==} {>>pagina-aanduiding<<}
verschenen werk: Die Inscenirung des Zweitägigen Luzerner Osterspieles vom Jahre 1583 durch Renwart Cysat. Nach den handschriftlichen Papieren Cysat's auf der Bürgerbibliothek zu Luzern dargestellt von Dr. Franz Leibing. Mit zwei Tafeln Elberfeld 1869.
L.
S.
Bloemlezing uit de Nederlandsche dichters der zeventiende eeuw. Naar tijdsorde gerangschikt en toegelicht door D.J. van Vloten. Eerste helft. Arnhem 1869.
Wij haasten ons de eerste helft van dezen bundel, reeds in den Spectator met een enkel woord loffelijk vermeld, in dit Tijdschrift aan te kondigen. Hij staat aan het hoofd van alle Bloemlezingen onder dien naam en onder die van Bloemenkrans, Klioos kraam, Apollo's harp, Verscheyde Nederduytsche gedichten en andere, sedert het midden der 17e eeuw tot heden toe, door ongenoemden en laatst door Siegenbeek, Westerman, Visscher, en Alberdingk Thijm in het licht gegeven. De keuze der gedichten is met smaak en oordeel gedaan, en de levensbeschrijvingen van H.L. Spieghel, R. Visscher, Z. Heyns, P. de Hondt, D. Heins, P. Schrijver, S. van Beaumont, J. Cats, J. Stalpaert van der Wiele, J. Reefsen, J. de Harduyn, D.P. Pers, P.C. Hooft, L. Reael. C. van Baerle, H. de Groot, D.R. Kamphuizen, G.A. Bredero, A. en M. Tesselschade Roemers en Roemer van Wesel, J. van Vondel, C Huygens, J. Brosterhuisen, J. van der Burch, J. van Heemskerck, J. Westerbaan en D. Joncktys, die de bloemlezing uit hunne gedichten voorafgaan, zijn beknopt en kernachtig.
Wij bevelen deze Bloemlezing, boven alle overige, ook tot gebruik op onze Burgerscholen, van ganscher harte aan, en hopen, dat, na de uitgaaf van het tweede stuk, ook spoedig eene uit onze Prozaschrijvers der 17e eeuw volgen zal.
L.
S.
Tollens. Keur uit zijne gedichten, verzameld door Dr. W. Bisschop. Leeuwarden. G.T. Suringar, 1868.
Het spreekt van zelf, dat bij de aankondiging van dit bundeltje geen oordeel over de poëzie van Tollens gevraagd wordt, maar alleen over de keus, welke de heer Bisschop uit den zoo

{==43==} {>>pagina-aanduiding<<}
rijken voorraad, die hem hier ten dienste stond, heeft gedaan. Met die keus zijn wij over het algemeen wel ingenomen. Het is bekend: de Muze van Tollens vinden wij het oor leenende nu eens aan wat er fluistert in het rijk der natuur, en straks aan wat er trilt in het binnenste van den mensch; wij vinden haar heden zwevende over het bloedige oorlogsveld, en morgen nedergehurkt aan den gezelligen huiselijken haard; zij wordt door ons ontwaard gebogen over het vaderlandsche historieblad, of luisterende naar wat volksoverlevering of legende verhaalt. Uit ieder van deze gaart zij zich de stof voor haar lied; zamelt zij de bloemen, waarmede zij het hoofd van den niet vergeten zanger omkranst. De Heer Bisschop heeft haar bespied in al de oogenblikken van haar grillig bestaan, luisterde naar alles, wat haar van de zangerige lippen is gevloeid, en schreef in menig opzicht het beste af, wat hij van haar vernemen mocht.
In menig opzicht - naar onze meening niet in elk. Onder de zoogenaamde huisselijke stukjes van Tollens rekenden wij toch de Vadernaam - hoe waar en fijn overigens ook - nooit tot de meest uitstekende, terwijl zoowel aan Claudius als aan Tollens beter hulde had kunnen worden gebracht, dan nu juist door de keuze van Jurriaans reize rondom de wereld en De geschiedenis van David en Goliath is geschied. Het bevreemdde ons ook in dezen bundel niet een enkel fragment uit De overwintering op Nova Zembla afgedrukt te zien. Dit blijft toch altijd het meesterwerk in zeker genre van Tollens' poëzie, welk laatste hier bovendien misschien wel het minst vertegenwoordigd is.
De aanteekeningen, waarmede de heer Bisschop de bloemlezing heeft verrijkt, zijn doorgaands kort, maar steeds zeer doelmatig.
C.J. van Bemmel Suijck.
Beschrijving van Arnhem, door Mr. J.W. Staats Evers. Arnhem, Is. An. Nijhoff en Zoon, 1868.
Dat eene stedebeschrijving in den regel geene lectuur is, die men voor uitspanning ter hand neemt, behoeft voorzeker geen opzettelijk betoog. Toch - alle stedebeschrijvingen zijn nog niet dezelfde. In de geschiedkundige herinneringen kan pragmatiek en zelfs eenigermate dramatische opvatting gevonden

{==44==} {>>pagina-aanduiding<<}
worden; plaatsen en gebouwen, die een auteur beschrijft, kunnen aan zijne boeiende wijze van voorstelling een zeker stereoscopisch relief ontleenen, in plaats van ons als zoo vele bladen van een photographisch album voor oogen gesteld te worden; van stichtingen en inrichtingen, tot wier beschouwing de schrijver zich in zijn werk heeft gezet, behoeft hij niet uitsluitend ons het merkwaardige catalogisch op te sommen - hij kan ons in deze inleiden, en er ons werkelijk eenige aangename en gezellige oogenblikken verschaffen. Wie intusschen ter wille van dit laatste den jongsten arbeid van den heer S.E. ter hand neemt, zal zich in zijne verwachtingen deerlijk bedrogen vinden. Als letterkundig voortbrengsel bezit zijn geschrift eene mate van dorheid en droogheid, die bij den lezer al heel wat goeden wil vordert, wanneer hij de lectuur daarvan geregeld ten einde zal brengen. Tegenover deze schaduwzijde staat echter de groote historische verdienste van het boek. Voor het grootste gedeelte uit officieele bronnen en bescheiden geput, levert het voor de kennis van Arnhems verleden eene merkwaardige bijdrage. Wij vinden in den heer Staats Evers een referent, wiens geduld wij bewonderen, terwijl wij aan zijn historischen zin, zoowel als aan zijne nauwgezetheid, rechtmatige hulde brengen. Slechts partijbelang kon tegenover het werk van den heer S.E. handelen, gelijk door den Hoog Eerwaarden Heer Th. Brouwer in zijne nalezing is geschied.
M.
N.L.K.
Twee dramatische schetsen voor rederijkers door P.C.J. Meys. Tweede Druk. - Meppel, H. ten Brink, 1868.

Miskend. Dramatische schets voor Rederijkers door P.C.J. Meys. Meppel, H. ten Brink, 1868.
De geniale schrijver van Op de Hoogte zegt, dat de leemten, die een auteur in zijn werk ontdekt, dikwijls weder de eerste kiemen zijn, waaruit later nieuwe voortbrengselen van zijnen geest geboren worden. Voor den heer Meijs blijkt integendeel het succès, hetwelk eene eerste dramatische proeve voor rederijkers bij het publiek vinden mocht, de aanleiding te zijn geweest, die hem tot nieuwen arbeid op dat gebied aanspoorde. Wij voor ons begrijpen ten volle den bijval, dien zijne Wraak oogsten mocht, en verheugen ons nog meer in de verschijning van Mis-
{==45==} {>>pagina-aanduiding<<}
daad en Wroeging en Miskend, welke aan dien bijval het aanzijn verschuldigd zijn. Klaagt men toch voortdurend over het gebrek aan ter opvoering geschikte stukken voor rederijkers, de heer Meijs heeft werkelijk veel gedaan, om voor het oogenblik aan die behoefte te gemoet te komen. In elk zijner drie stukjes is zoowel dramatische gedachte als intrigue, en daarbij eene ontwikkeling, die in den aanvang zoo boeiend, als later bevredigend mag worden genoemd. Aan de gelukkige keus der onderwerpen zijn wij het verplicht, dat het gemis van het schoone geslacht, hetwelk zijne onontbeerlijkheid - gelijk overal - toch wel zeer bijzonder in zoogenaamde stukken voor rederijkers gevoelen laat, hier inderdaad mogelijk werd gemaakt. De schetsen van den heer Meijs zijn alle door hem in dichtmaat geleverd, en, mogen wij over het algemeen zijne versificatie gelukkig en vloeiend noemen, wij kunnen daaraan gerust de verklaring toevoegen, dat verscheidene regels door de schoonheid der inspiratie en het kernachtige van de dictie boven het middelmatige verheven zijn. Wat de individueele waarde der stukjes betreft, achten wij deze bepaald in evenredigheid met de tijdsorde, waarin zij geschreven zijn. Het eerste vooral stellen wij nog ver beneden de beide laatsten.
C.J. van Bemmel Suijck.
Een boekje met liedjes voor twee stemmen, verzameld door J. Worp, Onderwijzer in de Muziek aan de Rijks-Kweekschool voor Onderwijzers en Organist van de Martini-kerk te Groningen. Woorden van H. Bouman. Groningen. - J.B. Wolters. 1868.

Kindertonen. Verzameling van zangstukjes voor de hoogste klasse der volksschool, door G. Lammers, Hoofdonderwijzer te Renswoude. Barneveld, P. Andreae Menger. 1868.
De beide aan het hoofd dezes vermelde boekjes met liederen zijn zeer geschikt voor de lagere school. De heer Lammers vindt zijne liederen voor de volksschool zwaar genoeg. Ik meen den geachten schrijver echter te moeten doen opmerken, dat, als er werk van het zingen gemaakt wordt, men het op de volksschool een heel eind ver brengen kan.
Ik heb op eene volksschool hooren zingen, dat er weinig aan te verbeteren viel. Ik ben zelfs zeer geneigd om te verklaren, dat ik het op eene lagere school niet beter wensch te hooren.

{==46==} {>>pagina-aanduiding<<}

Alle liederen kunnen natuurlijk hier niet opgegeven worden, welke mij in beide boekjes bijzonder getroffen hebben. Ik kan alleen de verzekering geven, dat zij allen met aandacht nagegaan zijn, ten einde te kunnen beoordeelen, hoe zij klinken moeten.
In het boekje van den heer Worp hebben mij verscheidene liederen getroffen. Van no. 6 vond ik de woorden schooner dan de melodie. Desgelijks van no. 11. Van no. 12 is de melodie bijzonder opgewekt en geestig. Van no. 13, 17 en 18 vond ik de woorden schoon, de melodie middelmatig. Van no. 20 (gondellied) zijn woorden en melodie zeer in overeenstemming en gepast. Van no. 24 vond ik de woorden schooner dan de melodie. Ik zou er nog zeer veel kunnen bijvoegen, maar heb alleen willen aantoonen dat ik het ‘boekje met liedjes’ met aandacht doorgelezen heb.
In het boekje van den heer Lammers heeft mij bijzonder getroffen no. 1 wat de melodie aangaat; de woorden vind ik minder. No. 9 is, wat melodie betreft, ook goed; de woorden vind ik niet schoon. Bij no. 10 is alles in overeenstemming; melodie en woorden zijn schoon. Ook van no. 12, 13 en 18 zijn melodieën en woorden goed. Van no. 20 is de melodie schoon, de woorden ook vrij goed. Van no. 24 en 25 zijn woorden en melodie goed. Ziet daar ook van dit boekje een en ander.
Ik ga niet onderzoeken, of de hier aangekondigde liederen wel alle op de openbare lagere scholen kunnen gezongen worden. Ik geloof wel, dat er onder zijn, welke wat leerstellig luiden. In no. 7 o.a. van het boekje des heeren Lammers zingt de kwartel, mij dunkt niet zeer eigenaardig: ‘Ja, dankt God, die zoo barmhartig en trouw tot ons behoud zelfs Zijn Zoon schenken wou.’ Maar daarmede laat ik mij niet verder in. In de beide liederen-boekjes heb ik, wat melodie en woorden aangaat, veel gevonden, dat ik werkelijk schoon vond. Zijn alle liederen op de lagere school niet te gebruiken, men kan er in elk geval eene keus uit doen en zij zijn bovendien zeer geschikt voor eene bijzondere zangschool.

Deventer.
C. Duymaer van Twist.


{==47==} {>>pagina-aanduiding<<}

V. Bibliographisch Nieuws.

Als Bibliographisch Nieuws haasten wij ons onzen lezers mee te deelen, dat door één onzer voornaamste kerkhistorici een werk voltooid is, hetwelk als een sieraad onzer vaderlandsche letterkunde mag beschouwd worden. Zoo even toch ontvangen wij het vierde stuk van het tweede deel der ‘Kerkgeschiedenis van Nederland vóór de Hervorming’ door Prof. W. Moll. Ieder, door wien de uitgave van dit belangrijk geschrift gevolgd is, weet dat het 1e deel ten jare 1864 bij de firma Is. An. Nijhoff het licht zag - terwijl van het 2e deel het eerste stuk in 1866 en het tweede stuk in 1867 hare pers verlieten. Het betreurenswaardig verlies, dat zij door 't afsterven van den geleerden Gelderschen archivaris den Hr. P. Nijhoff leed, had ten gevolge, dat de Utrechtsche firma Kemink en Zoon de taak harer Arnhemsche zuster overnam. Van die taak heeft zij zich uitstekend gekweten. Niet alleen, dat zij het boek in denzelfden vorm uitgaf, maar het vertraag, in het geregeld verschijnen der vervolgdeelen ontstaan, heeft zij - dank zij harer ijverige belangstelling voor de zaak - binnen betrekkelijk korten tijd ingehaald. Nadat trouwens in den loop dezes jaars het derde stuk van het 2e deel bij haar het licht zag, worden wij nu reeds met het laatste stuk verrast, zoodat wij ons verheugen mogen thans in 't bezit te zijn van een volledig geschrift over een onderwerp, dat reeds te lang wachtte op eene behandeling, zoo als die door den Hoogleeraar Moll geleverd is.
Men houde het ons ten goede, dat wij ons ditmaal slechts bij eene eenvoudige aankondiging bepalen. Eene opzettelijke en meer uitvoerige bespreking van dit werk, door eene daartoe bevoegde hand aan ons tijdschrift toegezegd, zal - spoedig naar wij vertrouwen - volgen. Daarom volstaan, wij hier met de vermelding, dat Prof. Moll zijne stof in 2 tijdvakken verdeeld heeft. Na eene inleiding van ruim 30 bladzijden, behandelt hij in zijn 1e deel het eerste tijdvak: dat loopt over ‘de opkomst en vestiging der nederlandsche kerk, van de eerste helft der zevende tot den aanvang der elfde eeuw’ Aan het tweede tijdvak, waarin natuurlijk vrij wat meêr te bespreken viel, wijdt hij 21 hoofdstukken in vier stukken of boekdeelen, te zamen 1500 bladzijden compressen druk met aanteekeningen en bijlagen. ‘Aanvangende - zegt hij aan 't slot van zijn werk bij een

{==48==} {>>pagina-aanduiding<<}
terugblik op zijn onderzoek - met het merkwaardig tijdvak, waarin ons voorgeslacht van het heidendom tot het christendom overging en voortgaande tot de dagen, waarin het van Rome afgescheiden werd, leverden wij een verhaal van de opkomst en vestiging, de lotgevallen en ontwikkeling der christelijk gemeente op onzen boden gedurende negen honderd jaren. Hoe die gemeente onder den invloed van zeer verschillende magten ontstond en zich een duurzaam bestaan verwierf; hoe zij krachtens de beginselen, door hare stichters in haar gelegd, zich organiseerden; wat hare priesterschap deed en leerde tot vorming harer leden; hoe die priesterschap en leden gezamelijk in de openbare eeredienst hunne godsdienstige overtuigingen uitdrukten; welke kerkelijke zeden zij volgden in huisgezin en maatschappij; wat de inhoud van hun geloof en de vrucht van hun kerkelijk en godsdienstig leven was, - op deze en andere vragen, die ons bij den aanvang van onzen arbeid voor den geest stonden (zie Deel I, blz. XVII v), hebben wij, voor zooverre wij het vermogten, antwoord gegeven.’ Uit deze opgave kan men reeds opmaken, welke hoogst belangrijke zaken er in deze vijf boekdeelen worden behandeld. En zonder 't oordeel van onzen medewerker vooruit te loopen, gelooven wij gerust te kunnen verzekeren, dat Prof. Moll zich op eene hem waardige wijze van zijne taak heeft gekweten. Met de voleindiging van dezen levensarbeid wenschen wij hem geluk. Hij heeft er een nieuw zegel meê gedrukt op zijn reeds lang gevestigden naam van degelijk kerkhistoricus en uitstekend historiograaf.
De uitgevers - wien alle lof toekomt voor de soliede wijze van uitvoering - hebben aangekondigd, dat er een register op het compleete geschrift in bewerking is en nader volgen zal. Wij noemen dit eene gelukkige gedachte. Al zijn de inhoudsopgaven, die Prof. Moll aan ieder stuk deed voorafgaan, uitvoerig en goed, - toch zal 't gemakkelijk en doelmatig gebruik van dit werk door zulk een register zeer worden gebaat. Op de verwezenlijking dier belofte zullen de H.H. Kemink en Zoon, wier actieviteit bekend is, ons stellig niet lang laten wachten.

v.E.




















{==49==} {>>pagina-aanduiding<<}

Binnenlandsche letterkunde.

Bibliographie.

I. Fraaie Letteren.

Madjapahit; Historisch-Romantisch tafereel uit de geschiedenis van Java, door J.S.G. Gramberg, O.I. Ambtenaar. Twee deelen, 's Gravenhage, Leiden, Arnhem, M. Nijhoff, A.W. Sijthoff, D.A. Thieme. 1868.

De sleutel van Madjapahit. Het Mohammedanisme tegenover de Westersche beschaving in Indië, door J.S.G. Gramberg, bij dezelfden, 1869.
Het is eene ondankbare taak voor den referent, te moeten laken waar hij zoo gaarne wilde prijzen, zich verpligt te zien een afkeurend oordeel uit te spreken waar hij zoo gaarne had goedgekeurd.
En toch zal geen woord van lof uit mijne pen vloeijen nu ik me zet om van Gramsberg's ‘Madjapahit’ verslag te geven.

Reeds de poging in den titel uitgedrukt om twee antipoden, geschiedenis en romantiek, waarheid en verdichting, in één bestek zaâm te vatten, kan mij niet behagen.
Mogten de schrijvers van historische romans toch eens tot het besef komen van het nadeel dat zij aan de studie der geschiedenis toebrengen. Het is waar, namen van personen, data van gebeurtenissen worden in het trage geheugen terug geroepen, maar ten koste der juiste voorstelling van feiten en karakters en van het verband tusschen personen en gebeurtenissen. Men behoeft niet eens zóó ver te gaan als sommige fransche romanciers, die zonder complimenten de eeuwen doorheen haspelen en hunne helden naar welbehagen doen leven en sterven,

{==50==} {>>pagina-aanduiding<<}
om zéér ver te gaan. Levin Schüking, in zijne kritiek der historische romans van H. Mühlbach, zegt dat deze van tijd tot tijd tusschen sommige passages voegt: ‘historisch’ als om den lezer te waarschuwen dat het overige niet historisch is.

Wordt echter in het werk dat voor ons ligt, afgescheiden van menige ‘vergeeflijke’ en onvergeeflijke anachronismen, duidelijk gemaakt waarom het rijk van Madjapahit moest vallen? Wordt als het ware het intieme leven van het Javaansche volk van dien tijd voor oogen gesteld, om op te helderen waarom Mahomet over Boedha moest zegevieren? Wordt de politieke gedachte ontvouwd die den schranderen Angka Widjaja bewoog, een voor hem zoo gevaarlijk sujet als raden Borereh met een rijksbetrekking te bekleeden? Wordt voldoende verklaard waarom Angka Widjaja's zonen tegen hunnen grijzen vader in opstand kwamen?
Op al deze vragen moet een ontkennend antwoord volgen. In geheel de roman is de geschiedenis bijzaak. Veel meer plaats is verleend aan de liefdegeschiedenissen van Kromo, Vastha en Setrodinata en alle natuurlijke en onnatuurlijke gevolgen daarvan, dan aan de uiteenzetting der redenen die de politieke gebeurtenissen beheerschten.
Wat de roman daarbij wint, verliest de historie.

Maar, wat van meer belang is, geheel de voorstelling des schrijvers, als zoude aan de Europesche heerschappij op Java gevaar dreigen door den Islam als zoodanig, gaat, dunkt mij, niet op.
Vooreerst, en hier schaar ik mij aan de zijde der Ind. ambtenaren waarvan op bl. VII inleiding sprake is, is de Islam op Java niet zoo zeer in hoofd en hart der bevolking doorgedrongen, heeft het Javaansche volk zich niet zóó zeer met de leer van Mahomet vereenzelvigd, dat een zuivere godsdienstoorlog op Java mogelijk ware.
Wel zal, gelijk bij alle weinig ontwikkelde volken en - standen, door bekwame leiders de banier van de godsdienst worden opgeheven, wanneer ergens om de eene of andere reden zeer groote ontevredenheid in den boezem van het volk is ontstaan, maar in den staat waarin het Javaansche volk verkeert komt eene natie niet in verzet, die naar milde en regtvaardige

{==51==} {>>pagina-aanduiding<<}
verordeningen wordt bestuurd, alleen omdat de overheerschende persoon of natie eene andere godsdienst belijdt dan de overheerschte. Allerminst wanneer de overheerscher haar zijne godsdienst niet opdringt. Van regeringswege behoort dus evenmin de bedevaart naar Mekka belemmerd als de Christelijke zendingen bevorderd te worden. Zelfs is het eene politieke fout dat voor staats-rekening predikanten, pastoors en zendelingen naar Java worden gezonden. De vrome ijver en dogmatiserende rigting dezer mannen leiden er eenvoudig toe dat het Christendom wordt bespot, gelijk blijkt uit de voorbeelden in den ‘sleutel’ aangehaald op bl. 35 en 36.
Ten andere, is het niet zoo zeer de eeredienst welke een volk belijdt, die natiën onmondig maakt en houdt. Veeleer het bestuur, beter het wanbestuur, doemt de volken tot stilstand en teruggang. Zoo ook op Java. Van waar de wijde klove tusschen Europeanen en inlanders? - Omdat de een op Zondag, de andere op Vrijdag rustdag viert? Omdat de een Jezus, de de andere Mahomet als het naast aan God vereert? Of wel, omdat den inlander, ten allen tijde, met zeer klemmende argumenten, blinden eerbied en onderdanigheid jegens den Europeaan als zoodanig zijn geleerd en alles wat strekken kan tot ontwikkeling van zijn geest en bevordering van zijne welvaart systematisch is geweerd 1)?
Is er iets gedaan voor het onderwijs onder het Javaansche volk? Iets maar om Javanen tot bekwame onderwijzers op te leiden? Hebben wij den kleinen man regtszekerheid verschaft? Hebben wij wegen en bruggen aangelegd, kanalen gegraven waar hij daaraan behoefte had? Hebben wij ons beijverd zijn onbeschreven regt van gebreken te zuiveren en te codificeren; zijne slechte belasting-wetgeving te verbeteren; of hebben wij dat alles verwaarloosd en wordt door ons niet laag neêrgezien op den aanleg en de vatbaarheid voor ontwikkeling der aan onze

{==52==} {>>pagina-aanduiding<<}
heerschappij onderworpen volken van den Indischen Archipel? Ik zoude van het laatste staaltjes kunnen aanvoeren beschamend voor hen die zoo smadelijk oordeelen over hunne naasten.

Dat de Islam stilstand op wetenschappelijk gebied in de hand werkt, is niet te ontkennen. Maar is dit alleen eigen aan den Islam of de mahomedaansche theocratie? Wie weet niet beter?
De bibliotheek van Alexandrie werd verbrand uit overweging dat de boeken overbodig waren, zoo de inhoud met den koran overeenstemde en schadelijk, zoo hij er van verschilde. De tijd dat dit mogelijk was is niet meer. Onze tijd is een tijd van vooruitgang. Maar waarom is hij dat? Immers alleen omdat de kennis, het weten, meer algemeen is doorgedrongen en veel van wat aan gelijk regt in den weg stond is uit den weg geruimd. Betrachten wij dit ook op Java; schaffen we de heere- en cultuur-dienst-prestatie af; vervangen we het verpachten van belastingheffing en de belastingheffing bij admodiatie door directen belastingaanslag; scheiden we alle administratief gezag van regterijk gezag; verzekeren we regtsveiligheid aan een ieder die wat bezit, aan een ieder die tot wat bezit komen wil; scheppen we onderwijs en middelen van verkeer: de overheersching door een christenvolk zal gezegend, althans de bedevaart naar Mekka niet behoeven belemmerd te worden. Bovendien, moet vermeerdering van het aantal bedevaartgangers naar Mekka, ook uit de laagste klasse der Javaansche maatschappij, ten gevolge hebben vermindering van het prestige, alleen ontleend aan het feit dat ter bedevaart werd gegaan.

In geen opzicht alzoo kan ik mij vereenigen met de ‘tendenz’ van Gramberg's arbeid.
Over het letterkundige en wetenschappelijke daarvan kan ik zeer kort zijn.
De intrigue is tamelijk goed opgevat en uitgewerkt, enkele karakters zijn goed geteekend en volgehouden; sommige vrouwenfiguren fijn en bevallig geschilderd. Ook blijft de schrijver kiesch waar de velerlei ongeoorloofde minnarijen, zoo eigen aan het hof van een Oostersch Vorst, ter sprake gebragt worden. Maar de verdichting mist schier alle locale kleur; karakters, die tot denken opwekken, ontbreken er aan; de voorstelling die van de oud-Indische eeredienst en van den vroegeren socialen

{==53==} {>>pagina-aanduiding<<}
toestand op Java gegeven wordt, strijdt in hoofdzaak met de uitkomst der wetenschappelijke nasporingen van den jongsten tijd.
Het is alsof die uitkomsten aan onzen schrijver geheel onbekend zijn gebleven. Toch ware naauwgezette studie van die uitkomsten pligt geweest alvorens zich te wagen aan het schilderen van ‘een tafereel uit de geschiedenis van Java,’ zij het een historisch-romantisch tafereel.
Er is nog iets dat mij op het hart ligt; t.w. het verschil tusschen den stijl van het boek en dien van de inleiding en van de sleutel. Zoo stroef als de laatsten zijn geschreven, zoo vloeijend is het eerste, wat de vorm betreft. Het eene getuigt hier en daar van groote heerschappij over de taal, de anderen van weinige geoefendheid in het voeren van de pen. In één woord, inleiding en sleutel staan - voor zoo ver den stijl betreft - tot het boek als het dorre tot het groene, welige hout, als de distel tot het liefelijke gebloemte. Wat mag daarvan de reden zijn?
Ten besluite eene aanmerking van détail, maar toch eene aanmerking waaraan ik gewigt hecht. Het is waar, de ‘boekjes’ waarvan de schrijver in zijne inleiding (bl X) gewag maakt, blijven ongelezen liggen; maar waarom is dit het geval? Omdat de Javaan van natuur niet weetgierig is? Of omdat de verspreiding van onderwijs dient vooraf te gaan aan verspreiding van schoolboeken en omdat de schoolboeken waarvan hier de rede is geen verband houden met de nog primitive begrippen van de inlandsche bevolking? Voor een schranderen lezer zal het antwoord niet twijfelachtig zijn.

Den Haag, December 1869.

L. van Woudrichem van Vliet.
Agathe, door J. Hoek. 3 dln. Arnhem, D.A. Thieme 1869.
Waar de Heer J. Hoek met een nieuwen roman optreedt voor het Nederlandsch publiek, heeft hij recht te verwachten, dat het in zekeren zin een groote vriendenkring wezen zal, waarin zijn papieren kind door hem wordt binnengeleid, dat door menigeen uit dien kring dat kind aanstonds met ingenomenheid zal worden begroet. Hoek toch weet, welke de eischen zijn van den roman. Dit heeft hij meermalen in theoretisch en practisch

{==54==} {>>pagina-aanduiding<<}
opzicht getoond. Theoretisch, waar hij zijne uitnemende aankondigingen van anderer werken in Tijdspiegel en Vaderlandsche Letteroefeningen schreef; practisch, waar hij persoonlijk onze letterkunde met zoo menig schoon geschreven, en met warme belangstelling ontvangen verhaal heeft verrijkt.
Het doel, hetwelk Hoek zelf met het schrijven zijner Agathe, blijkens de voorrede, aan dat werk toegevoegd, zich had voorgesteld, was het schetsen eener stiefmoeder, wier wandel en handel moesten brengen tot de overtuiging, dat ‘stiefmoederlijk’ en ‘partijdig’, ‘hard,’ ‘liefdeloos’ enz. niet altijd synonima behoeven te zijn. Mij dunkt, menigen lezer moet het zijn gegaan als mij, dat hij namelijk - zonder de mededeeling des schrijvers - niet juist in deze formule de groote spil van het boek zoude hebben gezien, dat hij den rooden draad der leidende gedachte, die hier personen, toestanden en tafereelen aan elkander verbindt, elders zoude hebben gezocht. Ik voor mij meende haar te hebben gevonden in de beantwoording der vraag: welken invloed kan de godsdienst der modernen oefenen in het leven; wat mag van zijn vermogen, met het oog op zijne tegenstanders, worden gewacht?
Heb ik hiermede de groote vraag, wier oplossing, gelijk uit het werk zelf blijkt, dat geheele werk beheerscht, genoemd - thans wacht ons een onderzoek, zoowel van den vorm waarin, als van de wijze waarop de bedoelde oplossing heeft plaats gehad.
Hoek teekent ons in Agathe, de hoofdfiguur van zijn geschrift, eene vrouw, die met hart en ziel de belijdenis der modernen, de belijdenis van het goedzijn en goeddoen en goed maken, als openbaring onzer wederliefde voor den hemelschen Vader, die ons eerst met Zijne liefde tegengetreden is, zonder meer is toegedaan. Heeft hij ons aanvankelijk in het leven van het ongehuwde meisje een blik laten werpen, en er ons bij bepaald, hoe langzamerhand de bloem van haar redelijken godsdienst zich uit de windselen van overlevering en vooroordeel ontzwachtelde, om reeds aanstonds in kleiner kring hare verkwikkende geuren te ademen - later doet hij Agathe de echtgenoote worden van den heer de Vooght van Beerenstein, een weduwnaar, wien door zijne eerste vrouw drie meisjes, Adolphine, Claire en Constance, geschonken zijn. Met deze belangrijke verandering in haar lot vangt voor Agathe de groote levenstaak aan. Hiermede heeft zij de verheven roeping, die door den schrijver haar

{==55==} {>>pagina-aanduiding<<}
is voorgesteld, aanvaard. Het zal moeten blijken, wat de moderne vrouw als echtgenoote en moeder vermag. Voor onze oogen onthult zich nu verder het beeld van den modernen genius aan den huiselijken haard.
Niet gemakkelijk is het werk, waartoe de auteur zijne heldin roept. De vier personen, met welke zij door hem wordt in betrekking gesteld, zijn even zoo vele individualiteiten, in elke waarvan het godsdienstig leven verschillend is genuanceerd. De Vooght had zich meer en meer verwijderd van christendom en godsdienst, naar mate zijn denken zich minder bevredigd gevoelde door de gebrekkige vormen, waarin deze, een twintig, dertig jaar geleden, werden gekleed. Adolphine was op de kostschool van Mevrouw van den Berg en onder den invloed van tante Bertha en der tantes Martens van Oosterhout afgericht tot een blind geloof aan de overgeleverde, kerkelijke rechtzinnigheid. Claire vond in den godsdienst te weinig wat tot hare verbeelding sprak, voor haar bleef de godsdienst ‘te prozaïsch, te weinig bevorderlijk aan de kunst,’ om dezen eene eerste plaats in haar hart en leven toe te staan. Bij Constance eindelijk was te veel wuftheid en te weinig innigheid, om haar eene van huis uit religieuse natuur te doen zijn.
Voeg ik aan de genoemde personen nu nog Agathe's pleegkinderen, de gevondenen op de hei, Elske en Hendrieka, alsmede den jeugdigen materialist Enno van der Meer, toe - ik heb dan de meest belangwekkende leden vermeld van den kring, waarin Agathe zich beweegt; de dragers der onderscheidene openbaringsvormen van godsdienstig leven, waartegen de beginselen van Agathe worden overgesteld. Welke toestanden de romanschrijver overigens verdicht, welke verwikkelingen hij schept, welke aanleidingen hij kiest, om Agathe tot het verkondigen harer denkbeelden, tot het in praktijk brengen harer gevoelens gelegenheid te geven, dit alles ga ik natuurlijk met stilzwijgen voorbij. De ontdekking daarvan ware een roof, aan de illusie der vele lezers, die ik Agathe nog toewensch, gepleegd. Het was mij voor het oogenblik alleen te doen, om het kader aan te geven, waarbinnen Hoek zich bij de behandeling van het door hem geopperde vraagstuk heeft geplaatst.

En thans mijn oordeel over de waarde van het boek. Het is een werk, dat in menig opzicht zich aanbeveelt, en om ver-
{==56==} {>>pagina-aanduiding<<}
schillende uitstekende hoedanigheden, die er aan moeten worden toegekend, een gunstig onthaal alleszins verdient. Ware het nog noodig, die bouwvallen eener oorspronkelijk zoo reine inspiratie, welke de heeren Pierson en Busken Huet onder de namen: Adriaan de Merival en Lidewijde aan de wereld ontdekt hebben, door nieuwe steenworpen te treffen, dan zeker deed Agathe mij daartoe een uitstekend werktuig aan de hand, en geeft daardoor reeds aanstonds een groot bewijs zijner hooge waarde en voortreffelijkheid. De romanschrijver toch heeft hier, ter wille van het voor zekeren kring van lezers boeiende, geen oogenblik het gebied verlaten van het strikt zedelijke; de prediker heeft, om pikant of geestig te wezen, geen oogenblik opgehouden, mannelijk, ernstig religieus te zijn. Agathe is weder eens een Hollandsche roman, waarin beginselen ademen, waarin de godsdienst klapwiekt van de eerste tot de laatste bladzijde - een roman, die om geene enkele passage eene plaats vraagt op den index onzer kieschheid en van ons zedelijkheidsgevoel.
De personen, met welke wij hier in aanraking worden gebracht, zijn zonder onderscheid uit het leven gegrepen, terwijl ook dat tintje ijdelheid, hetwelk de auteur in het beeld zijner heldin aangebracht heeft, zelfs haar niet buiten den kring van het zuiver menschelijke plaatst. De knoop van het boek is aardig gelegd, de nevenfiguren zijn natuurlijk rondom de hoofdpersoon gegroepeerd, de verschillende toestanden en tafereelen bleven vrij van alle overdrijving of inwendige onwaarschijnlijkheid. De dialoog is zoo geleidelijk, als de geheele gang regelmatig is; schokken of sprongen vinden wij hier niet; ziekelijk spannende passages evenmin.
Tot dusver alzoo uitsluitend lof voor den arbeid des heeren Hoek. Maar nu. Is het genoemde genoeg, om zijne Agathe in mijn oog een bepaald schoon boek te doen zijn? Heb ik daarmede het recht, te spreken van mijne onvoorwaardelijke ingenomenheid met de verschijning daarvan? De schrijver houde het mij ten goede, wanneer ik deze vragen ontkennend beantwoorden moet.
Naar mijne meening lijdt Agathe aan tweeërlei gebrek, waardoor veel van het goede, dat ik straks heb opgesomd, weder wordt in de schaduw geplaatst, waardoor ik ten minste het onbevredigd uit de handen heb gelegd, waardoor het voor mij geen ‘schoon boek’ worden kon.

{==57==} {>>pagina-aanduiding<<}

Er is in het werk een te veel en een te weinig. Er is daarin te veel godsdienst en te weinig poëzie. Uit deze beide moet, dunkt mij, het hier en daar vervelende, waardoor de lezing zich kenmerkt, en het onbevredigende, dat die lezing achterlaat, worden verklaard.
Te veel godsdienst. Namelijk in de gesprekken, in den mond der handelende personen. Nauwelijks ontmoet men elkaêr, of de gedachten bewegen zich ook op theologisch gebied; geen belangrijk voorval wordt er geschetst, zonder dat het aanstonds met den godsdienst wordt in betrekking gebracht; wij vinden genoegzaam geen enkel moment van eenige beteekenis in het verhaal, of de godsdienst wordt er bijgehaald. Er is in dit opzicht eene ziekelijke overdrijving waar te nemen in de geheele bewerking van het boek, die aan de aesthetische waarde daarvan onmiskenbaar groot nadeel heeft gedaan, en waarvan ik ook niet zoude durven beweren, dat zij voor de bevordering der waarachtige belangen van den godsdienst gunstig kan worden geacht. Hoek heeft een tendenzwerk willen schrijven, maar ongemerkt te veel uit het oog verloren, dat hij daartoe nu eenmaal den vorm had gekozen van den roman. Ook die vorm had zijne rechten, met welke de auteur niet genoegzaam rekening gehouden heeft. Hij heeft eene theologische gedachte gedramatiseerd, terwijl ons door hem een drama, waarin ook de godsdienst een der voornaamste factoren beloofde te wezen, was toegezegd.
En dan. Er is in Agathe te weinig poëzie. Deze laatste, te voorschijn getreden uit de gouden wiege der meeste innige en verhevene aandoeningen van het zuiverst besnaarde menschenhart, ruischt en fluistert door de onbezielde werkelijkheid van het alledaagsche en geeft er de geur aan zijne bloemen, het vernis aan zijne tinten, de harmonie aan zijne toonen; zij werpt haar fluweelen sluier over alles, wat voor geene wijding vatbaar blijkt, en wat het fijnbeschaafd gevoel in eenig opzicht kwetsen kon. Wat poëzie in het hart maakt dikwijls zelfs van ons dor en eentoonig alltagsleben nog een vriendelijken roman, terwijl daarentegen een roman, waarin het poëtisch element genoegzaam ten eenenmale ontbreekt, in zekeren zin ophoudt een roman te zijn. Deze wordt dan eene meer of minder goed gelukte photographie, die ons een spiegel der werkelijkheid vertoont; aanspraken op den naam van een kunststuk, dat de werkelijkheid moet hebben geidealiseerd, verdient hij niet.

{==58==} {>>pagina-aanduiding<<}

Ook het werk van den heer Hoek bleef eene photographie van het leven, en niet meer. De photograaf had zijne personen juist geplaatst, zijn toestel was volkomen goed in orde, het licht liet niets te wenschen over - maar daarbij bleef het ook. Hij moest nu verder alles geven, wat reflecteerde in zijn glas, en had aan zijne groep niets toe te voegen, dat niet onmiddellijk onder het bereik van den lichtkring viel. De oorzaak daarvan moet hierin worden gezocht: dat wij bij den schrijver van Agathe - blijkens Agathe zelve - met eene niet poëtische persoonlijkheid hadden te doen.

Welsum. Dec. 1869.

C.J. van Bemmel Suijck.
Friederich Halm's. Zoon der Wildernis, (drama) voor het Nederlandsch tooneel bewerkt door L.J. Veltman, tooneelspeler aan den Amsterdamschen Schouwburg. - Amsterdam, Abraham Frijlink (1869) IV en 139 blz. 8o. ƒ 1,25.
Te lang, veel te lang, heeft dit net uitgevoerd boeksken op mijn schrijftafel gelegen om op een verslag te wachten. Zulks verdient het waarlijk niet. Toen ik het ter aankondiging in dit tijdschrift ontving, heb ik het dadelijk en met klimmend genoegen gelezen. Dit kan men in gemoede niet zeggen van een menigte tooneelproducten, die veelal onder een rederijkersvlag de letterkundige haven binnenstroomen, maar wier lading al heel weinig letterkundige waarde heeft.
Dit is hier volstrekt het geval niet. Toen aan nieuwsgierigheid de tol betaald was, deed weetgierigheid zich gelden. En terecht! Het genoegen klom daardoor tot genot, want de Nederlandsche bewerker heeft door zijn vertolking als 't ware den oorspronkelijken Duitscher op den achtergrond geschoven, zoo flink en vloeiend is de overzetting volbracht.
Daar we hier minder te doen hebben met het tooneeldicht van den bekenden Friederich Halm (niet Holm zooals zeker weekblad hem 7 Oct. II. geliefde benoemen) dan met V's. overzetting, meenen wij ons van een raccourci te mogen onthouden. Gewagen wij er echter met een enkel woord van, dan is het om den smaak van den heer Veltman alle hulde te brengen voor zijne keus. Gunstig toch onderscheidt zich de ‘Zoon der Wildernis’

{==59==} {>>pagina-aanduiding<<}
boven veel dat het tooneellievend publiek, ook dat van ons land, wordt aangeboden. Wij maken hier geen kennis met een spectakel-stuk, waarvan vergiftiging, moord of echtbreuk, soms alle drie samen, de hoofdbestanddeelen zijn, evenmin met de afspiegelingen van Parijzer schijnbeschaving, met de Benoiton's, de petit-crêvés en dergelijken, die den toeschouwer in een besmetten dampkring voeren. Integendeel: hier komt een frissche, zuivere lucht u tegenwaaien. - Ingomar, de held van het stuk, is een kind der natuur, vrij als een vogel in de lucht, gelijk het wild dat hij als een andere Nimrod, in het woud of in het gebergte vervolgt. Doch hooren wij liever dien aanvoerder eener horde van den woesten volksstam der Tectosagen, die in de nabijheid van Massalia (Marseille) is gelegerd en een burger dier stad, den wapensmid Myron gevangen genomen en nu voor den hoofdman gevoerd heeft. Ingomar spreekt hem dus toe:

‘.........Kom nader, slaaf! Hoor toe, En heb geen vrees............. 
Smeedt gij voor ons slechts menig deugdelijk zwaard, 
En doet ge uw plicht, en leeft naar ons gebruik, 
Licht dat ge 't nog bij ons vermaaklijk vindt.’ 

Myron, een kind der Grieksche beschaving, doet op verwonderden toon hem daarop de vraag:

‘Vermaaklijk?!’ 

waarop de Zoon der Wildernis hem deze woorden tegemoet voert:

‘Dwaas, die 't leven dus bemint, 
Om vrijheid treurt en toch geen vrijheid kent; 
Zij woont bij ons, de vrijheid woont in 't vrije, 
Heur ademtocht. Haar kent slechts de barbaar: 
Hij trekt door 't land, nu hier en morgen daar, 
Hij kent geen zorg, geen overleg, geen sparen, 
Jacht, drinkgelag, gevechten en gevaren, 
Dat is zijn lust, dat lescht des levens dorst, 
Dat geeft den spieren kracht, verbreedt de borst. 
Gij, in uw muffe stad, ontvingt het leven, 
Om 't ongebruikt den Goden weêr te geven. 


{==60==} {>>pagina-aanduiding<<}


‘Myron.’ 
Maar ik, o Heer! werd in haar kring geboren; 
Daar heerscht gezag, daar wonen orde en wet. 
Een trouwe gâ, een teêrbeminde dochter, 
Het schoonste wat op aard mij viel ten deel, 
Bezit ik daar - bezat ik, wilde ik zeggen. 


‘Ingomar’. 
Nu tranen zelfs! Weg, maak u uit mijn oogen! 
Foei, tranen om een vrouw. - Zijt gij licht zelf 
Een vrouw? Wat is een vrouw? Een grillig ding, 
Bestemd op aard te lijden en te dienen! 
Dat vroeg reeds lonkt met wulpschen, dartlen blik; 
Dat nederhurkt en kakelt bij den haard; 
Dat met welriekend vocht het haar doorgeurt; 
Of in den vloed haar eigen beeld weêrkaatst. 
Was ik een God en moest 'k de wereld scheppen, 
Ik schiep geen vrouw. - De vrouw dient ons alleen, 
Zoo als bij zonnegloed het koelend bad 
Ons dient, - En gij - weent om een vrouw? Voort weg, - 
Ga uit mijn oogen.’ 
(II tafereel, blz. 36-37). 

Vrijheid, ruwheid en krachtbesef klinken in dien toon door. Ingomar had toen echter Parthenia, de dochter van den wapensmid nog niet ontmoet, die, om haar vader van de slavernij, ten koste van haar eigen vrijheid los te koopen, naar het kamp der woestelingen was heengesneld.
In het eerste tafereel biedt de zielestrijd van Parthenia met den kinderplicht schoone partijen aan, vooral is zulks de korte monoloog in het tweede tooneel, waarin zij zichzelve toetst, of zij zich aan ondankbaarheid jegens haar vader heeft schuldig gemaakt, door het huwelijksvoorstel af te slaan van den rijken koopman Polydorus, waartoe haar moeder, Actea, haar met alle overredingskracht aanspoort. Ik kan de verzoeking niet weêrstaan die alleenspraak als een proef van de Nederlandsche bewerking hier in te lasschen. Nadat haar moeder Parthenia, onder verwijten over die weigering haar verlaten heeft, spreekt het meisje aldus:

{==61==} {>>pagina-aanduiding<<}


‘Ondankbaar! Neen, de Goden weten 't! Neen, 
Dat ben ik niet, ondankbaar niet. Voor mij 
Biedt hij (Myron, haar vader) den ruwen storm het grijze hoofd; 
Voor mij, kruipt hij, gebukt door zwaren last, 
Het steile bergpad op! Dat mag niet - neen, 
Mijn moeder wil ik logenstraffen....- 'k wil - 
Wat wil ik dan? - Mijn hand den kramer schenken? - 
Algoede Goden! neen, dat kan ik niet, 
Dat waar' gestorven, waar' begraven zijn! 
En toch, waar mor ik om? De jeugd snelt heen, 
En lachte mij een blijde toekomst tegen, 
En droomde 't hart van ongekend geluk, 
Van reine zaligheid - mijn moeder sprak: 
De liefde is waan - een sprookje voor de jeugd - 
En zoo, helaas, is alles schijn op aarde, 
Een sprookje 't al wat reine wellust baart, 
En 't dor eentonig leven slechts is waarheid! 
Maar dan, o Goden! dan ook derf ik niets, 
En stil voor klein verdriet der oudren smart! 
Doch zwaar is nog de strijd voor mij verbleven, 
Den zoeten droom van 't leven prijs te geven! 
Hoe 't zij - ik moet; dat alle weêrspraak zwicht! 
Mijn vader moet niet langer voor mij sloven, 
Moet niet, - wie komt daar Polydoor. -’ 

(Zij maakt eene beweging om te vertrekken.)

‘Maar neen! 
Ik blijf. - Moet mijn geluk een koopwaar zijn, 
Dan ook de prijs bepaald, waarvoor ik 't lever. 
Gelijk de vos belust is op het hoen, 
Komt hij met sluwen tred mij langzaam nadren; 
De zelfzucht spreekt bij hem uit elken trek, 
En ik zijn vrouw!....het bloed stolt mij in de adren.’ 

Maar niet minder schoon is het verder gedeelte van het tafereel, in hetwelk eerst het onderhoud dat Parthenia, na haar alleenspraak, met Polydorus heeft, en later, nu de jammermare bekend wordt: dat haar vader in de handen der Tectosagen is

{==62==} {>>pagina-aanduiding<<}
gevallen, de belangstelling doet klimmen. Treffend worden de smart en de radeloosheid der liefhebbende dochter geschilderd, wier bede om voor hem den losprijs te verkrijgen alom op verregaande zelfzucht afstuit; totdat zij in 't eind het reeds medegedeelde besluit neemt. De heer Veltman heeft den gang en gloed die deze tooneelen kenmerken waardig teruggegeven.
Maar wanneer ik zoo voortging zou ik van mijn plan afwijken, om geen overzicht van de fabel van dit drama te geven. Hier en daar slechts een vingerwijzing naar de keurigste partijen te doen, enkele daarvan over te nemen, dàt was het plan dat ik mij voor deze aankondiging gevormd had. Doch bij de uitvoering stuit ik mede op een bezwaar: l'embarras du choix. Wanneer ik al een keurlezing uit dien bloemenschat zal mogen doen, ben ik verzekerd Parthenia's oordeel over haar krans van veldbloemen niet op den mijnen te mogen toepassen:

‘Zoo goed gelukte 't mij nog nooit: - Die krans wordt wis 
Verrukkend schoon.’ 
(II. taf. blz. 54.) 

sprak zij immers. Daarbij is het dramatische dichtbouquet door Fr. Halm's meesterhand zoo keurig saamgebonden, dat het schier ontheiliging zijn zou wanneer met ruwe hand deze of gene kleurbloem er werd afgereten. Vooral zou dit het geval zijn met de tooneelen tusschen Ingomar en Parthenia, waar de de strijd tusschen ruwe ofschoon edelaardige mannenkracht en vrouwebeschaving door schoonheid versterkt, zoo menschkundig geschilderd, zoo geleidelijk ontwikkeld en, later, zoo getrouw aan de karakters, door de zegepraal der liefde in 't eind bekroond wordt.
Toch zou ik den vertolker onrecht aandoen, wanneer ik uit het derde tafereel Ingomar's mijmering niet meêdeelde. Hij vraagt zich daarin als 't ware rekenschap af van den aanvankelijk bij hem opgewekten hartstocht. ‘Schier ken ik u niet meer!’ had Alastor: een zijner volgelingen hem toegevoegd, nu hij na diens vertrek dat woord opneemt, en daarna vervolgt:

‘Schier kent ge mij niet meer! Geen wonder toch; 
Ik ken mij-zelf niet meer. Van waar kan 't zijn? 
Wis ben ik krank? Zoo is 't. Mijn vlottend brein 

{==63==} {>>pagina-aanduiding<<}

Wordt door een koortsig vuur verward; mijn ziel 
Zweeft dwarlend rond in wufte fantasieën. 
 
Ik doodde met mijn werpspiets eens een ree, 
En naast mijn offer, dat het mulle zand 
Bedrenkte met zijn rookend bloed, stond daar 
De jonge hinde, onkundig van 't gevaar, 
Of 't treurig eind, dat straks heur moeder trof; 
Hoe droef, hoe wreed reeds d' aanvang van haar leven! 
En toen ik nader trad en 't doode wild 
Mij op den schouder wierp, kwam 't naar mij toe, 
Nam uit mijn hand het haar geboden voedsel, 
En zag mij argloos aan met schrander oog! 
En altijd moet ik denken aan dat oog, 
Zoo vaak het mijne in dat der deerne ziet. - 
Van toorn ontvonkt of lachend vol vertrouwen 
Mocht soms zijn blik tot in heur ziele schouwen, 
Die kinderlijke ziel.....’ 

(Opvliegend.)

‘Zij.....weder zij..... 
En altijd zij....die deerne!....Bij de Goden! 
Heeft Ingomar aan beters niet te denken 
Dan aan die vrouw....aan de oogen dier slavinne?’ 

(Gerammel met kroezen, en woeste kreten der Tectosagen.)

‘Zij jublen ginds, en 't daavrend krijgsgeroep; 
Dat vroolijk zich aan 't beker-ramlen paart, 
Doorkruidt hun 't maal met blijde hoop op zegen; 
En in den geest reeds kampend, delgen zij 
Der vaadren smaad in 't bloed der Allobrogen, 
En ik....Weg, weg kleinmoedige gedachten! 
Het stortbad van den krijg koelt 't gloeiend brein; 
In 's vijands bloed ontwelt de bron die heelt; 
Die bron zal vloeien en.....ik weer genezen! 
Voor mij het zwaard.....het krijgsgeroep...de strijd! 
Wat gaan mij vrouwen aan!’ 
‘Maar zij - zij werd 

{==64==} {>>pagina-aanduiding<<}

Gewis uit andre stof gevormd en denk 
Ik aan de vrouwen in ons land, gehuld 
In dierenvachten, met getaande huid, 
Het lijf met plomp versiersel overladen, 
Gedwee in 't juk, en met onkuischen gloed 
Wellustig dingend naar des meesters gunst, 
Dan grijpt mij walging aan - maar zij - die Grieksche.’ 

(Krijgsgeroep als boven.)

‘Ten strijd, roept gij - ten strijd - het is vergeefs, 
Geen hartklop geeft u antwoord op die kreet! 
Zwaar is de last die mij op 't harte viel..... 
Krank ben ik, krank, tot in het diepst der ziel.’ 

Noode kan ik mij weêrhouden meer keurige partijen te doen kennen. Ik beveel daarom vooral voor hen, die niet in de gelegenheid zijn een gewenschte opvoering bij te wonen, ten sterkste de lezing van het drama aan. Wie open zin voor dichterlijk schoon, in zijn reinste opvatting, heeft, zal door kennismaking met deze Nederlandsche bewerking niet worden teleurgesteld. De beroemde tooneelspeler aan den Amsterdamschen schouwburg, heeft in de volheid des woords door zijn keus de les van een bekend criticus betracht en bevestigd: ‘Essayons à l'avenir de tirer la scène du dédain, où sa futilité l'ensevelirait en peu de temps. Les hommes sérieux et les familles honorables, qui s'en éloignent pourront revenir à cette tribune et à cette chaire, si l'on y trouve des pensées et des sentiments, dignes de graves reflexions.’
Ook de behandeling van den dichtvorm, vijfvoetige rijmlooze jamben, verdient alleszins lof. In 't algemeen is die uitstekend geslaagd. Bij lyrische verheffing is er nu en dan zeer gepast bij de clausen van berijming gebruik gemaakt. Dat er hier en daar een verkeerde klemtoon is op te merken, o.a. blz. 10 regel 12, blz. 13 reg. 22, enz., mogen wij niet onopgemerkt laten om zulks, bij een toegewenschten herdruk te verbeteren.
Was de heer Veltman reeds vroeger door de vertaling van andere tooneelwerken gunstig bekend, het gelukkig slagen dezer bewerking zij hem ten prikkel nog meermalen zijn letterkundige talenten tot dergelijk doel aan te wenden. Zijn arbeid ken-
{==65==} {>>pagina-aanduiding<<}
merkt zich in waarheid door een zeldzame mate van dichterlijk gevoel en smaak. Wanneer dan ook op Amstel's schouwtooneel de Zoon der Wildernis worde opgevoerd, vinde hij geen minder uitmuntende vertolkers door het levende woord, dan de heer Veltman zulks voor het geschreven woord van den Duitschen dichter is geweest!

Mr. A. Nienhoff.
Het Oud-Hollandsch huisgezin der zeventiende eeuw, beschreven door Dr. G.D.J. Schotel, en in plaat gebragt door C. Rochussen en D. van der Kellen Jr. Haarlem, Kruseman, 1867-68. gr. 8o. blz. 478. Prijs ƒ 5,35.

Het maatschappelijk leven onzer vaderen in de zeventiende eeuw, beschreven door Dr. G.D.J. Schotel, met platen. Haarlem, Kruseman, 1869. gr. 8o. blz. 502. Prijs ƒ 5,55.
Onder alle tijdvakken der vaderlandsche geschiedenis is de 17de eeuw, wat de hoofdfeiten betreft, wel 't meest algemeen bekend, - reeds op de schoolbanken bij uitnemendheid ‘Vaderlandsche geschiedenis’. En geen wonder! Het is, zoo al niet ons heldentijdvak, ten minste 't tijdvak onzer helden en groote mannen. De figuren van Maurits, Tromp, de Ruiter, Willem III accentuéren op bijzondere wijze onze nationaliteit; handel en nijverheid bloeijen, en in hun gevolg kunst en wetenschap; de welvaart is algemeen.
Het was wel de moeite waard, en overeenkomstig den historischen zin van onzen tijd, die gulden eeuw, zoo zeer bekend van hare klassieke zijde, ook op ander terrein eens van naderbij te beschouwen; op dat namelijk der huiselijke inrigting, dagelijksch leven en maatschappelijke toestanden.
Voor den vroegeren tijd onzer geschiedenis, en wel tot op 't eind der zestiende eeuw, was zulk een taak reeds ondernomen door Streso en van Manen, in hunne door Teijlers Genootschap bekroonde of eervol vermelde verhandelingen.
Ten opzichte der zeventiende eeuw intusschen had nog niemand (alléén onze romanschrijvers voor sommige momenten, en op hunne wijze) het werk opgevat. En zulks zeker wel niet uit gebrek aan bronnen; veeleer juist om de tegenovergestelde reden. Er behoorde een kolossale belezenheid toe, een juiste blik van waarnemen en takt van schiften en ziften, om uit den overvloed

{==66==} {>>pagina-aanduiding<<}
van documenten in een beknopt bestek de meest sprekende trekken te combineren tot een getrouw beeld des verledens.
Met ingenomenheid dan ook vernamen we, dat de heer Schotel zich tot die taak aangordde. De naam toch van Dr. Schotel heeft een goeden klank op 't gebied der vaderlandsche oudheden en geschiedenis. En zoo 's mans monographiën, uit den aard der zaak, meer door een beperkt publiek plegen te worden genoten, zullen de bovengenoemde werken, om het populaire des onderwerps ongetwijfeld een ruimeren kring van lezers en lezeressen vinden.
Dat in ‘'t Oud-Hollandsch Huisgezin’ de auteur zijn werk aanvangt met een uitvoerige beschrijving van de uit- en inwendige constructie des huizes is reeds iets karakteristieks voor die tijden; 't huis immers was ‘onzer vaad'ren wereld, hun speelpop, hun afgod’.
We worden dan binnengeleid in een deftig burgerhuis der 17de eeuw. waarbij, op alle navragen omtrent 't hoe en 't waarom, die een burger uit de 19de eeuw, bij 't vreemde wat hij ziet, geneigd kan zijn te doen, volledige inlichting wordt verstrekt.
Intusschen, alvorens de ‘sale’ te mogen in oogenschouw nemen, worden we beleefdelijk verzocht onze schoenen of laarzen uit te trekken, en vooral onze sigaar zoo lang ter zijde te leggen, want we komen nu in ‘'t heilige der heiligen’. Wat pronk! wat weelde! dáár ten toon gespreid; - maar toch bekoelt onze bewondering, wanneer we vernemen, dat al dat fraais en comfortabele voor den bezitter gelijk staat met een in de aarde begraven schat, die onaangeroerd blijft liggen, middelerwijl men zich op allerlei wijze behelpt.
‘Gaet eens door de stad (zoo leest men in Bernagie's “Goede vrou” anno 1686) je zult huizen genoeg vinden, daer een man het hart niet heeft om in het bovenhuis te komen ruiken.’
‘Zij gaan altijd onder in. Al hebben ze noch zo veel kamers en hoflijke zaalen, zoo eeten ze, omdat hun vrouwtje het wil, in een kookens kookentje.’
‘Zóó, zegt de heer Schotel, was het in de meeste burgergezinnen. Alléén bij enkele gelegenheden werden de pronkkamers gebruikt, en verder nimmer betreden, dan om schoon gemaakt te worden; en zulks geschiedde niet alleen in 't voor en najaar, maar wekelijks, soms meer dan eens in de week. Vele vrouwen gedoogden zelfs niet, dat de schoonmaakster het heilige der

{==67==} {>>pagina-aanduiding<<}
heiligen betrad, maar hanteerden zelve “borstel, wrijfdoek en dwael”. Soms ging de schoonmaakswoede zóó ver, dat, uitgenomen des Zondags, dagelijks alle kamers die in gebruik waren, werden uitgehaald en schoon gemaakt, en de vrouw zich naauwelijks den tijd gunde om te spijzen.’
‘In sommige huisgezinnen werd ééns in de week gekookt, niet in de daartoe bestemde keuken, maar in een stove, en slechts dagelijks de spijs opgewarmd om den haard niet te bevuilen.’
Zoo de deugd, volgens Aristoteles, gelegen is in 't maathouden tusschen 't te veel en 't te weinig, gelooven we dat, ten opzigte der zindelijkheid, eerst heden ten dage aan onze Nederlandsche vrouwen de eer toekomt die als ‘deugd’ in praktijk te brengen; want zóó kleingeestig overdreven als hare bet-overgrootmoeders die hoedanigheid opvatteden, verdient zij waarlijk een anderen naam.
't Eerste événement nu dat, overeenkomstig de orde der dingen, in de aldus geschetste woning zal plaats hebben, is de bevalling van de vrouw des huizes, - eene omstandigheid die van zelve aanleiding geeft tot 't beschrijven der kraamkamer en den aanhang van dien; - een en ander der kennisneming overwaardig voor onze huismoeders, die er uit kunnen vernemen, hoe zeer de geboorte van een spruit, op zich zelf een blijde gebeurtenis, in die dagen bijkans een ruineuze zaak werd, uit hoofde van den kostbaren nasleep van feesten en smulpartijen zonder eind, die men fatsoenshalve in zulke dagen verpligt was den vrienden aan te rigten; zoodat het dikwijls gebeurde dat, na afloop van alles ‘de borse was geleegd en 't huys met schuld beswaerd.’
De eerste jaren van 't kind doen den schrijver spreken over de verschillende kinderspelen, waarvan vele ook thans nog in gebruik; en daarna volgen we den knaap op de school en catechesatie. Menige curieuze bijzonderheid wordt hier aan 't licht gebragt, waaruit op afdoende wijze blijkt dat, zoowel met 't verstandelijk als godsdienstig onderwijs der jeugd, het er toen allerjammerlijkst uitzag. Op de lagere school ‘plak en roede’ maar geen spoor van geestesontwikkeling of paedagogiek; slechts op bloedige wijze, en na vele jaren inspanning, was de kunst te erlangen van lezen, schrijven en rekenen.
Met 't godsdienstig onderwijs was het niet veel beter gesteld. De catechismus werd, in die gulden dagen der orthodoxie, woor-
{==68==} {>>pagina-aanduiding<<}
delijk van buiten geleerd, zonder eenige opheldering; de jeugdige hoofden gevuld met geleerden onzin en theologische haarkloverijen, vooral met bewijsplaatsen tegen andersdenkenden, opdat de leerlingen ‘zouden zijn uitgerust tot goede krijgsknechten ter defensie van de ware leer’. Dáár kwam het op aan. Immers bij 't kerkelijk getwist van dien tijd ging de godsdienst van Jezus schier geheel op in de wederleggende godgeleerdheid. Ook bij de godsdienstoefening was ‘de predikanie des voormiddags grootendeels, die des namiddags gcheel aan de polemiek gewijd. Op de vraag: wat de oorzaak was, dat de leerrede langer dan twee uren (van 2 tot 4 ure) geduurd had’, gaf er een tot antwoord: ‘wel, kwart voor vieren legde dominé nog een batterij aan tegen de remonstranten.’
Zoo er in die dagen kundige en echt godsdienstige mannen werden gevonden (en wie zou zulks ontkennen?) waren zij tot die dubbele ontwikkeling gekomen - langs welken weg dan ook - maar stellig in weerwil van den schoolmonarch en van hetgeen toen doorging voor godsdienst-onderwijs.
Namelijk, waar de kiemen van een gunstigen aanleg zich niet lieten verstikken, was zulk een averegtsche méthode juist geschikt om diepe originaliteit en degelijkheid te ontwikkelen, karakters te vormen van ongemeene énergie; want ‘les grands esprits s'irritent par les difficultés;’ - terwijl bij anderen 't lezen van Vader Cats en de invloed van diens gezonde moraal, 't verstandig inzigt van vele ouders, benevens 't druk verkeer in de maatschappij, toen ter tijd bij uitstek een school des levens, in vele opzigten 't werk van school en kerk redresseerden.
Dat in een werk als 't onderhavige, onder vele andere zaken, ook de kleeding van beiderlei sekse en verschillende standen eenigzins uitvoerig moest behandeld worden, ligt voor de hand; ofschoon het altijd iets eigenaardig vermoeijends heeft zulke beschrijving in alle bijzonderheden te volgen, waar eenige houtsneefiguren, met korte toelichting, ten slotte een helderder voorstelling zouden geven dan de beste beschrijving in staat is zulks te doen; want, zoo de pen te veel 't terrein nadert der teekenstift, komt zij min of meer in een valsche positie; maar zulks is ‘un défaut du genre’ en niet te wijten aan den auteur.
Beter kunnen wij dezen volgen, waar hij handelt over 't ‘vrijen en trouwen’ en de meer dan zonderlinge gebruiken, toen daarbij in zwang. Zoo wel hier als elders wordt, ter verlevendiging

{==69==} {>>pagina-aanduiding<<}
des verhaals, menigmaal 't woord gegeven aan de poëten uit die dagen, in hunne aan onze ooren zoo naïf klinkende taal.
Ook de beschrijving der uitspanningen in die dagen, vooral bij gelegenheid der St. Nicolaas-, St. Maartens- en Driekoningenavond, is wel geschikt voortdurend de aandacht te boeijen. Uit menige bijzonderheid blijkt dat, ondanks de heerschende kerkleer van den somberen Calvijn en de censoriale magt der predikanten, de luidruchtige uitspattingen toen, meer dan thans, onafscheidelijk behoorden tot elke soort van uitspanning.

Wien het bovenal te doen is den moreelen toestand, zoowel van 't individu als der maatschappij in de 17de eeuw, van naderbij te leeren kennen zal misschien nog vollediger voldaan werden door 't 2de werk, of beter gezegd 2de deel, daar beide volumina elkander aanvullen en als één geheel zijn te beschouwen.
De verschillende en meest belangrijke gezigtspunten van bedrijf, uitspanning en eigenaardige praktijken, waaruit de schrijver ons de maatschappij in de 17de eeuw laat bezien, voeren ten slotte tot eene billijke beoordeeling.
Wij zeggen billijke, omdat, bij den glans, dien dat tijdperk uitwendig vertoont, de innerlijke toestand der maatschappij door anderen wel eens wat te optimistisch is opgevat. Den dichter staat het vrij personen en toestanden te idealiseren; ook mogt onze Helmers in zijn tijd en voor zijn doel, ter ontvlamming der Nationale geestdrift, in zijn ‘Hollandsche Natie’ zelfs den toon aanslaan der dithyrambe (bij de krijgsmuziek voegt de Turksche trom).
Maar de kalmer gestemde eenvoudige vriend der waarheid, die, naar den wijzen raad des Apostels, alle dingen onderzoekt om 't goede te behouden, verlangt, ook omtrent ‘den goeden ouden tijd’ slechts de onopgesmukte werkelijkheid te kennen, al mogt dit ook onder menig opzigt gepaard gaan met een pijnlijke ontgoocheling; - en zulks ten einde uit die wetenschap des verledens 't heden des te beter te begrijpen en in zijn streven te waarderen.
Luisterrijk als de 17de eeuw in onze geschiedenis staat aangeteekend, valt het niet te ontkennen dat zij, zoowel als anderer volken ‘Grand siècle’, hare schaduwzijde en eigenaardige misères had.
Vooral blijkt den onpartijdigen napluizer dat sommige deugden,

{==70==} {>>pagina-aanduiding<<}
als specifieke eigenschappen onzer Natie van die dagen voorgesteld, wel ietwat te haastig zijn in beslag genomen. Zoo bijv. dient men omtrent de spreekwoordelijke ‘Hollandsche trouw en eerlijkheid’, op 't gezag der feiten, (zie Hoofdstuk XVII, het Kantoor), in gemoede nog al eenige réserves te maken. Want niets voegt aan die dagen minder dan 't gebed des trotschen Pharizeërs: ‘Heer! ik dank U, dat ik niet ben gelijk deze tollenaar.’
Zoo ontvangt men, altijd op 't gezag van onweêrlegbare feiten, (zie Hoofdstuk XIX de Policie) een vrij somberen indruk omtrent de publieke moraliteit, of liever immoraliteit, der stedelijke hoofdambtenaren, schouten en baljuwen, wier ergerlijke praktijken schier aan 't ongeloofelijke grenzen, - in onze moderne maatschappij ten minste onmogelijk zouden zijn.
Zoo ook was, bij al dat druk bijbellezen, vooral des Ouden Testaments, en den blakenden ijver voor symbolen en formulieren, de vroomheid dier dagen, op de keper beschouwd, vaak à la Droogstoppel, - de Godsdienst niet zelden een politieke leuze, een vlag, hoog ten top geheschen, waaronder (immers de vlag dekt de lading!) heel wat vreemdsoortige waar werd binnengesmokkeld.
Bij de tegenwoordige wrijving van denkbeelden omtrent ‘Oud of Nieuw’ hebben de boven aangekondigde werken, ter waardering der hedendaagsche toestanden, wij zouden haast zeggen een blijvende actualiteit.
Niemand althans zal den heer Schotel de verdienste ontzeggen de sociale zijde der zeventiende eeuw ten onzent omstandig en onpartijdig te hebben toegelicht. Dat het werk is geillustreerd door een achttal platen, - en wel van onzen genialen Rochussen en verdienstelijken van der Kellen, - geeft er een aantrekkelijkheid te meer aan.

M. van Groeneveldt
Archief. Vroegere en latere mededeelingen, voornamelijk in betrekking tot Zeeland, uitgegeven door het Zeeuwsch Genootschap der wetenschappen. IV-VII. Middelburg, J.C. en W. Altorffer, 1858-1869. In groot 8vo. Prijs: IV, V, VI en VII.
In de Letteroefeningen 1856, Boekbesch. bl. 385-390 is door eene niet genoemde hand een naauwkeurig verslag gegeven van

{==71==} {>>pagina-aanduiding<<}
het Iste stuk van het Archief, alsmede van de aanleiding die het Zeeuwsch Genootschap der wetenschappen tot deze uitgave had, daarin bestaande, dat het zich sedert geruimen tijd verstoken zag van de gelegenheid om zijne uitgegeven werken met prijsverhandelingen te verrijken.
Sedert 1856 is er het dingen naar genootschaps-medailles te onzent niet op toegenomen; zoo had nog onlangs het Haagsche Genootschap bijna enkel Hoogduitsche verhandelingen te beoordeelen. Het Zeeuwsche maakte zich sedert het openen van dit Archief verdienstelijk door de uitgave van 6 stukken, van welke alleen het IIIde in dit Tijdschrift werd beoordeeld (1858, Boekbeschouwingen, bl. 351, door D.). Mij werd onlangs te dien einde het VIIde toegezonden; die taak vervullende acht ik niet ondienstig mijn kort verslag ook over IV-VI uit te strekken, mede als eene kleine hulde aan het Zeeuwsch Genootschap.
IV. In de eerste plaats geeft de archivaris van Visvliet een stuk ‘over de belangrijkheid der oude charters, berustende in het provinciaal archief van Zeeland, en bijzonder over een privilegie door bisschop Jan van Nassau in den jare 1271 aan de abdij van Middelburg verleend’ - een aanschouwelijk beeld van de onschatbare winst, die het in den laatsten tijd zoo veel algemeener geworden onderzoeken van oude bescheiden voor de geschiedenis heeft opgeleverd. - Eene ‘Lijst van Zeeuwsche edelen, door geleerdheid lofwaardig’, door wijlen W. te Water indertijd opgemaakt, kan nog enkele aanvullingen uit den lateren tijd lijden en - ‘Eene heidensche offerplaats op Walcheren’ toont de naauwkeurigheid van den sedert overleden kenner der Zeeuwsche oudheden Jhr. Rethaan Macaré.
V wordt geopend door eene allerbelangrijkste, keurig geschreven levensbeschrijving van J. ab Utrecht Dresselhuis, door H.Q. Janssen. Dit stuk strekt èn den schrijver èn der nagedachtenis van den beschrevene tot groote eer. Men herkent er Dresselhuis in zooals hij leefde en werkte, tot zelfs in zijne kleine eigenaardigheden, maar ook in den grooten omvang en de verwonderlijke naauwkeurigheid zijner kundigheden, in zijn scherpzinnig oordeel en zijne gelukkige combinatie-gave. Op de lijst der schriften van den geleerden man heb ik enkele aanmerkingen. Onder hetgeen dit Tijdschrift aan zijne pen te danken heeft, is niet genoemd eene uiterst naauwkeurige aanvulling van Mensinga's verhandeling over het Marianisme, voor zooveel Zeeland

{==72==} {>>pagina-aanduiding<<}
betreft (1847; Mengelw. bl. 19-32); in de Nehalennia door mij geredigeerd 1849, 1850, zijn niet de ‘kleine mededeelingen’ maar slechts enkele er van door D. gegeven. - Eenigzins als een vervolg kan men aanmerken het ‘Verslag der plegtige onthulling van het gedenkteeken opgerigt door de vrienden en vereerders van wijlen Dr. J. ab Utrecht Dresselhuis, door J. Fransen van de Putte’, met het daarbij gesprokene en gezongene. - Over ‘Philippus Lansbergen en zijne zonen Pieter en Jacob’ geeft Dr. A.A. Fokker eene zeer zorgvuldig bewerkte monographie. Zij heeft een ‘naschrift’ in dit en eene ‘bijdrage’ in het VIIde stuk, de laatste door J. van der Baan. Onder de astronomische geschriften van Philippus van Lansbergen is zijn diatribe over het astrolabium niet genoemd. Als sterrekundige is hij zeer merkwaardig, dewijl hij een der eersten, zoo niet de eerste was, die hier te lande het stelsel van Copernicus voorstond en verdedigde. Deze monographie is niet onbelangrijk voor de kerkelijke geschiedenis van Zeeland en een curiosum ter zake van die der beoefening van de geneeskunde. - Eene ‘proeve ter beantwoording van eenige aan het Zeeuwsch Genootschap ingezondene vragen’, van den als waterbouwkundige hoog aangeschreven A. Caland, betreft dijkbouw en zeewering, en is dus slechts voor sommigen verstaanbaar. Aan dit stuk sluit zich middelijk of onmiddelijk een groot gedeelte van
VI, en wel allereerst een ‘middel van stroomafleiding tot ontzet der aangevallen oevers in Zeeland’ door A. Magielse; daarna een viertal verhandelingen van wijlen Mr. J. Verheije van Citters: ‘1. over de vroon-, leen-, hayman- en vrijlanden in Zeeland, 2. over de dijkagiën van Walcheren, 3. over de dijk- en waterpenningen, 4. over het regt van dijksvelling.’ In zoover deze stukken van waterbouwkundigen inhoud zijn, moet ik mijne onbevoegdheid verklaren om er in mede te spreken; doch in zoover de ‘memoriën’ van Verheije van Citters zich op het terrein der oudheidkennis van Zeeland bewegen, zij de lezer gewaarschuwd, zich door het gezag van een geleerd man niet te laten misleiden. Eene halve eeuw na zijn overlijden mag men het wel zeggen: V.v.C. was een grondig kenner zoo van de Zeeuwsche oudheden in het algemeen, als van de opkomst en aanwassen der polders in het bijzonder. Maar men volge hem ook op dat grondgebied niet, waar hij zijne gevolgtrekkingen afleidt - en hij deed dit gaarne - uit naamsafleidingen. Waar hij oude

{==73==} {>>pagina-aanduiding<<}
kaarten voor zich legt of oude bescheiden ontcijfert, staat men verbaasd over zijne kunde en scherpzinnigheid; maar als die kundige, scherpzinnige man aan het etymologiseeren gaat, is hij dadelijk het spoor bijster. - Hierop volgt eene ‘beschrijving van eenige in het strand van Walcheren gevonden schedels en van een cranium osteosctreroticum’, door Dr. J.C. de Man. Gaarne wil ik gelooven, dat dit stuk voor physiologen, anatomici, osteologen zeer belangrijk is, maar de geleerde schrijver begint met te verklaren, dat de bedoelde schedels ‘in niets van de hedendaagsche afwijken’, zoodat er voor de palaeontologie dan ook niets uit te leeren valt. Laat mij echter billijk zijn, en niet vergeten, dat, is het eene stuk slechts voor den waterbouwkundige, het andere slechts voor den ontleedkundige belangrijk, het volgende - ‘Bijdragen voor de geschiedenis der hervorming in Zeeland, 1524-1572’, door K.R. Pekelharing, - voornamelijk de beoefenaars der kerkelijke geschiedenis interesseeren kan. Het zijn trouwens genoegzaam enkel letterlijk afgedrukte uittreksels uit oude bescheiden, zoodat de gewone lezer er weinig aan heeft. Maar juist voor dergelijke originalia is zulk een ‘Archief’ de aangewezen plaats. - Deelt eindelijk de reeds genoemde Mr. Fokker namens de commissie tot opsporing van oorspronkelijke stukken, geschikt voor algemeene bekendmaking in het Archief, ‘de oudst bekende keur op het bereiden van en den handel in meekrap in Zeeland’ (14 September 1480) mede, in
VII wordt daarop teruggekomen en eene nog oudere ‘ordonnantie op het delven, reeden en keuren van meede in Zeeland’ (23 Mei 1443) door de genoemde commissie medegedeeld. - Het uitvoerigste stuk in dit gedeelte van het Archief is van de hand van Mr. J.H. de Stoppelaar; het handelt ‘over het papier in de Nederlanden gedurende de middeleeuwen’; op 16 uitslaande platen geeft de schrijver de afbeelding van 265 papiermerken, meest uit oude stukken, te Middelburg aanwezig. Hij verzuimt echter niet, gelijksoortige watermerken, elders beschreven, aan te halen en te vergelijken. Ik bewonder het geduld van den onvermoeiden navorscher dier oude papieren; het belang van zoodanigen legger kan alleen beseft worden door diegenen, wier oudheidkundig onderzoek hen in het geval brengt om den ouderdom en de herkomst van oude papieren bescheiden, ten minste bij benadering, te bepalen. - Dr. Fokker, reeds meer genoemd, schrijft over ‘de ongezondheid van Zeeland’ - een onderwerp,

{==74==} {>>pagina-aanduiding<<}
welks behandeling aan beide zijden doorgaans zeer wordt overdreven. De Zeeuw, Fokker, onderzocht de zaak grondiger dan voor 45 jaren gedaan werd in eene der Bijlagen tot: De provincie Zeeland, door de Kanter en Dresselhuis, maar ook onpartijdiger; hij ontveinst niet, dat ‘de van oudsher aangenomen zoogenaamde ongezondheid van Zeeland niet uitsluitend op een vooroordeel berust, en dat de gesteldheid van den bodem en van het water de factoren er van uitmaken.’ Het voegt mij niet, eenen arts in dit opzicht iets in bedenking te geven, maar ééne opmerking zij mij toch vergund. Toen ik nog in Zeeland woonde. was de aardappel schier uitsluitend het warm vast voedsel (met brood en pap schier het eenige) van den gemeenen werkman. Buiten salade en kool werd weinig groente genuttigd. Sedert het eerste verschijnen der aardappelenziekte in 1845 heeft die gemeene man meer erwten, boonen, enz. begonnen te gebruiken, en velen meenden, er eenmaal aan gewoon, dat men er beter op werken kon. Heeft deze wijziging in de volksvoeding stand gehouden? en zoo ja, heeft zij eenige wijziging aan de cijfers der sterftafelen gegeven? - Eindelijk deelt F. Caland ‘twee rekeningen der stad Hulst uit de eerste helft der XIVde eeuw’ mede, aan welke, uit haren aard dorre stukken, belangrijke geschied- en oudheidkundige aanteekeningen zijn toegevoegd.
Uit dit - ik erken het: oppervlakkige - verslag blijkt, dat het Zeeuwsche Genootschap, moge het dan voor verscheidene jaren eenen tijd gehad hebben met minder levensteekenen, uit dien sluimer tot nieuwe kracht en wakkerheid is gebracht. Over het eerste mag men niet klagen als men er zelf schuld aan heeft: op ieder lid des Genootschaps rust de plicht meestens om de zes jaren eene verhandeling in te leveren. Poenitet me; maar als men zich in iets zou durven verontschuldigen met de aanstekelijkheid van het kwade voorbeeld, dan is het hier.

H.M.C. van Oosterzee.


{==75==} {>>pagina-aanduiding<<}

II. Godgeleerdheid.

De brief van Barnabas.

Oud Christelijke letterkunde. De geschriften der Apostolische Vaders, bewerkt door Dr. A.C. Duker en Dr. W.C. van Manen. 1ste afl. Amsterdam, C.L. Brinkman. 1869.
De eerste aflevering van een belangrijk werk is verschenen en wij mogen niet wachten tot het compleet is om er de aandacht van het geletterd publiek op te vestigen. De heeren Duker en van Manen wenschen de geschriften der Apostolische Vaders, dat wil zeggen de boeken die met die des N. Ts. de oudste letterkunde der christelijke kerk uitmaken en waarvan een gedeelte zelfs ouder is dan sommige N.T. ische geschriften, in onze taal overgezet en met inleidingen en aanteekeningen voorzien, ons in handen te stellen. De eerste aflevering bevat den brief van Barnabas en het begin van de inleiding op den eersten brief van Clemens.
Zij doen hiermede, meen ik, een nuttig werk. Wel is waar is hunne vertaling niet, zooals zij meenen, de eerste die in ons land verschijnt. Reeds in 1789 is er een vertaling uitgekomen van een duitsch geschrift van Chr. Fred. Röszler, getiteld: Bibliotheek der kerkvaderen, bestaande in overzettingen en uittreksels uit hunne voornaamste doch meest leerstellige schriften, enz., en het 1ste deel behelst de vaderen tot op Irenaeus. Maar behalve dat dit werk slechts uittreksels, hoewel zeer uitvoerige, geeft, is er in dit vak in de laatste jaren zooveel gewerkt, dat men nu iets veel beters kan leveren dan toen mogelijk was.
Wij hadden dan behoefte aan zulk eene uitgave. Immers de kennismaking met de oud-christelijke letterkunde is noodig voor ieder theoloog, die er belang in stelt om de oudste gestalten van het christendom, de partijen en haar oplossing, de vorming der katholieke kerk, te begrijpen. Nu kennen wij wel latijn en grieksch, zoodat wij die geschriften in het oorspronkelijk zouden kunnen lezen, maar - het zal anderen wel gegaan zijn als mij - het is nog al een dor werk om de apostolische vaderen door te zwoegen, het oorspronkelijk te bestudeeren kost veel tijd, en er is zooveel te lezen! Waarlijk, aan Barnabas en Hermas, aan

{==76==} {>>pagina-aanduiding<<}
Ignatius en Clemens, daar komen wij, als onze speciaal-studie er niet heen leidt, niet toe. Hebben wij een nette duidelijke vertaling met ophelderingen, dan maken wij er kennis mee; die kennis is dan wel zeer oppervlakkig; maar zij zal ons van nut zijn, ook om ons N.T. beter te begrijpen. Daartoe kan zij den niettheoloog ook dienen. Het spreekt vanzelf, dat de Apostolische Vaders geen lectuur opleveren voor het groot publiek. Maar voor hen, die het N.T. kennen en over die geschriften gaarne nadenken en lezen, zal het aangenaam en nuttig zijn eens eenige werken door te loopen, die met het N.T. zoovele punten van overeenkomst hebben en toch ook weer zoovele punten van verschil. De boeken des N. Ts. zijn voor menigeen een zoo geheel bijzonder slag van boeken, in vorm en inhoud onderscheiden van onze gewone lectuur, ook van de godsdienstige, dat het niet kwaad is om ons door die oud-christelijke letterkunde in dergelijke dagen te verplaatsen. Wij verstaan het karakter dier tijden soms beter uit geschriften, wier inhoud ons vreemd is dan uit de ons bekende, waaruit zoovele gedeelten ons gedurig herhaald worden.
Is de brief van Barnabas een belangrijk geschrift? Menig lezer zal geneigd zijn om dat te ontkennen en niet zonder reden. Hij bevat 21 hoofdstukken, die niemand voor zijne uitspanning lezen zal. Niemand zal het ook voor zijn stichting doen. Niemand ook zal met den schrijver bijzonder ingenomen worden. Een groote mate van pruikerigheid en pedanterie kan men hem bezwaarlijk ontzeggen, en het is geen ongeluk, dat de vaderen der kerk, die in de 4de eeuw uitgemaakt hebben, welke boeken als heilige boeken zouden bewaard worden, dit geschrift daaronder niet hebben opgenomen, of liever, het is een teeken, dat er in een deel der toenmalige gemeenten nog een min of meer zuiver oordeel bestond over hetgeen stichtelijk was en onstichtelijk. En toch, hoe weinig waarde hij ook als litterarisch of stichtelijk werk heeft, is de brief belangrijk, omdat hij ons leert kennen, wat er in het begin der tweede eeuw, waarschijnlijk te Alexandrië, onder christenen uit de heidenen omging.
Wat ging er bij hen om? Vooreerst merken wij op, dat het peil hunner zedelijkheid niet zeer hoog was; soms kan men bij het lezen van den brief zijne oogen nauwelijks gelooven. Leden eener christelijke gemeente worden herhaaldelijk vermaand o.a. om toch hunne kinderen vóór of na de geboorte niet te vermoorden; ja, zij worden tegen nog grooter gruwelen gewaarschuwd.

{==77==} {>>pagina-aanduiding<<}
En zou iemand misschien hopen, dat de gemeente waaraan zulke dingen moeten gezegd worden eene bijzonder slechte gemeente was, dan vergist hij zich deerlijk. De schrijver heft aan met een betuiging van blijdschap over den gelukkigen, heerlijken geest aan zijne lezers geschonken. Hij zegt dat ‘de genade der geestelijke gave zich zoo vast onder hen geworteld heeft.’ Hij bespeurt in hen een geest van wege den rijken Heer der liefde over hen uitgestort. Hij schrijft ook volstrekt niet een brief, waarin de vermaning den boventoon heeft. Slechts de drie laatste hoofdstukken hebben een vermanend karakter. Overigens dogmatiseert de schrijver.
Het onderwerp zijner redeneeringen is de beteekenis van het O.T. - Hij schrijft blijkbaar aan menschen die een hang hadden tot joodsche zeden en gebruiken. Daarvan zoekt hij de reden in de geringe mate hunner kennis. Zij toch hadden wel geloof, maar aan hun kennis ontbrak veel en daarvan zal hij hun nu wat meedeelen. De bron waaruit hij zijne kennis put is de Heilige Schrift, het ‘woord Gods’ m.a.w. de boeken des O. T's. Daaruit ontleent hij al zijn wijsheid door middel van de allegorische schriftverklaring. Met die verklaring kan hij alles bewijzen wat hij wil. Het geheele christendom staat in het O.T. Daaruit leert hij zelfs, dat Israël geen verbond met Jehova gesloten had, dat de joden veroordeeld zijn door den dood van Jezus, dat er geen besnijdenis moet zijn, - enz.
Alle wetten des O.T.'s hebben volgens hem eene geestelijke beteekenis, welke de Israëlieten, met uitzondering van eenige vromen, niet verstaan hebben en de christenen ook niet begrijpen, behalve de menschen van kennis zooals hij. Een der zotste en ergerlijkste staaltjes is zeker wel de verklaring der wetgeving omtrent de onreinheid van sommige dieren. Gij zult geen zwijnenvleesch eten b.v. beteekent: gij zult u niet voegen bij de menschen, die, evenals de zwijnen, om hun eigenaar denken als zij honger hebben, maar hem vergeten na verzadigd te zijn. David nu begreep den zin dier spijswetten wel. Daarom zei hij: Welzalig de man, die niet wandelt in der goddeloozen raad - gelijk de visschen in het duister naar de diepte schieten, noch staat op den weg der zondaars - gelijk zij die, onder den schijn van den Heer te vreezen, als zwijnen zondigen, noch zit in het gestoelte van hen die een pest

{==78==} {>>pagina-aanduiding<<}
zijn - gelijk de vogels die zitten te loeren op hun prooi. Ex ungue leonem!
Het is bekend, dat de schrijver van dezen brief - wien eene, zeker onjuiste, overlevering Barnabas den metgezel van Paulus noemt - niet alleen staat in zijn allegorische schriftverklaringen en dat wij ook in het N.T. daarvan ettelijke staaltjes hebben, b.v. wanneer Paulus in den wolkkolom en de roode zee de afbeeldingen van den doop en in het manna die van het avondmaal ziet, ontkent dat het woord: ‘een dorschenden os zult gij niet muilbanden’ letterlijk moet opgevat worden en er het voorschrift in vindt, dat de evangeliedienaars bezoldigd moeten worden, of in Sara en Hagar een voorspelling van het verbond der vrijheid en dat der dienstbaarheid ziet. De brief aan de Hebreën is vol van dergelijke textverklaringen, die veel van vernuftsspelingen hebben. Zij ergeren ons echter in het N.T. meestal niet zoo, als wanneer wij ze van Barnabas hooren. Waarom? zijn zij minder willekeuring? Neen, bezwaarlijk zal iemand de interpretatie van Paulus van ‘en uwen zade’ in Gal. 3 voor zijn rekening nemen of, met den brief aan de Hebreën, in Melchizedek eene voorspelling van den Christus vinden. Maar vooral bij Paulus vergeten wij die wonderlijke schriftverklaring door de warmte waarmee hij spreekt. Wij hooren in hem een geloovige, die eenige vreemde opvattingen heeft van de vroegere openbaringen Gods, maar zij blijft een geloovige. Doch daarvan vinden wij bij Barnabas niets. Hier straalt ons geen geloofsgloed tegen. Onbelemmerd kunnen wij ons ergeren aan zijn dolle invallen.
Langs dezen weg wordt een dwaling geoordeeld. Het was eene dwaling, het denkbeeld, dat alle discipelen van Jezus aankleefden, dat het O.T., als men het maar goed las, genoegzame inlichtingen gaf over de geschiedenis en de leer van Jezus, eene dwaling, dat de profeten in bijzonderheden zijn lotgevallen voorspeld hadden. Dat in het verleden het heden ligt en alleen een geloovige dat inziet, moge eene waarheid zijn; niet in dien zin zeide Paulus, dat er over het aangezicht der onbekeerde joden een sluier hing, waardoor zij de slotbedoeling hunner wet niet begrepen. Ook hij zag in de Heilige Schrift de voorspelling van alles wat hem als christen het hart verblijdde en schreef het aan de onbekeerlijkheid der joden toe, dat zij dat niet zagen. Die dwaling was een natuurlijk gevolg van de samensmelting van

{==79==} {>>pagina-aanduiding<<}
hun hartelijk geloof in Jezus met het joodsche leerstuk van de ingeving der Heilige Schrift. Het is waar, dal een tot Christus bekeerde jood toen tot die beschouwing des O.T.'s wel bijna altijd moest komen. Desniettemin is het een onjuiste stelling. En op den duur belijdt een gemeente niet straffeloos eene dwaling. Zoolang het gemoedsleven de overhand heeft, treden de gevolgen van een vooroordeel niet aan den dag. Maar nauwelijks verflauwt dit en komt er een verstandelijke richting in een gemeente, of de woekerplant toont al haar groeikracht en verstikt al wat er levends over was gebleven. De allegorische schriftverklaring, eens het middel om het oude dogma van de onfeilbaarheid der Schrift en van Jehova's verbond met Israël te rijmen met het nieuwe: Jezus is de Christus, eens dus een hulpmiddel, dat de mensch voor zichzelven had uitgedacht ter tegemoetkoming aan zijn onmacht om voor het geloof in Christus ook zijn dogmatiek op te offeren, diezelfde schriftverklaring wordt in de schatting der gemeente bij ontstentenis des geloofs de sleutel der kennis, het middel tot erlanging van het nonplus-ultra der christelijke voortreffelijkheid. Zoo komt de schriftgeleerdheid op den troon. De dogmatiek overstemt het geloof. De verwaandheid der kennis verdringt den ootmoed van de gevolgen en der verlossing. De dwaling toont hare ellendige verzekerdheid oordeelt alzoo zichzelve.
Dat predikt ons o.a. de brief van Barnabas.

Harlingen, Sept. 1869.
H. Oort.
Justinus Martijr in zijne verhouding tot Paulus. Bijdrage tot de kennis der geschiedenis van het oudste Christendom. Door Dr. H.D. Tjeenk Willink, Zwolle, W.E.J. Tjeenk Willink. 1868.
Het behoeft wel geen ijdel werk genaamd te worden, wanneer men zich beijvert, om tot de juiste kennis te komen van den beroemden kerkvader der 2e eeuw: Justinus Martijr, alsmede van zijne geschriften en den tijd, waarin hij gebloeid heeft. Hoe wij toch over hem zelven mogen oordeelen, al valt het ook niet te ontkennen, dat hij als denker zich niet ver boven het peil van het alledaagsche verheft, ieder zal toestemmen, dat hij in elk geval als een belangrijk persoon is te beschouwen.

{==80==} {>>pagina-aanduiding<<}
Om slechts hierop de aandacht te vestigen: geboren uit heidensche ouders, werd hij Christen, nadat hij de scholen der beroemdste wijsgeeren van zijn tijd bezocht had. Hij bracht alzoo bij zijn overgang tot het christendom eene wijsgeerige opleiding mede. Christen geworden bezocht hij de voornaamste gemeenten van zijn tijd, zoodat hij in de beste gelegenheid was, om de richtingen van zijn tijd te leeren kennen. Ook verdedigde hij het Christendom bij monde en in geschrifte. Blijkt hieruit reeds, dat hetgeen hij schriftelijk heeft nagelaten wel verdient, dat men er de aandacht aan wijdt, men zal dit nog te meer beseffen, als wij opmerken, dat, wil men den tijd, waarin Justinus heeft geleefd en werkzaam is geweest, recht begrijpen, men zijne geschriften niet ongelezen mag laten. En wat dien tijd zelven betreft, welk een gewicht hebben wij daaraan niet toe te kennen! 't Was toen immers niet alleen de periode van den overgang der uitsluitende waardeering van de mondelinge overlevering tot de overdreven waardschatting der schriftelijke en de vorming van den kanon des N.T.; maar ook van den overgang tot de katholieke Kerk, die geboren is uit de actie en reactie van Paulinisme en Judaisme, welke juist het eigenaardig karakter van dien tijd uitmaken.
Bevreemdend mag het voorzeker genoemd worden, dat het oordeel over genoemden kerkvader zoo verschillend is geweest. Wij denken hier bepaald aan de gevoelens, die omtrent zijn dogmatisch standpunt in verhouding tot de Kerk van zijn tijd en hare verschillende richtingen onder de geleerden geheerscht hebben. In het jaar 1832 gaf Credner het 1e deel uit van zijne bekende, hoogst verdienstelijke Beiträge zur Einleitung in die biblischen Schriften. Daarin werd door hem beweerd, dat Justinus, met eene overhelling tot de Jodenchristenen van zijn tijd, het midden innam tusschen dezen en de aanhangers van eene vrijere paulinische richting; welk gevoelen later in zijne Geschichte des N.T. Kanon, in 1860 door Dr. Volkmar uitgegeven, in zoo verre door hem werd gehandhaafd, dat hij hierin verklaarde, dat er ten tijde van Justinus eene vrijere richting bestond onder de Jodenchristenen, die, zonder Paulus als Apostel te erkennen, zich toch niet geheel aan zijn invloed kon onttrekken en dat Justinus tot haar behoorde. Acht jaren nadat Credner in zijne Beiträge alzoo zich over Justinus had uitgelaten, werd door Carl Semisch (Justin der Märtyrer) een geheel ander gevoelen geuit.

{==81==} {>>pagina-aanduiding<<}
Hij beweerde, dat deze Kerkvader volstrekt niet stond op 't bekrompen standpunt van 't Jodenchristendom, dat hij in tegendeel de heidenchristenen ver boven de Jodenchristenen stelde; terwijl wij hem later (Herzog's Real-Encyclopaedie, VII, art. ‘Justin’) hooren beweren, dat wij in het leerbegrip van Justinus alle wezenlijke paulinische elementen, alleen gewijzigd in den geest van het tot het wettelijk standpunt terugkeerend Katholicisme, terug vinden. Aan Credner en aan Semisch hebben zich verschillende godgeleerden, de een aan gene (o.a. Schwegler), de ander aan dezen (o.a. Ritschl, Otto), aangesloten. En zoo hebben voortdurend onder de godgeleerden omtrent hem de meest tegenstrijdige gevoelens bestaan.
Aan de zijde van wien hebben wij ons te scharen? Volgens Baur, den bekenden stichter van de Tubingsche school, schijnt aan de oplossing van deze kwestie voor altijd gewanhoopt te moeten worden. Naar zijn oordeel is het onmogelijk de vraag: of Justinus tot de joodschchristelijke dan wel tot de paulinische richting behoort en hoedanig zijn dogmatisch standpunt was? met zekerheid te beantwoorden. Hij gelooft dit, omdat, zoo als hij meent, het standpunt, door Justinus ingenomen, zoo onbepaald en zoo zwevend is. Immers - zoo laat Baur zich over hem uit - hij onderscheidt zich van de Jodenchristenen, maar erkent nergens uitdrukkelijk het paulinisch Christendom, ja voert er ergens polemiek tegen. Hij legt duidelijk eene onuitsprekelijke verachting van het Jodendom aan den dag; maar toont tevens gehecht te zijn aan het O.T. En wederom zeer toegevend is hij jegens de Jodenchristenen; terwijl hij echter tegelijk de vrije paulinische zienswijze omtrent het eten van offervleesch streng veroordeelt en hen, die de komst van het 1000jarig rijk van Christus verwerpen en eene geestelijke opstanding terstond na den dood aannemen, niet als echte Christenen wil erkennen.
Zullen wij echter nooit tot gewisheid in dit opzicht geraken? De echt wetenschappelijke man legt zijn hoofd niet neder bij een twijfelachtig ja en neen. Hij rust niet vóór hij zekerheid heeft erlangd. Wij verlangen ze ook hier.
Maar hoe er toe gekomen?
Hulde hebben we bij het doen dezer vraag te brengen aan den auteur van het geschrift, waarvan wij aan het hoofd dezes den titel afschreven. Hij heeft zich door de ontmoedigende uitspraak

{==82==} {>>pagina-aanduiding<<}
van Baur niet laten afschrikken. Hij heeft Justinus en zijne geschriften tot een nieuw punt van ernstig en nauwkeurig onderzoek gesteld. En hij is daar zóó gelukkig in geslaagd, dat hij het bekende εὓρηϰα (ik heb het gevonden) op zich mocht toepassen.
De heer Tjeenk Willink heeft getoond in staat te zijn om het moeilijk probleem op te lossen. Hij stond geheel op de hoogte welke daartoe vereischt werd. Hij heeft kennis genomen van alles wat er in betrekking tot zijn onderwerp belangrijks is uitgekomen. En zijn blik was onbeneveld en scherp genoeg, om juist waar te nemen. Nieuw en oorspronkelijk is zijne voorstelling van Justinus en zijn tijd. De spraakverwarring, die er nog altijd op dit gebied heerschte, behoeft nu niet meer te bestaan. Hij heeft - om hier iets van zijne resultaten mede te deelen - helder in 't licht gesteld, dat wij bij Justinus wel degelijk joodschchristelijke sympathieën aantreffen; maar dat hij toch niet buiten den invloed is gebleven van het paulinisme; dat hij echter volstrekt geen aanhanger was van Paulus, maar veeleer hem met vele joodschgezinde Christenen van zijne dagen den naam en de waardigheid van Apostel niet heeft toegekend, ja! vijandig jegens hem gezind was en hem zelfs heeft bestreden; dat hij dit laatste echter bedekt heeft gedaan, wegens het aanzien, hetwelk toen reeds door Paulus werd genoten.
Men ziet, op deze wijze lost zich voldoende de kwestie op hoe het mogelijk is, dat wij paulinische denkbeelden bij Justinus aantreffen en toch nergens van Paulus of een zijner geschriften door hem met name wordt melding gemaakt; terwijl Paulus zelfs door hem wordt bestreden. Ook begrijpt men nu waarom dit niet duidelijker is geschied.
In waarheid, over deze en andere bijzonderheden, waarmede men vroeger zoo verlegen was en die tot zulk een uiteenloopend oordeel over Justinus aanleiding hebben gegeven, heeft de S. zulk een helder licht verspreid, dat alle onzekerheid is weggenomen.
Wij behoeven dan ook wel niet meer te zeggen, dat wij met dit geschrift zeer zijn ingenomen. Zelfs valt het ons moeilijk uit te drukken, hoe groot deze ingenomenheid is.
Hebben wij tot rechtvaardiging van ons gunstig oordeel reeds veel gezegd, wij kunnen hier nog bijvoegen, dat zijn boek niet alleen voor de juiste beoordeeling van Justinus en van zijne

{==83==} {>>pagina-aanduiding<<}
geschriften, alsmede van den tijd, waarin hij leefde, maar ook voor de rechte kennis van Paulus en zijn tijd hoogst gewichtig is. De vraag tot welke richting behoorde Justinus? lost zich grootendeels op in deze: in wat verhouding stond hij tot Paulus? Daarom was het goed gezien van den Hr. Tj. W., dat hij - iets wat men tot heden had nagelaten - die verhouding nauwkeurig uiteenzette. Hij kon dit echter niet naar behooren doen, zonder op Paulus zelven den blik te slaan. En wat wij in zijn boek omtrent dezen Apostel en zijn tijd aantreffen is allerbelangrijkst. Vraagt men, hoe het zich laat verklaren, dat Paulus zoo grooten invloed op de Kerk heeft uitgeoefend, daar wij hem toch uit zijne geschriften schijnen te leeren kennen als een man, die slechts in wijsgeerigen en dialectischen vorm voor de zaak van het evangelie heeft gearbeid; terwijl het, zoo als Pierson (Geschied. v. het Roomsch-Katholicisme, bl. 59) terecht heeft gezegd, ondenkbaar is ‘dat dialektiek ooit in staat zou zijn de godsdienstige overtuiging eener geheele partij te veranderen, of dat het godsdienstig leven eener gemeente den eigenaardige vorm waarmeê het is samengegroeid, prijs zou geven voor een wijsgeerig betoog’; de Hr. Tj. W. toont aan, dat wij zeer verkeerd doen door den invloed, dien deze Apostel heeft uitgeoefend, alleen naar den wijsgeerigen en dialectischen vorm af te meten, waarin het grootste gedeelte van zijne brieven gehuld is en dat wij ook hebben te denken aan de praktische wenken en troostvolle waarheden, welke in diezelfde brieven worden aangetroffen, m.a.w. dat wij hebben te bedenken, dat Paulus niet uitsluitend philosophisch, maar ook echt praktisch is te werk gegaan. Weet men het niet te rijmen, dat dezelfde Paulus, die b.v. in zijn brief a.d. Gal. zoo ijvert tegen de onderhouding der besnijdenis en andere voorschriften der Moz. wet, toch in zijn brief a.d. Rom. zich eene groote toenadering en verzoenende gezindheid jegens zijne
joodschchristelijke broeders aan den dag legt, ja! een tal van voorstellingen met de Jodenchristenen toont gemeen te hebben (b.v. hij beschouwt God als den Bondsgod van Israël; heidendom, duisternis en ongeloof zijn hem woorden van gelijke beteekenis; Christus geldt hem ook als de geestelijke Koning van Israël en de gemeente als het geestelijk Israël, het ware volk Gods); hier wordt u duidelijk gemaakt, dat P. zijn joodsch verleden niet geheel heeft afgelegd, dat hij wel in beginsel met het Jodendom had gebroken, maar

{==84==} {>>pagina-aanduiding<<}
toch daarom nog niet het breken met geheel het O.T. als beginsel vooropstelde; dat de bewustheid zijner onherroepelijke breuk met het Jodendom in onontwikkelden vorm op den bodem zijner ziel lag; dat zij slechts door den tegenstand en de aantijgingen zijner vijanden nu en dan eene gestalte kreeg in den vorm van antithese; dat P. ja! aan den eenen kant de beschouwingen van zijne tijdgenooten ver te boven streefde, maar aan den andere zijde hunne meeningen deelde en dat ook hij zich niet verhief boven de onvolkomenheid van ons geslacht, in zoover ook hij niet zelden met zijne eigene woorden in tegenspraak is geweest.
In één woord, zoo als wij reeds opmerkten, voor de kennis van Paulus is dit boek hoogst interessant. En dat is het mede, mogen wij er bij vernieuwing bijvoegen, voor de kennis van de dagen, waarin Paulus leefde.
Verwonderen kan het ons daarom natuurlijk niet, dat dit werk reeds in ons land, in het Theolog. Tijdschrift (II jaarg. 3e stuk), eene gunstige beoordeeling heeft gevonden. Zonder eenige aarzeling nemen wij de getuigenis over, die er daaromtrent wordt afgelegd, als wij den geachten Recensent (Prof. Loman) hooren zeggen: ‘In het algemeen heb ik de heldere en beknopte voorstelling, de geleidelijke orde, den goeden stijl te prijzen. Alle noodelooze omhaal wordt vermeden. Ofschoon, gelijk wij zagen, het vraagstuk niet eenzijdig is opgevat, ofschoon de schrijver zich heeft beijverd het volle licht der historie over zijn onderwerp te laten schijnen, toch heeft hij eene bedachtzame soberheid aangewend, die in monografiën als deze, vooral waar ze door jeugdige auteurs worden geleverd, tot de zeldzame deugden behoort. Kalm en waardig is de toon. Alle overtollige polemiek wordt vermeden. Nergens is die polemiek bitter of onwaardig. - Wat mij vooral bijzonder in dit geschrift heeft aangetrokken is de moeite die de auteur zich heeft gegeven, om zich en zijnen lezers overal een duidelijken blik te openen op de personen en concreete toestanden, waarmede hij te doen heeft’.
Maar juist omdat wij dit boek zoo belangrijk achten en dat ook voor hen, die niet tot de eigenlijk gezegde godgeleerden behooren, hebben wij het betreurd, dat de S., die ons hier zijne dissertatie, waarop hij tot Doctor in de Theologie is gepromoveerd, aanbiedt, toen hij besloot haar in den handel te

{==85==} {>>pagina-aanduiding<<}
brengen, er niet op bedacht is geweest, om de grieksche volzinnen, die er in voorkomen, voor het beschaafde publiek te vertalen. Want nu zal menigeen, die 't anders misschien zou ter hand nemen, het ongelezen laten. Ik zal niet beweren, dat men, bij volslagen onbekendheid met de grieksche taal, volstrekt niets van dit boek begrijpen en er hoegenaamd geen nut uit kan trekken, maar in allen geval is de lectuur zóó niet aangenaam. Dat grieksch schrikt af, ook al kan men het boek lezen met iemand, die grieksch verstaat. En de Hr. Tj. W. zal toch ook wel niet alleen met het oog op theologen van professie zijn geschrift voor uitgebreider kring hebben toegankelijk gemaakt. Het verdient althans dat er meerderen notitie van nemen.
Wij bejammeren dit te meer, omdat in onze taal zoo zelden een boek verschijnt, hetwelk de geschiedenis van het oudste Christendom of een deel daarvan in het licht stelt. En vooral zijn ze schaarsch de geschriften daarover, die zoo grondig zijn bewerkt als dit en tevens zoo helder zijn geschreven.
Mocht - iets waarover wij ons zeer zouden verblijden - dit werk een 2en druk beleven, wij hopen dat de auteur onzen wenk zal ter harte nemen.
Wij moeten hier nog eene aanmerking bijvoegen. Wij treffen toch ergens in dit boek eene bewering aan, waarmede wij ons volstrekt niet kunnen vereenigen. Hij zegt daar: ‘De vergelijking der citaten, door Justinus uit deze schriften’ (hier worden bedoeld de gedenkwaardigheden der Apostelen, de ὰπομνημονεύματα, waarvan wij in Justinus' geschriften meermalen gewag vinden gemaakt) ‘die ook den naam van evangeliën dragen’ meegedeeld, met den tekst onzer evangeliën heeft geleerd, dat hij, behalve een later verloren gegaan evangelieboek, onze drie synoptici gekend en gebruikt heeft.’ Het heeft mij genoegen gedaan den Hr. Tj. W. te hooren verklaren, dat Justinus een ‘later verloren gegaan evangelieboek’ heeft gebruikt; maar verwonderd heeft het mij, dat hij zoo beslist kon zeggen, dat de vergelijking, waarvan hij spreekt, heeft geleerd, dat Justinus ook onze synoptici gekend en gebruikt heeft. Ons heeft die vergelijking dat niet geleerd. Wij vinden integendeel groot bezwaar, juist op grond van haar, om aan te nemen, dat Justinus onze drie eerste evangeliën, ten minste wat den vorm betreft, waarin wij ze bezitten, gekend en gebruikt heeft. Ik heb elders (Tijdspiegel

{==86==} {>>pagina-aanduiding<<}
1867, no. 1) de voornaamste gronden, waarop mijne beschouwing van Justinus' gedenkwaardigheden rust, medegedeeld. Ik wil niet herhalen wat ik toen gezegd heb; maar toch op iets terugkomen, waarop toen reeds door mij de aandacht werd gevestigd en dat nu nauwkeuriger doen. Wij wezen toen namelijk o.a. op het merkwaardig verschil, dat er bestaat in hetgeen Justinus omtrent den doop van Jezus door Johannes zegt en hetgeen wij bij de synoptici daaromtrent aantreffen. Wij willen hieromtrent nog het volgende opmerken.
Meer dan eemnaal gebruikt hij aangaande Johannes den Dooper hetzelfde grieksche woord ϰαθεζόμενος (zie Dial. c. 49, 51, 88), dat wij te vergeefs bij de synoptici zoeken. Daar nu dit woord op alle die plaatsen wordt gebezigd, zoo is dit mede een bewijs, dat hij ten minste ook een ander geschrift dan onze drie eerste evangeliën heeft gebruikt. Te recht merkt Credner (Beiträge I, S. 218) op: Eine solche gleichmässige Wiederholung fast derselben Worte (het is niet alleen ϰαθεζόμενος, dat wij op ieder van deze plaatsen aantreffen, maar er wordt grooter overeenkomst van uitdrukking hier gevonden) kann nur durch die Annahme erklärt werden, dass Justin ein Evangelium zu Grunde legte, dessen Text diese Worte enthielt. Doch dit zal de Hr. Tj. W. wel toegeven, zoodat wij niet behoeven te wijzen op een ander verschil tusschen Justinus en onze synoptici, dat wij in zijn Dial. c. 51 ontmoeten, dat tot hetzelfde resultaat leidt. Er is echter nog een onderscheid tusschen hem en de synoptici, waarop wij hier moeten doen letten. Immers bij hem (Dial. c. 88, 103) wordt gemist de weigering van Johannes om Jezus te doopen, die wij bij Mattheus aantreffen en de vorm, waarin de hemelstem, die zich, volgens het verhaal der synoptici, bij Jezus' doop liet hooren, bij dezen voorkomt. Het meest komt Justinus overeen met Marcus en Lucas. Doch hij verschilt ook van dezen; terwijl hij op de twee plaatsen, waar hij die hemelstem vermeldt, letterlijk met zich zelven in overeenstemming is. In beiden luidt zij toch: Mijn zoon zijt gij; ik heb u heden gegenereerd (verwekt). Hoe komt het, zoo vragen wij hier, dat, bij Mattheus, Johannes weigert Jezus te doopen en dat wij daar aangaande Jezus hooren getuigen, niet: Gij zijt mijn geliefde Zoon;
in u heb ik welgevallen, zoo als wij bij Marc. en Luc. lezen, maar: Deze is mijn geliefde Zoon, in wien ik welgevallen heb? Het is duidelijk, dat hier eene bepaalde be-
{==87==} {>>pagina-aanduiding<<}
schouwing van Jezus in het spel is geweest. Jezus, zoo oordeelde men, kon niet eerst bij den doop Gods Zoon geworden en door God als zoodanig zijn erkend. Daarom weet de Dooper, volgens Mattheus (zie Hoofdstuk III: 14), reeds vóór die stem zich laat hooren, dat Jezus de Zoon van God, de Messias is. En om diezelfde reden richt in dit Evangelie de hemelstem zich niet tot Jezus, maar tot Johannes (want ons eerste Evangelie is in den vorm, waarin wij het bezitten, hier met zich zelf in strijd), opdat hij het zou weten, dat Jezus de Zoon van God, de Messias is. De hemelstem heeft, naar deze voorstelling, geen ander doel dan om Jezus als zoodanig aan Johannes bekend te maken. Daarom luidt zij hier ook niet zoo als Ps. 2:7 zou doen verwachten: heden heb ik u gegenereerd; of: dien ik heb gegenereerd maar: in wien ik welgevallen heb (iets wat wij ook, zooals wij opmerkten, met eenig verschil bij Marc. en Luc. aantreffen). En nu geeft zich Justinus juist in een der gedeelten van zijn dialog. c. Tr. (c. 87, 88), waarin wij hem van Jezus' doop hooren spreken en ook dat verschil met ons 1e Evangelie ontmoeten, waarop wij de aandacht vestigden, de meest mogelijke moeite, om aan te toonen, dat Jezus, als die reeds als God had bestaan vóór zijn doop, hij de menschgeworden logos, niet eerst bij den doop den Heiligen Geest heeft kunnen ontvangen en dien doop ook geenszins behoefde; maar dat deze slechts moest strekken, om hem voor de menschen voor den Messias te verklaren en hem als zoodanig te doen eerbiedigen. Onderstel nu eens dat Justinus ons Mattheus-evangelie heeft gekend en gebruikt. Hoe heerlijk zou hem dan voor zijn doel die weigering van
Johannes, welke daarin voorkomt en die vorm, waarin wij de hemelstem daar aantreffen, te pas zijn gekomen! Hoe zag hij zich door dat heden heb ik u gegenereerd, dat wij bij hem ontmoeten, waar hij de hemelstem vermeldt, in de engte gebracht! Die zwarigheid zou in 't geheel niet bestaan hebben, zoo hij den tekst van de synopt. had kunnen volgen. En toch, hij maakt er geen gebruik van. Wel een bewijs, dunkt mij, dat hij ons eerste Evangelie en, mag ik er wel bijvoegen, onze synoptici (want zoo hij Marc. of Luc. had gebruikt, zou hij de hemelstem hebben vermeld, zoo als zij bij hen voorkomt) niet gebezigd heeft. En is de hemelstem op de beide plaatsen (c. 88, 103), waar ze bij hem wordt vermeld, letterlijk dezelfde, dan

{==88==} {>>pagina-aanduiding<<}
moet hij o.i. hier uit een andere bron en uit deze alleen geput hebben. Een gevoelen, dat nog bevestigd wordt door de bijzonderheid, dat hij op een van die plaatsen zich juist op de bron beroept, die door hem is gebezigd, zeggende, dat de Apostelen, wat hij daar mededeelt, dit hebben bericht. Wat zijn alzoo zijne merkwaardigheden der Apostelen anders dan een geschrift, of althans dan geschriften, waartoe wij de synoptici in hun tegenwoordigen vorm niet mogen brengen? Zoo dan meen ik uit het aangevoerde te mogen afleiden, dat Justinus onze drie eerste Evangeliën niet heeft gekend en gebezigd.
Deze onze bedenking geldt echter, in betrekking tot het boek van den Hr. Tj. W., slechts een punt van ondergeschikt belang. Wat hoofdzaken aangaat, hebben wij verder niet eene aanmerking.
De lof, dien wij dit boek gegeven hebben, heeft den S. ongetwijfeld reeds overtuigd, dat geen gebrek aan ingenomenheid met zijn arbeid oorzaak is geweest, dat het nu eerst in dit Tijdschrift door ons wordt aangekondigd. Het zal hem zelven ook wel bekend zijn dat vaak, ten gevolge van omstandigheden buiten de schuld van Schrijver, Redacteur, Recensent of Uitgever, de aankondiging kan vertraagd worden.
Zoo weinig kan zulk een gebrek van de vertraging hier de reden zijn, dat wij zelfs den wensch koesteren, dat zijn boek in nog eene andere taal, dan onze nederduitsche, worde uitgegeven, opdat ook het buitenland er mede bekend moge worden. Want het verdient dit ten volle en mij dunkt men zou het daar zeer apprecieeren.
Hoe dit echter zij, wij wenschen van harte den jeugdigen Doctor geluk met zijne welgeslaagde poging en hopen, dat hij onze literatuur met nog menig geschrift zal verrijken, waarin hij moeilijke kwesties zóó tot oplossing weet te brengen, als hij het hier gedaan heeft.

Olst, 1869.
H.E. Stenfert Kroese.

III. Opvoeding en Onderwijs.

Schoolboeken.

1. De kinderen van den buitenman; een schoolboekje bevattende korte lessen over landhuishouding, met eene aanbeveling van Dr. L. Mulder, Hoofd-redacteur der Landbouw-Courant. Door

{==89==} {>>pagina-aanduiding<<}

H. Baarschers, Onderwijzer te Hardenberg. 3e stukje. Met een kaartje in kleurendruk. Zwolle, W.E.J. Tjeenk Willink. 1868. 78 bl. ƒ 0,25.

Idem 4e stukje, Met afbeeldingen van landbouw-werktuigen. 1869. 68 bl. ƒ 0,20.

2. Het gele boekje. Leeslesjes voor de tweede klasse der lagere scholen, door H. Baarschers enz. 1868. 30 bl. ƒ 0,10.

3. Taal- en stijloefeningen voor de lagere scholen en burgeravondscholen, door H. Baarschers enz. 1869. 64 bl. ƒ 0,25.

4. Prettige ernst, Fabelen en versjes voor kinderen in school en. huis; door W. Seymour Mulder. Vijfde druk. Leeuwarden, G.T.N. Suringar, 1869. 48 bl.

5. Veldbloempjes, Vertellingen en versjes. Een leesboek voor de volksschool, door G. Tiemersma Hzn., Hoofdonderwijzer te Wildervank. Te Sneek, bij van Druten en Bleeker. 1869. 64 bl.

6. De kleine manufactuurwinkel. Leesboekje door J. Schmal, Hoofdonderwijzer te 's Gravenhage. Te Utrecht, bij S. Folkers. 1869. 31 bl. ƒ 0,10.

7. De kleine ambachtsman (als no. 6) 23 bl. ƒ 0,10.

8. De kruidenier en zijn winkel. Leesboek voor school en huis. (als no. 6) Goedgekeurd en ingevoerd door de Maatschappij tot Nut van 't Algemeen. Tweede herziene druk. 1848. 95 bl. ƒ 0,30.

9. Wat zult Gij worden? Leesboek over handwerken en bedrijven (als no. 6) 1869. 103 bl. ƒ 0,30.

10. Nieuwe verzameling van honderd leerrijke verhalen, voor kinderen; door J. de Vletter. Een leesboek voor de scholen. Vierde druk; de spelling van het Ned. Woordenboek gevolgd. Tiel, Wed. D.R. van Wermeskerken. 1848. 104 bl. ƒ 0,30.

11. Viooltjes. Vertellingen, sprookjes en versjes. Een leesboek ten dienste der volksschool door K. Hofkamp, Hoofdonderwijzer der leerschool, verbonden aan de Rijkskweekschool voor Onderwijzers te Groningen. Tweede druk. Groningen, P. Noordhoff en M. Smit. 1869. 127 bl. ƒ 0,30.

12. Avondvertellingen van Tante Agatha. Een tweede leesboek, volgende op Hilda's vertellingen. Door P.J. Andriessen, schrijver van onderscheidene werkjes voor de jeugd. Amsterdam, C.H. Brinkman. 1868. 74 bl.

13. Het Plantenrijk. Leesboek voor de hoogste klasse der lagere school, door J.E. Helge. Uitgegeven van wege het Nederl. Onderwijzers-Genootschap. Amsterdam, C.L. Brinkman. 1848. 112 bl.

{==90==} {>>pagina-aanduiding<<}


14. Allereerst Aardrijkskundig Schoolboekje, door H. Scheerder, in leven kostschoolhouder te Amsterdam. Op nieuw nagezien en naar de tegenwoordige staatkundige verdeeling ingericht. Met een plaatje, waarop de aardrijkskundige kunstbenamingen aanschouwelijk voorgesteld zijn. Negende druk. Te Zalt-Bommel, bij Joh. Noman en Zoon. 1869. 40 bl.

15. Grepen uit de land- en volkenkunde van Noordelijk Europa. Leesboek voor de scholen, door J.C. Kesler Jr. en J.C. Sander. Hoofdonderwijzers. Te Rotterdam, bij W.N.C. Roldanus. 1869. 146 bl.
Met een enkel woord meen ik ter aankondiging van bovenstaand vijftiental schoolboekjes te kunnen volstaan. De werkjes van den heer Baarschers zijn reeds algemeen bekend en door zeer vele deskundigen op hunne scholen ingevoerd; de heer B. heeft zich door zijne boekjes als een uitnemend practicus doen kennen. Ook de boekjes van den heer Schmal hebben reeds zulk een goeden naam, dat eene eenvoudige vermelding der titels voldoende is. De 1e druk van: ‘De kruidenier en zijn winkel’ is in 1848 op bl. 629 der Letteroefeningen door mij met ingenomenheid vermeld. De 2e druk vaart thans onder de vlag van 't Nut. Nos 4, 5, 10 en 11 komen mij voor aardige en bruikbare schoolboekjes te zijn.
Andriessen's schoolboekjes worden wel eens verschillend beoordeeld; ik voor mij vind, over 't geheel genomen, Hilda's vertellingen en de Avondvertellingen van Tante Agatha lieve verhalen.
Het Plantenrijk van den verdienstelijken Helge is minder geschikt voor leesboek op de school dan voor leesboek in huis; ik hoop dat het in elke schoolbibliotheek eene plaats moge vinden.
Van Scheerders Allereerst Aardrijkskundig Schoolboekje wordt hier de negende druk aangekondigd; het schijnt dus veel aftrek te hebben; de vorm van lesjes, die vragen en antwoorden behelzen, is evenwel niet zeer behagelijk. Ook zijn er wel enkele aanmerkingen te maken; bijv. bl. 19 alwaar het 3e antwoord op de vraag: ‘Wat kan men omtrent ons Vaderland aan (op?) merken?’ luidt:
‘Er is voorzeker geen land, waar het onderwijs aan de jeugd tot zulk eene hoogte van (hooge?) voortreffelijkheid is gebracht als in ons vaderland.’ Is dat niet wat sterk gekleurd? Op deze zelfde bladzijde wordt in antwoord op de vraag: ‘En waar zijn de hoogste streken in ons land?’ gezegd: ‘De hoogste streken

{==91==} {>>pagina-aanduiding<<}
in ons land zijn in Gelderland.’ Beter ware: in Limburg, Gelderland en Overijsel.
De heeren Kesler en Sander hebben zich voorgesteld in hunne ‘Grepen uit de land- en volkenkunde van noordelijk Europa, een leesboek te geven, dat te gelijk zou kunnen strekken tot uitbreiding van denkbeelden, vermeerdering van kennis en opwekking van leeslust.’
Is deze of gene soms geneigd om te vragen waarom dit onderwerp wel of dat niet besproken wordt, hij bedenke, het zijn grepen, en wel over 't geheel genomen gelukkige grepen. Zuidelijk Europa zal in een tweede stukje behandeld worden.

Verder hebben wij nog aan te kondigen: twee werkjes van den welbekenden Baarschers, beide in 1869 bij den heer Tjeenk Willink uitgegeven, en wel:
a. Het boekje met een prentje, zijnde een vervolg op het Gele Boekje; prijs 17½ ct. Dit boekje bevat wederom aardige leeslesjes en ontleent zijn titel hieraan, dat er vooraan een vrij goed gelukt prentje staat, twee kinderen voorstellende bezig met ‘kuilen graven’; een groot buitenhuis ziet men in den achter grond.
b. Kinderbrieven, prijs 20 cent. Dit werkje is, blijkens den titel, bestemd om te dienen als ‘Leesboek ter bevordering van een duidelijken en ongekunstelden briefstijl’. Ook hierin doet de heer B. zich als schoolman kennen; hij toch weet bij ondervinding hoe moeielijk het is de kinderen te leeren een dragelijken brief te schrijven. Moge dit boekje aan vele zijner ambtgenooten eene welkome leiddraad zijn. Dat dit reeds een 2e druk is, bewijst zeker dat het in eene bestaande behoefte voorziet. De meeste brieven zijn werkelijk ‘kinderbrieven’, enkelen vind ik er echter bij, die in zulk een pedant-moraliserenden preektoon zijn gesteld, dat ze nooit door een kind, zelfs niet door den allerbraafsten Hendrik, zouden kunnen geschreven worden. 't Zijn gelukkig uitzonderingen.
Voorts nog een boekje van den heer Schmal getiteld: ‘De jonge handelaar’, bij denzelfden uitgever als nos. 6-9. Prijs 30 ct. Dat ik met de boekjes van den heer Schmal ben ingenomen, heb ik reeds gezegd. Ook dit is voor eene hoogste klasse een zeer aangenaam en nuttig leesboek. De onderwijzer zal er ook stof genoeg in vinden om met zijne klasse over het

{==92==} {>>pagina-aanduiding<<}
gelezene te praten. Enkele lessen, bijv.: ‘Effecten-handel’, hebben bepaald toelichting noodig; een onderwijzer die in 't bezit is van een effectje zal die les niet beter duidelijk kunnen maken, dan door dat stuk met de coupons eens voor den dag te halen.

1. Handleiding tot oefening in de vervoeging der Fransche werkwoorden, door A. van der Hoeven, Instituteur te Hoorn. Te Haarlem, bij de erven F. Bohn 1869. 176 bl. ƒ 0,70.

2. Leiddraad bij de beoefening der Fransche taal. Door H.K. van der Woerd, onderwijzer in moderne talen te Groningen. Eerste cursus. Te Groningen, bij P. van Zweeden. 1869. 164 bl. ƒ 0,60.

3. Woordenlijst (behoorende bij den Leiddraad.) 26 bl. ƒ 0,15.

4. Die unentbehrlichsten Regeln der Deutschen Sprache. Zweite vermehrte und verbesserte Auflage, Groningen, bei P. van Zweeden. 1869. 23 bl. ƒ 0,30.

5. Deutsches Lesebuch. Prosa und Poesie. (Mit einem deutschholländischen Wörterbuche) von M.R. Bruck. Zweite, verbesserte Auflage. Deventer, A. ter Gunne. 1869. 240 bl.

6. Die klassischen Perioden der deutschen Literatur. Ein Handbuch der Geschichte der Blüthezeiten deutscher Dichtung. Für die oberen Klassen der höheren Bürgerschulen herausgegeben von M.R. Bruck. Erste Abtheilung. Die Blüthe der deutschen Dichtung im Zeitalter der Hohenstaufen. Erstes Bändchen. Deventer, Verlag von A. ter Gunne. 1867. 232 bl.

idem Zweites Bändchen. 1868. 208 bl. ƒ 0,90.

7. Leitfaden beim Unterricht in der Deutschen Literatur-Geschichte, zugleich Repetitionsbuch, bearbeitet von L. Obermüller, Lehrer an der höhern Bürgerschule in Harlem. Harlem, Erben F. Bohn. 127 bl. ƒ 0,90.

8. W. Zimmermann's Korte Engelsche lees- en vertaaloefeningen. Voor de Nederlandsche scholen en inrichtingen van onderwijs bewerkt door B. Dingemans, Leeraar aan de Hoogere Burgerschool te Zutphen. Tweede herziene druk. Te Sneek, bij van Druten en Bleeker. 100 bl.

9. W.D. Frerichs' Verzameling van opstellen, ter vertaling in het Engelsch, met de noodige spraakkunstige aanwijzingen en ophelderingen. Herzien en uitgegeven door L. Dekker Kz. en W. Viersen, Leeraren aan de Hoogere Burgerscholen te

{==93==} {>>pagina-aanduiding<<}
Sneek en te Nijmegen. Eerste gedeelte. Vierde druk. Te Sneek bij van Druten en Bleeker. 1868. 125 bl. ƒ 0,60.

Idem. Tweede Gedeelte. Derde herziene druk. 1868. 173 bl.

Idem. Derde Gedeelte. Tweede herziene druk. 1869. 194 bl.
Het is zeer moeielijk van een tal boeken van den aard der hierbij aangekondigde in een tijdschrift als dit een volledig overzicht te geven. Uitgebreide beschouwingen over schoolboeken behooren uit den aard der zaak eerder in onze paedagogische tijdschriften te huis; een dezer tijdschriften, de Schoolbode, heeft no. 1 reeds onder handen gehad; wie eene geheele reeks van aanmerkingen daarover wenscht te lezen, sla nos. 5 en 6 van den Schoolbode maar eens op; het zou waarlijk te droog worden die nog eens te gaan herhalen; 't spijt me echter, daar ik overigens nog al wat met de boekjes van den heer van der Hoeven op heb, te moeten bekennen, dat de meeste dier aanmerkingen niet ongegrond zijn.
No. 2 is een onvolledig boekje; het: ‘Aan den Lezer!’ nagaande, komt het mij voor, dat de bedoeling des schrijvers is: ‘de jongelieden, die de eerste klasse eener hoogere burgerschool willen bezoeken,’ door middel van dit werkje ‘gedurende den tijd, dien zij op de lagere school kunnen doorbrengen, met die bekwaamheden toe te rusten, welke als de grondslag van het voortgezet onderwijs kunnen beschouwd worden, en waarop de leeraren aan de hoogere burgerscholen gerust kunnen voortbouwen.’ Het boekje is dus, naar het mij toeschijnt, bestemd voor jongens eener middelste klasse van zoogenaamde fransche scholen. Het bevat eenige taalregels en een aantal thema's. Met den vervaardiger zeg ik: ‘Wel zal de onderwijzer veel moeten ophelderen, veel aanvullen!’ Misschien zullen de meeste onderwijzers daarom andere boekjes gebruiken; de voorraad is groot. Waarom men nog steeds ‘woordenlijsten’ laat drukken vat ik niet; er zijn goede en goedkoope woordenboeken genoeg.
No. 4 bevat 63 ‘orthographische’ en 16 ‘syntaktische’ taalregels. 'T is zeer beknopt en gemakkelijk om even na te slaan.
Nos. 5, 6 en 7 heb ik natuurlijk niet geheel doorgelezen, en kan er dus niet voor instaan, dat de ‘vuiligheidszoeker’ die de Tijd er op schijnt na te houden, niet hier of daar iets zou kunnen opduiken, waarvan misschien eene preutsche juffer het neusje zou kunnen optrekken. Of zou misschien no. 5 moeten worden afgekeurd om het volgende in een gedicht van Bürger voorkomend couplet?

{==94==} {>>pagina-aanduiding<<}


Wie Kindlein, welche der nährenden Brust 
Der Mutter sich sollen entwöhnen, 
So klagte sie Abend und Nacht den Verlust 
Und löschte ihr Lämpchen mit Thränen. 

Of zou men aanstoot moeten nemen aan de biecht van Reintje de Vos? (2e dl. van no. 6) of aan wie weet wat?
Laten wij echter de Tijd en anderen, die misschien alle boeken, behalve gebedenboeken, gaarne zouden willen afkeuren, ter zijde; hun geschreeuw zal, behalve misschien nu en dan als verkieziezingsmanoeuvre op eenige goed- en lichtgeloovige kiezers, weinig uitwerking hebben.
Genoemd drietal boeken durf ik gerust aanbevelen, ook aan hen die de schoolbanken ontwassen zijn.
Die klassischen Perioden der deutschen Literatur krijgt dadelijk een in 't oog vallend plaatsje in mijn boekenkast. Het woordenlijstje achter het Deutsches Lesebuch geplaatst, kan mijnentwege wegvallen. Obermüllers Leitfaden zou er bij winnen zoo het boek met een Inhaltsverzeichniss verrijkt werd.
De heer Dingemans heeft reeds in 1864 een voor Nederlanders bewerkten eersten druk het licht doen zien van Zimmermann's Englische Lesestücke; de groote aftrek welke dit boekje gevonden heeft, is de oorzaak dat wij dezen tweeden druk ontvangen. Als de firma van Druten en Bleeker thans geen buitengewoon groot aantal exemplaren heeft doen drukken, zou het mij zeer verwonderen zoo niet binnen weinige jaren een 3e druk van dit prettige vertaalboek noodig wordt.
De bewerking door de HH. Dekker en Viersen geleverd van Frerich's werk heeft reeds de vuurproef doorgestaan en wordt door vele onderwijzers met vrucht gebruikt.
De opstellen worden telkens voorafgegaan door de taalregels; velen zullen het misschien met mij wenschelijk achten, dat de HH. Dekker en Viersen die taalregels ook eens als afzonderlijke grammaire verkrijgbaar zullen stellen: het spreekt van zelf, dat de volgorde alsdan geheel zal moeten worden veranderd. Hier en daar mocht de correctie nog wat nauwkeuriger zijn, zoo moet op bl. 136 ‘Wo go to Paris’ zijn: We go to Paris, of liever nog, We are going enz. Aan hen die een examen in de engelsche taal willen afleggen, wordt het bestudeeren vooral van het 3e gedeelte van dit werk zeer aanbevolen.

{==95==} {>>pagina-aanduiding<<}

Na het afdrukken van het bovenstaande, zijn mij nog ter aankondiging toegezonden, het 3e deel (prijs ƒ 0,50) van de:
Manuel de lecture et de traduction française pour les écoles moyennes; par A. van der Hoeven. Amst., J.M.E. Meyer. 1869.
Voorts mag wel in eenen adem met no. 6 een boekje van denzelfden schrijver (Bruck) mede bij ter Gunne uitgegeven, genoemd worden, 't is getiteld: Abrisz der Geschichte der deutschen Litertaur. Für höhere Lehranstalten bearbeitet. Dit is een zeer handig en naar ik gis niet duur boekje.
Van den heer Okon, leeraar aan de hoogere burgerschool te Zwolle (zie Letteroefeningen 1868, bl. 634) zijn weder een paar schoolboeken verschenen, en wel:
T.J. Büscher, Fibel oder erstes Lesebuch, door den heer Okon ‘Für Niederländer eingerichtet’. ƒ 0,30; en:
‘Deutsches Lese- und Uebungsbuch;’ bestemd voor de laagste en middelste klassen van hoogere burgerscholen, gymnasien en andere ‘Unterichtsanstalten’. Prijs ƒ 1,25.
Ten slotte vermeld ik nog een paar fransche spraakkunsten: ‘Kleine fransche spraakkunst door H. Scheltema’. Prijs 15 cts. Amsterdam, J.D. Sybrandi. 1865; waarin 20 bladzijden voldoende zijn om de geheele fransche grammaire te doorloopen!
Beter zou mij bevallen:
Premiers éléments de grammaire française à l'usage des commençants par L. Paul Delinotte. Zutfen, A.E.C. van Someren. 1869. 124 bl.
Ik meen mij voor ditmaal tot deze eenvoudige aankondiging van bovenstaande werkjes te mogen bepalen.
Monitor.

IV. Bibliographisch Nieuws.

Zoo even heeft een tooneelstuk de pers van den Heer W.F. Dannenfelser te Utrecht verlaten, waarop wij de aandacht van onze lezers meenen te moeten vestigen. Vraagt men waarom? Wij antwoorden: niet om de nieuwheid van het onderwerp; - de titel van dit drama: ‘Elisabeth, koningin van Engeland’ is reeds voldoende, om aan te toonen, dat hier eene stof wordt behandeld, die niet vreemd is aan de tooneelwereld; - evenmin om de historische trouw, waarmeê deze belangwekkende vorstin in 't licht van haren tijd wordt voorgesteld, want de

{==96==} {>>pagina-aanduiding<<}
schrijver maakt zich herhaaldelijk aan grove anachronismen schuldig. - Nog minder, omdat wij dit stuk aan de pen van een onzer vaderlandsche dramatisten te danken hebben; want het werd ten dienste van de geniale Ristori door den bekenden Italiaan Paolo Giacometti geschreven.
't Noemen van dezen naam zal intusschen reeds genoegzaam hebben opgelost, waarom wij aan de verschijning van dit tooneelstuk eene eigenaardige beteekenis hechten. Men weet althans, dat niemand meer dan hij het talent bezit, om te dramatizéren. Zijne stukken mogen ons bij de lektuur onvoldaan laten, doch dit is zeker: dat zij voor de uitvoering uitstekend geschikt zijn. Geene afgetrokken redeneringen, beschouwingen, beschrijvingen - maar alles is plastisch, alles van den beginne tot den einde toe: actie. 't Is waar: gewoonlijk is het één hoofdpersoon, waarop àl 't licht valt - en dienen, de nevenpersonen slechts als schaduwen, die dit licht te beter doen uitkomen; - doch wie zal beweren, dat dit in een drama niet geschieden mag? Hoe 't zij: in zijn ‘Elisabeth’ heeft Giacometti al de kracht van zijn dramatizérend talent ontwikkeld, men leze bl. 25, 26, 34, 38, 39, 53, - en wij verheugen ons, dat hij in ons vaderland zulk een begaafde hand, als die van J.M. Anne, gevonden heeft, om zijn werk voor ons schouwtooneel te bearbeiden. Wat door haar geleverd werd, is waarlijk geen gewone vertaling, maar eene totale bewerking die getuigt van rijke kennis, grooten takt en zuiveren smaak. De dwalingen, die Giacometti op historisch terrein beging, ten einde op dramatisch gebied een treffender effect te kunnen sortéren, heeft zij nagenoeg allen hersteld. Ook hare taal is zuiver en goed, krachtig en schoon. Hartelijk hopen wij, dat Mevr. Kleine-Gartman, teregt ‘Nederland's uitstekendste actrice’ geheeten, aan wie dit tooneelstuk in zijn Hollandsch gewaad door haar werd opgedragen, er in slagen moge om bij de opvoering al de verdiensten van dit drama helder te doen uitkomen en alzoo de moeite te loonen, die de vertolkster daaraan ten beste gaf. Zóó belooft de zamenwerking van een dramatist als Giacometti, van eene vertaling
als hier door J.M. Anne geleverd werd en van eene reproductie, als wij van Mevr. Kleine mogen verwachten, zeker een buitengewoon kunstgenot bij de opvoering, welke eerdaags verwacht wordt.






















{==97==} {>>pagina-aanduiding<<}

Binnenlandsche letterkunde.

Bibliographie.




I. Fraaie Letteren.

Vertaalde Engelsche romans.

No. 1. TOT PLICHT TERUGGEKEERD. Uit het Engelsch ‘Broken to harness’ van Edmond Yates, door H. Jonker. Schiedam, H.A.M. Roelants. 1868. 2 Dln. gr. 8o. Prijs ƒ 6,50.

No. 2. CIRCE. Drie bedrijven uit het leven van een kunstenaar. Naar het Engelsch van Babington White. (Miss Braddon) door T.H. de Beer. Zutfen, J.H.A. Wansleven en Zoon. 1869. Prijs ƒ 2,75.

No. 3. HOE WILLIE TRAVERS DOCTOR WERD. Uit het Engelsche Studentenleven. Amsterdam, Ellerman en Hoitsema. 1868. 2 dln. gr. 8o. (Samen 400 bladzijden.) Prijs ƒ 4,-.

No. 4. IS HARE BEDE VERHOORD? Naar het Engelsch van Florence Marryat, Schrijfster van Liefdes strijd, enz. Amsterdam, J.D. Sybrandi. 1868. 3 Dln. Gr. 8o. Prijs ƒ 8,25.

No. 5. VROEGER OF LATER. Uit het Engelsch van Shirley Brooks, Schrijver van Eene bladzijde uit het zwarte boek. De Gordiaansche knoop, etc. Amsterdam, Ellerman en Hoitsema 1868. 3 Dln. gr. 8o. Prijs ƒ 8,90.
No. 1. Broken to harness - zooals de oorspronkelijke roman getiteld werd - is een term bij het dresseeren van paarden in gebruik. Of hij alleen in de rijschool of ook voor trekdieren gebezigd wordt, weet ik niet; maar ik vermoed van wel, omdat hij hier in figuurlijken zin op een echtpaar toegepast wordt. Spreken ook wij van het huwelijksgareel, dan zou men van jeugdige echtelingen, die in den beginne geen gelijken tred hielden en zijsprongen maakten, als zij eindelijk gedwee aan den huwelijksband loopen, kunnen beweren: zij zijn broken to har-
{==98==} {>>pagina-aanduiding<<}
ness of ‘aan het gareel gewend’. Zeer goed zou dit in eigenlijken zin ‘tot hun plicht gebracht’ mogen heeten, of, als het min of meer vrijwillig geschiedde, ‘tot plicht teruggekeerd.’
De Vertaler heeft dan ook, in mijn oog althans, de bedoeling van den Engelschen titel met laatstgenoemde woorden goed weder gegeven; waarschijnlijk, omdat wij in onze taal de door Yates gebezigde uitdrukking niet zonder omschrijving kunnen overbrengen en hierdoor de titel het puntige zou verliezen; misschien ook, omdat hij 't minder gepast, minder kiesch vond, een paar jonggehuwden bij een span paarden te vergelijken, dat - gedresseerd werd. Dit is bij mij het geval, en ik vind in deze betiteling van zijn boek, door den Engelschman, een nieuw bewijs voor het verkeerde van zulk soort van uithangborden.
Behalve het minder fijne der gebezigde uitdrukking, is er evenwel nog eene reden, waarom ik tegen deze omschrijvende titels telkens mijne stem verhef. Het gaat mij zooals menig lezer. Wij willen bij een verdicht verhaal niet vooraf gewezen worden op het een of ander thema, dat de schrijver plan heeft uit te werken. Het doet te veel denken aan zijn opzet, om wat hij wil vertellen zoo te schikken en te plooijen, als zijn thema vereischt, en dwingt onwillekeurig, te uitsluitend de aandacht te vestigen op die personen, van welke verondersteld worden kan, dat zij de hoofdrollen vervullen of de hoofdpersonen zijn zullen. Indien zij werkelijk de belangstelling waardig zijn, of hun lot aanstonds deelneming wekt, is de schade nog zoo heel groot niet; maar komen ook andere zaken en andere personen ter sprake, die even veel, zoo niet meer, de aandacht verdienen, zoo wordt deze manier steeds bedenkelijker. Het verdeelt niet slechts de opmerkzaamheid, maar het veroorzaakt een gevoel van spijt, dat aan die gewaande hoofdpersonen het overige ondergeschikt gemaakt of geheel opgeofferd wordt. In dezen roman van Yates is dit al zeer sterk het geval. Barbara en Churchhill zijn klaarblijkelijk de prima donna en de premier amoureux; als de roman een tooneelstuk was, zou ik zeggen: zij vervullen de hoofdrollen; maar Kate Mellon is oneindig belangrijker figuur. Is Barbara de conventioneele coquette, onder menschen van hooger stand opgevoed en aan hunne levenswijze gewoon; is haar huwelijk in zekeren zin eene mésalliance, althans een afdalen tot lager sport op de maatschappelijke ladder, met de gewone gevolgen hiervan; Kate

{==99==} {>>pagina-aanduiding<<}
Mellon is daarentegen een oorspronkelijk karakter; zij heeft eene eigene zeer belangrijke geschiedenis; zij is eene door meer dan een jong mensch begeerde partij; zij heeft invloed op het lot van de meeste personen in het verhaal, hetzij door hare eigene verliefdheid, hetzij door de liefde van anderen voor haar; zij brengt eindelijk alle gemoederen (zeker ook dat van den lezer) in beweging en, last not least! haar tragisch uiteinde geeft aanleiding, dat Barbara en Churchhill ‘tot plicht teruggekeerd’ mogen heeten. Hoe het met Kate Mellon afloopen zou, intrigeerde mij oneindig meer, dan de vraag, of het verkeerd gesorteerde huwelijk der beide eerste acteurs in het stuk mettertijd nog een gelukkig huwelijk zou worden, en het speet mij bijzonder, dat die arme Kate er zoo jammerzalig moest afkomen.
Dat ik zoo hierover schrijf, heeft zijne oorzaak in het wezenlijk belangrijke van dit boek. Van een weinig beteekenend verhaal komt het er minder op aan, of het beantwoordt aan zijn titel en ons meer of minder geeft dan deze beloofde. Yates vertelt te goed, om niet met belangstelling zijne romans ter hand te nemen; en ik durf verzekeren, dat deze niet onvoldaan uit de hand gelegd zal worden, als men hem met aandacht doorgelezen heeft. Ik vind hem veel beter, dat wil zeggen: meer beantwoordende aan de eischen der kunst, minder overdreven en minder onwaarschijnlijk, dan zijn Eindelijk land, vroeger door mij in dit tijdschrift aangekondigd.
Wat ik echter bij die gelegenheid in 't midden bracht over den trant van schrijven van Dickens en Thackeray, is op ‘Tot plicht teruggekeerd’ nog meer van toepassing, ja, ik zou kunnen zeggen, dat Yates zucht tot navolging van deze beroemde meesters in 't vak in dezen roman nog duidelijker doorstraalt, dan in den bovengenoemde. 't Is alsof hij Dickens wil nadoen in het uitvoerig beschrijven van alles wat hem voorkomt. Zelfs de winkel van een apotheker uit de buurt, wiens hulp bij een plotseling sterfgeval ingeroepen wordt, en die slechts eenige minuten ten tooneele verschijnt, wordt naawkeurig en breedvoerig beschreven! En Thackeray imiteert hij kennelijk in het inlasschen van humoristische en satirieke beschouwingen zonder den fijnen humor en echt satirieken geest van zijn model te bezitten. Over 't geheel wordt door dergelijke invoegsels, die geen dadelijke betrekking hebben op 't verhaalde, de gang van het verhaal noodeloos belemmerd en gerekt.

{==100==} {>>pagina-aanduiding<<}

Tot mijne spijt moet ik hier bijvoegen, dat de heer Jonker aan mijne gunstige verwachting van zijn vertaalwerk niet heeft beantwoord. Behalve ‘kop over bol’ voor ‘hals over kop,’ ‘pennen’ voor ‘spelden,’ ‘gestijfseld’ voor ‘gesteven,’ ‘hom’ voor ‘jabot,’ ‘klouwen’ voor ‘harken,’ ‘mouselinen’ voor ‘neteldoekschen,’ ‘steenolielamp’ voor ‘petroleumlamp’ en dergelijke meer, vind ik melding gemaakt van een ‘klakoog’ en een ‘herthond,’ woorden die ik niet versta, tenzij dit bij mij een gebrek is van kennis onzer moedertaal. Maar afgezien van deze minder goede woorden, is er zooveel stroefs en zulk een tal van deftige uitdrukkingen door hem gebezigd, die zeker in het Engelsch veel eenvoudiger klonken, dat de stijl er noodeloos door opgeschroefd wordt.
Ook de heer Roelants schijnt zich niet te storen aan mijne aanmerkingen op het innaaijen zijner boeken. Even als van mijn exemplaar van Eindelijk land, is dat van dezen roman reeds geheel doorgesleten op den rug, zoodat het in elkander hangt, nadat het slechts een paar maal gelezen werd! Lof komt den uitgever echter toe voor het portret van den schrijver, dat in plaats van een gewoonlijk leelijk titelprentje, tegenover den titel prijkt van het 1ste deel. Is deze goed uitgevoerde beeltenis van Yates ook zoo goed gelijkend, dan hebben wij hem ons voor te stellen als een jovialen Engelschen schrijver.

No. 2. Als Miss Braddon, toen zij haar Circe in Belgravia plaatste, met een enkel woord bekend had, dat zij haar onderwerp aan de Dalila van Octave Feuillet ontleend en naar eigen phantasie uitgewerkt heeft, zouden de Pall Mall Gazette en de Saturday Review haar zeker minder hard gevallen zijn. Van den uitbundigen lof, door aankondigers en recensenten haar toegezwaaid, zouden zij zeker wat afgedongen, maar haar boek niet gerangschikt hebben onder de prullen, die niet waardig zijn gelezen te worden. Nu moest deze letterkundige diefstal hen wel ontstemmen, juist om al die lofspraak, - want in de republiek der letteren heerscht gelukkig nog zooveel gevoel voor eerlijkheid, dat dergelijke vrijheden als hier genomen werden, aan de kaak worden gezet - en heeft dit ongunstig gewerkt op hun oordeel over een zeker niet onverdienstelijk werk. De Hollandsche vertaler doet in de voorrede wel zijn best, om haar vrij te pleiten, maar gaat hierbij te werk als de advokaat van eene

{==101==} {>>pagina-aanduiding<<}
onhoudbare zaak, hij overdrijft schromelijk! Om te bewijzen, dat hier geen ‘letterdieverij’ gepleegd is, spreekt hij van een groot schilder, die een meesterstuk leverde naar een denkbeeld, dat bij hem opkwam, door het zien van een uithangbord of van eene smakelooze prent....Met uw permissie, mijnheer de Beer! Laat Circe, wat ik nog niet toegeef, een meesterstuk zijn, dan nog is de kunstwaarde van Feuillets drama nooit te vergelijken met die van eene smakelooze prent of van een uithangbord. Ook uwe vergelijking met de Veers Trouringh, als in de pen gegeven door Monsieur, Madame et Bébé, gaat volstrekt niet op. Want hij was eerlijk genoeg boven de eerste stukjes in Los en vast te zetten: Eene Hollandsche Monsieur, Madame et Bébé; en dit nog wel, in weerwil dat er niets in voorkwam, dat naar vertalen of overnemen van gedachten, beelden, vergelijkingen enz. zweemde.
Zeker heeft de Veer de vraag naar oorspronkelijkheid geheel buiten 't spel gelaten en zal niet verwacht hebben, dat zijn Trouringh met Dr. van Woensels Lantaarn en onze klassieke treurspelen op de eene, Monsieur, Madame et Bébé met Rochefort's Lanterne en de treurspelen van Racine, Corneille etc. op de andere schaal gelegd zouden worden, om laatstgenoemden naar de hoogte te laten stijgen, als....als wat? Als ligt en digt werk van de Franschen. Ook is de questie, of The merchand of Venice geen meesterstuk is, omdat de intrigue genomen is uit ‘Gernutus, the jew of Venice,’ evenmin eene questie als, of aan Hamlet dit epitheton toekomt, omdat Shakespeare bij Saxo Grammaticus ter markt is geweest. Maar wat al die mannen deden of niet deden, doet hier niets ter zake, omdat geen hunner deed wat Miss Braddon zich veroorloofde, namelijk: een bekend drama van een gunstig bekenden, gelijk met haar levenden schrijver omwerken tot een roman en dien vervolgens als eigen werk uitgeven. De heer de Beer had dus de moeite zijner verdediging kunnen sparen en het oordeel over het voortreffelijke van de navolging boven het oorspronkelijke, of omgekeerd van dit boven Braddons werk, gerust aan de smaak van het publiek kunnen overlaten. Ik heb Dalila naast Circe gelegd en bevonden, dat drie vierde van den roman in het tooneelstuk is terug te vinden, hier en daar woordelijk vertaald zelfs; en dat het idee - waarop het bij zulke kunstproducten het meest aankomt - geheel van Feuillet is.

{==102==} {>>pagina-aanduiding<<}

De hoofdpersoon is in het drama zoowel als in den roman een kunstenaar, die zijne eerste liefde, zijne kunst, ja, alles verzaakt uit passie voor eene courtisane. Beide stukken moeten dienen om aanschouwelijk te maken, dat het genie zich niet mag laten binden door een alledaagschen huwelijksband, maar, om vrij de vleugels te kunnen uitslaan en zijn ideaal eenmaal te bereiken, slechts moet luisteren naar de ingeving der kunst. Bij beide auteurs wordt dan ook de kunstenaar uit den nederigen kring, waarin hij met talent op zijne kunst zich toelegde, in eene hoogere, voor zijne ontwikkeling schijnbaar meer geschikte sfeer overgeplaatst. Daar verzengt echter het vuur van den hartstocht - zijne liefde voor eene schoone vrouw - zijne vleugels; hij valt, zelfs zonder bevrediging zijner passie; valt diep, zonder eenige de minste kracht, om zich weder op te richten.
Bij Feuillet gaat de kunstenaar in zijne liefde voor zijne Dalila geheel verloren. De hartstocht overmeestert hem volkomen, en van zijne kunst - hij was toondichter - is geen sprake meer. 't Is met recht de Philistijnsche die haar Simson de haren afsnijdt. Alleen is het niet duidelijk of de moderne verliefde eerst alles verkregen heeft wat het voorwerp zijner liefde hem geven kon; Dalila is geen Lidewyde, of Feuillet heeft het kiesch gevoel van zijn publiek gespaard.
Maar bij Braddon maakt de kunstenaar - hij is schilder - zijne geliefde tevens tot het ideaal zijner kunst. Zijne passie voor de courtisane vereenzelvigt zich met zijne hartstochtelijke liefde voor zinnelijke schoonheid. Giulia te bezitten en haar beeld op 't doek te brengen wordt het ééne doel waarnaar hij streeft; en zoolang haar portret hem bezig houdt, kan hij leven van niet geheel bevredigde liefde. Als echter zijne hartstochtelijkheid hem zoo bedwelmt, dat hij, zonder het te bemerken, de goed begonnen schilderij letterlijk wegschildert; als hij eindelijk in plaats van het volmaakte portret der schoone vrouw ‘een chaos, in onoplosbare verwarring - een weefsel van lijnen, zonder vorm, ineengewerkt als de webben van eene menigte spinnen’ (bl. 192) te aanschouwen geeft, is hij vernietigd. Zijne passie herleeft later wel met verdubbelde kracht, de haren van dezen Simson groeijen ook wel weder aan, maar evenmin als den aanbidder van Delila baat dit den ongelukkigen kunstenaar; zedelijk en ligchamelijk verongelukt ligt hij eindelijk bedolven onder de puin-
{==103==} {>>pagina-aanduiding<<}
hoopen, niet van 's vijands, maar van zijn eigen afgodstempel.
Miss Braddon heeft eigenlijk het idee van Feuillet een weinig verder uitgewerkt, of misschien beter gezegd: in verband gebracht met de realistische richting in de schilderkunst. Zij heeft niet slechts willen aantoonen (zooals de Fransche dramatist), hoe de mensch met den schoonsten aanleg bezwijkt, als hij aan zijne hartstochten den teugel viert, of hoe de toovergodin der zinnelijke liefde haar slachtoffer zedelijk vermoordt; zij heeft ook willen laten uitkomen, dat het genie van den kunstenaar te gronde gaat, als het alleen oog heeft voor het zinnelijk schoone en niet hooger opziet, niet streeft naar de verwezenlijking der ideale, zuivere, onveranderlijke en onvergankelijke schoonheid.
Aan de Engelsche schrijfster komt dus de lof toe, meer te hebben gegeven, dan het oorspronkelijke, dat zij omwerkte; maar een lof, die zoo bijzonder groot niet is, omdat de Fransche schrijver haar zoo goed was voorgegaan, ja zoo goed had voorgedaan wat zij navolgde. Behoudens alle op Feuillets drama te maken aanmerkingen, is het alles behalve van zoo slecht gehalte als mijnheer de Beer wil laten voorkomen; en Miss Braddon heeft slechts den ‘naam’ en den ‘vorm’, volstrekt niet den ‘inhoud’ en de ‘strekking’ veranderd, zooals hij beweert. Die inhoud is alleen gewijzigd door den toondichter tot een schilder te maken, en de strekking, zoo als ik boven zeide, eenigszins verder uit te werken. Overigens zijn de karakters zoo gelijk, zijn Laurence Bell en André Roswein zulke dubbelgangers, Giulia d'Aspramonti en Léonore prinses Falconieri zulke op elkander gelijkende akelige onmenschen, zelfs Mocatti en Carnioli zoo naar hetzelfde patroon geknipt, dat men zich verwonderen moet, hoe eene schrijfster van naam zoo slaafs heeft durven copiëeren.
Wil dit nu zeggen, dat ik haar roman op zich zelf afkeur en hier een veroordeelend vonnis uitspreek? Wel neen! Noch Dalila noch Circe verdienen misschien al den lof, dien men beide heeft toegezwaaid, maar nog veel minder, dat ze als prullen worden ter zijde geschoven. Heeft in de Utrechtsche Courant van 17 Maart ll. een beoordeelaar getuigd, dat hij Dalila uitmuntend had zien opvoeren en bij die gelegenheid Feuillet recht laten wedervaren; Circe verdient evenzeer, dat het gelezen en ter harte genomen wordt. Wij zeggen den schrijver in de Utrechtsche na: ‘de les’ - die beide kunstvoortbrengselen ge-
{==104==} {>>pagina-aanduiding<<}
ven - ‘is vreeselijk; maar moet zij het niet zijn in eene wereld, waar de hartstocht zoo veel schoons en goeds verstikt en hare slagtoffers soms de edelsten, de besten zijn?’
Aan beide auteurs komt bovendien de lof toe, dat zij, bij het geven van hunne vreeselijke les, ons kiesch gevoel gespaard en niets te zien gegeven, niets besproken hebben, wat den geïncrimineerden hartstocht in het nog onbedorven gemoed zou kunnen opwekken, of nieuw voedsel geven bij den reeds door hem bezoedelden jongen mensch. Het is wel eene meer of min denkbeeldige wereld, waarin de auteurs ons rondvoeren, de door hen geschetste courtisanes zijn wel uitzonderingen, waarmede niet iedereen dagelijks in aanraking komt, en deze soort van lectuur voor jongelieden niet de verkieslijkste, omdat zij te veel tot de verbeelding spreekt, al schildert zij juist geen onreine beelden en verleidelijke tafereelen; maar van den anderen kant kan het geen kwaad, dat aanschouwelijk wordt voorgesteld, hoe snel en toch zoo ongemerkt de onbevangen jeugdige mensch van den rechten weg afdwalen kan en wat er van hem wordt, als hij zijne liefde voor alleen zinnelijke schoonheid niet bij tijds en met kracht bestrijdt.
Van het werk van vertaler en uitgever durf ik gerust de verzekering geven, dat het zeer verdienstelijk is. Men bemerkt volstrekt niet eene vertaling te lezen en druk en papier verhoogen het genot der lectuur. Het spijt mij daarom dan ook, dat ik bovenstaande opmerkingen, naar aanleiding der Voorrede, heb moeten maken. Had de heer de Beer eenvoudig melding gemaakt van de beschuldiging van plagiaat of met een paar woordeu gezegd, dat de schrijfster naar Feuillets tooneelstuk haar verhaal bewerkte, ik zou geen reden gehad hebben, om hem tegen te spreken. Maar Miss Braddon te willen vrijpleiten en dit nog wel ten koste van den oorspronkelijken auteur, aan wien zij de hoofdzaak, ja, het grootste deel van haar werk te danken heeft - ik moet bekennen, dat mijn letterkundig geweten hiertegen opkwam.

No. 3. Er is weinig overeenkomst tusschen de romans van Yates en Braddon en het werk van den onbekenden schrijver, waarin verhaald wordt ‘hoe Willie Travers doctor werd.’ De overgang van de hierboven besproken voortbrengselen der vruchtbare pennen van de twee genoemde auteurs tot deze lettervrucht

{==105==} {>>pagina-aanduiding<<}
van Engelschen bodem is dan ook volstrekt niet geleidelijk. Van opklimming van het minder goede tot het betere mag ik niet spreken, als ik de kunstwaarde in aanmerking neem; maar evenmin van afdaling of lager schatting, als ik op het zedelijk gehalte acht geef. Dit boek is sui generis, als ik de reeks van Engelsche romans mij voor den geest roep, die mij in den laatsten tijd onder de oogen kwamen, en maakte op mij den indruk, alsof een Duitscher of Hollander het geschreven had, die zijne denkbeelden over afschaffing van sterken drank en over philantropische bemoeijingen met armen en verwaarloosden in den vorm van een verhaal wilde mededeelen, met de nevenbedoeling, om jongelieden te waarschuwen voor de verleiding bij hunne intrede in de wereld en van onmatigheid af te schrikken door te wijzen op de gevolgen der zonde voor tijd en eeuwigheid. Een echt Engelsche auteur van dit genre geeft doorgaans meer ruimte aan kleine detailteekening, aan uitvoerige persoonsbeschrijving en aan de fijne schakeering van het gemoedsleven, als het door godsdienstige sentimenten wordt in beweging gebracht.
Deze opmerking geldt echter alleen de wijze, waarop de lessen en vermaningen hier gegeven worden ingekleed, want het zijn en blijven Engelsche menschen en Engelsche toestanden, die beschreven en besproken worden. Dat gemoedelijke ernst en heilige ijver voor het behoud der zielen van zoo ligt op het pad der zonde afdwalende medemenschen daarbij de pen bestuurden, lijdt bij mij geen twijfel. Het kost mij daarom moeite aanmerkingen te maken, ja, het spijt mij zeer, dat ik niet met meer nadruk aanprijzen mag. Sympathie met 's schrijvers goede bedoeling doet mij aarzelen; maar aan den anderen kant zijn het de eischen der kunst, die mij terughouden, lof toe te zwaaijen, waar aan die eischen niet of slechts in geringe mate wordt voldaan. Welk rechtgeaard mensch zou niet gaarne iedere poging toejuichen, die wordt aangewend, om het misbruik van den sterken drank tegen te gaan en het lot van duizende verwaarloosde natuurgenooten te verbeteren? Wie zou niet met acclamatie ontvangen en helpen verspreiden alle goede boeken met dit doel in 't licht gegeven? Maar dan moeten die pogingen ook doelmatig, die boeken zoo geschreven zijn, dat men met grond de lezing kan verwachten, juist door hen, die ze noodig hebben en voor wie ze geschreven zijn. Dan moeten ze vóór

{==106==} {>>pagina-aanduiding<<}
alles niet preekerig en saai zijn of alleen geschikt voor hen, die in hunne geloofsleer reeds het middel tegen alle gevaarlijke zonden en tot toekomstige zaligheid meenen te bezitten; noch voor hen die reeds aan philantropische bemoeijingen veel tijd en veel geld besteden. Voor laatstgenoemden mogen bekeeringsgeschiedenissen en verhalen van wel geslaagde middelen, die werden aangewend om dronkaards en slechte vrouwen te recht te brengen, vingerwijzingen zijn, hoe zij in voorkomende gevallen hebben te handelen; vrome zielen mogen gesticht worden door het verhaal van gemoedelijke medechristenen, die net zoo dachten en handelden, leden en streden als zij; - voor hen, die zelf reeds ernstig gestemd zijn, is de vorm van den roman niet noodig; het eenvoudig, waarachtig verhaal of de rechtstreeks stichtelijke lectuur treft beter het doel, dat wordt gemist bij diegenen, die er eigenlijk behoefte aan hebben, al beseffen zij zelven die behoefte nog niet, maar die door het preekerige en saaije, ik voeg er bij: het vaak onfrissche en ziekelijke van dergelijke lectuur worden afgeschrikt.
Op den titel van dezen roman staat: ‘uit het Engelsche studentenleven.’ Dit, in verband met het doctor worden van W. Travers, zou al ligt doen vermoeden, dat hij voor de studeerende jongelingschap, althans voor jongelieden geschreven werd. Ik verbeeld mij een jong medicus, die het boek ter hand neemt. Hoofdstuk I-III zal hij misschien met belangstelling volgen; maar in IV begint hij reeds over te slaan; in V ook weder veel, dat hij nu maar voorbijgaat; in Hoofdstuk VI gekomen....‘wat een gezeur!’ hoor ik hem mompelen, en zoo het geheele werk door. Hier en daar nog eens kijken, hoe het met Stanley afloopt....wat er van Willie zelven wordt....maar, als hij gedurig stuit op philantropische bemoeijingen en religieuse gesprekken, zal hij het boek uit de hand leggen, mogelijk wel in een hoek werpen, en u op uwe vraag, hoe hij het vond? antwoorden: ‘'t was mij al te taai!’ Aan studenten van de andere faculteiten, zelfs aan jongelieden die niet studeeren, zullen zelfs die eerste hoofdstukken niet bevallen; en allen, die eenigszins op de hoogte van hun tijd zijn, jongeren zoowel als ouderen, zullen zich weinig aangetrokken gevoelen door de in bijbelsche termen ingekleede utiliteitsleer van den schrijver; ik vrees zelfs, dat er onder zijn, die zullen spotten met de kinderlijke voorstellingen van Ernest en Edith van den

{==107==} {>>pagina-aanduiding<<}
hemel van geluk, dien zij na hun aardschen strijd hopen binnen te treden.
Wie blijven er dan nog over, voor wie dit boek nuttig zou kunnen zijn of eene aangename lectuur kan opleveren? Zij, die dezelfde geloofs- en zedeleer omhelzen als de schrijver en op jeugdigen leeftijd reeds beginnen te denken aan het verzaken van alle wereldsche vermaken; zij, die het ideaal van een Christen zien in een armen- en ziekenbezoekenden, zondaren terechtbrengenden philantroop. Ik herhaal, dat ik de bedoeling van den auteur eerbiedig, zelfs sympathie gevoel voor zijn welmeenenden ernst; maar het middel, dat hij aanwendt, acht ik ondoelmatig. Of het voor Engelands jeugd nog geschikt is, haar een hemel van ongestoorde rust en eeuwigdurend genot te beloven, als zij de wereld en hare begeerlijkheden verzaken; of haar te dreigen met hel en verdoemenis, als zij blijven wandelen naar den lust hunner oogen en de begeerte van hun hart, laat ik in 't midden; maar voor ons opkomend geslacht is dieper opvatting van de godsdienst van Jezus noodig; en, - het zij hier in 't voorbijgaan gezegd - dat tallooze bemoeijingen om jonge menschen tot waarachtigen levensernst te brengen vruchteloos blijven, schrijf ik voor een groot deel toe aan de bekrompenheid waarmede diezelfde godsdienst nog altijd als eene utiliteitsleer opgevat en aangeprezen wordt.
Om nu nog iets te zeggen van de verwaarloosde eischen der kunst en ook van dien kant mijne vrees te rechtvaardigen, dat dit boek niet veel lezers zal vinden, moet ik den schrijver beschuldigen van zijn toeleg, om zijne denkbeelden aan den man te brengen, te veel te verraden en de plastische kunst aan de stichting en de strekking opgeofferd te hebben. Willie, die de hoofdpersoon moest zijn, is dit eigenlijk niet; hij dient alleen om te laten uitkomen aan welke gevaren de zedelijkheid van een jong mensch blootgesteld is, en, om in zijne kameraden de vreeselijke gevolgen van het misbruik van sterken drank te doen uitkomen. Het karakter van den toekomstigen doctor is, dat hij geen karakter heeft, en dat hij zich meer door anderen tot een vromen jongeling vormen laat, dan dat hij zelfstandig zich ontwikkelt. Een medisch student, die reeds aan eene zondagsschool medewerkt, is zeker niet het echte type van een flinken toekomstigen arts. De zoodanige heeft zelf nog veel te veel te leeren, om zich al dadelijk met het onderwijs aan anderen in

{==108==} {>>pagina-aanduiding<<}
bijbelsche geschiedenis, geloofs- en zedeleer in te laten. Neen Ernest is de hoofdpersoon, Ernest de model-philantroop! Hij vervult de zwaarste rol, hij strijdt een innerlijken, moeijelijken strijd; en al is eene ziekelijke levensbeschouwing de hoofdoorzaak van dien strijd, al is zijne overtuiging, dat iemand die zich aan God wijdt niet trouwen mag, onchristelijk, dit doet niets ter zake; hij is eene nobele figuur, hij bestrijdt wat Satan hem ingeeft, hij overwint Satan, de wereld, zich zelven....en boeit den lezer, in weerwil van het medelijden dat zijne kinderachtige droomerijen van hemelsche zaligheid inboezemen.
Dat uit het standpunt der kunst gezien, oom Travers volstrekt niet beantwoordt aan de beschrijving, in 't begin van hem gegeven, en een nevelachtig beeld is en blijft, werkt ook niet mede, om de kunstwaarde te verhoogen van het boek, dat het best is te klassificeeren onder de rubriek: godsdienstige en zedekundige verhalen, zooals die in vroeger tijd in de mode waren. Als 't voor 60, 70 jaar uitgekomen ware, zou 't zeker meer actueel zijn geweest.
Waarom de uitgever zijne 400 bladzijden, waarlijk niet compressen druk, in twee akelig dunne deeltjes (nog dunner dan noodig was door zulk grauwgeel dun papier te gebruiken) heeft gesplitst, begrijp ik niet. 't Geheele werk had best op 300 pagina's kunnen staan, en zou alsdan slechts een behoorlijk boekdeel van ƒ 2,80 hebben gevormd, geld genoeg voor een werk als dit. Of heeft hij den vertaler een flink honorarium gegeven voor zijn degelijk werk en daarom den prijs op ƒ 4, - moeten zetten? In dit geval heeft hij reden van verschooning; maar ik vrees, dat de duurte van het boek toch de leesgezelschappen en bibliotheken zal afschrikken.

No. 4. Of eene moeder, die God bidt om het behoud van haar kind, opdat zij te midden der haar omringende duisternis, ‘althans ééne lichtende sterre moge aanschouwen,’ - of eene zoo biddende moeder geacht kan worden, onder haar gebed gedacht te hebben aan het eeuwige leven, of aan het hooger geestelijk belang van haar kind, en niet aan haar eigen lief en leed, ben ik zoo vrij in twijfel te trekken. Eene in haar huwelijk diep ongelukkige vrouw, is het volstrekt niet kwalijk te nemen, dat zij de vurigste smeekgebeden en de grootste beloften ten hemel zendt bij het ziekbed van ‘het eenige, wat zij bezit’

{==109==} {>>pagina-aanduiding<<}
en, die ‘indien het haar ontnomen werd, niets meer zou hebben waarvoor zij leven kon’; maar als de schrijfster, na verhaald te hebben, dat de kleine zieke herstelde, op de vraag van den titel nog een ander antwoord mogelijk acht dan een eenvoudig ‘ja!’ begrijp ik niet. Zij heeft gevraagd, gebeden om zijn behoud; het kind werd behouden; dus is voor de biddende ‘hare bede verhoord,’ en niets meer. Mogen theologen en philosophen beredeneeren, of het in 't leven sparen van haar zoontje geschiedde, ómdat of nádat zij gebeden heeft; voor de moeder in het verhaal van Miss Marryat bestaat deze questie niet; zij heeft de volle overtuiging, dat God hare belofte aangenomen en haar geschonken heeft wat zij vroeg. Ook roert de schrijfster zelve in het geheele boek dit onderwerp niet meer aan en ligt de strekking van het verhaal in het gezegde van den Zendeling (bl. 261 van het 3de deel): het gebed der moeder is verhoord ‘in een veel heerlijker zin, dan zij in hare kortzichtigheid ooit vermoed had.’ Immers het in 't leven gespaarde kind wordt de held van dezen roman, van wien zijn vriend de dominé (niet de zendeling) met eenigen grond zeggen kan: ‘hij is een der beste menschen, die ik ken.’ Van zoo iets zou nooit sprake hebben kunnen wezen, als hij op zoo jeugdigen leeftijd gestorven ware; maar hiermede vervalt ook, naar mijn oordeel, het gepaste van de vraag op den titel, en geeft Miss Marryat een nieuw bewijs voor het verkeerde van zulke vragende titels. Zij heeft er zeker niet op gerekend, dat zij aanleiding geeft, om onder 't lezen te vragen: ‘wat wil de auteur toch met dat al of niet verhooren der moederlijke bede? Zij heeft immers haar zin gekregen?’....Ja, wat meer is, die moeder figureert alleen in de inleiding en sterft, als haar kind slechts een zesjarig knaapje is.......
Eene andere questie zou zeker beter op den titel hebben kunnen staan, - verondersteld, dat het noodig was of aanbevelenswaardig zulk een uithangbord te gebruiken! - namelijk: Wat is beter voor een mensch, dat hij sterft in zijne prille jeugd of eerst dan, als hij door het lot gelouterd tot zekeren trap van geestelijke ontwikkeling is gekomen? En zoo zou men kunnen blijven vragen: ware 't niet nog beter als hij nog later, nog na meer oefening gestorven ware? enz. enz. Maar ik herhaal, dit zijn theologische of philosophische questies; en wie ze in een roman behandelt of een verhaal verdicht, om zijne meening diensaangaande aanschouwelijk te maken, neemt eene

{==110==} {>>pagina-aanduiding<<}
moeijelijke - haast schreef ik: onuitvoerbare taak op zich.
Gelukkig draagt Miss Marryats boek weinig of geen sporen van deze theologische strekking. Het verhaal is op zich zelf belangrijk genoeg, om den lezer te boeijen. Het laat duidelijk doorstralen, dat de schrijfster niet van de banale leer is, dat de deugd door tijdelijken voorspoed beloond wordt, maar wel ten volle overtuigd, dat er ook zonder die belooning, op zich zelve hooge waarde aan dient te worden gehecht. Jammer, dat zij wat al te uitvoerig wat er in de gemoederen harer personen omgaat uitspint, en niet liever wat meer te denken overlaat; of uit de handeling wat zij denken en gevoelen laat afleiden; maar dit laatste is ook zoo moeijelijk!.....Ook moet de lezer zich voorbereiden op eene teleurstelling aan het einde. Als hij meent, dat alles ten laatste nog voor den held en de heldin van het drama te recht zal komen, wordt hij onaangenaam verrast door te stuiten op bittere wanhoop, in plaats van op eene met grond verwachte uitkomst. In de werkelijkheid gebeuren zulke dingen; menigeen is van de hoogte van rechtmatige levensvreugde neergestort in de diepte van rechtmatige smart; in een roman mag dit wel degelijk voorkomen; zulke contrasten of pijnigende lotsverwisselingen doen goede werking en maken het verhaal piquant; maar voor een slot te bewaren, wat midden in den loop der gebeurtenissen moest opgenomen zijn, als ontknooping te geven, dat de hoofdpersoon tot wanhoop vervalt, aan God en menschen twijfelt zonder iets dat er op volgt - neen, dit is naar mijn inzien geen middel om in romanlectuur het aangename met het nuttige te paren. Had de schrijfster kunnen aantoonen, hoe die wanhoop weggenomen, hoe uit den nacht van ellende een nieuwe dageraad van hooger geestelijk leven was opgerezen, of welken heilzamen invloed droevige ervaring op de voor oogenblikken wanhopige en hare familie had uitgeoefend, ik zoude er vrede mede hebben; maar haar zoo diep ongelukkig aan de verbeelding der lezers over te laten, vind ik wreed, noem ik zelfs eene kunstfout.
Wie niet opziet tegen een lang verhaal in drie deelen, geheel op de eigenaardige Engelsche manier verteld, zal hier, in weerwil mijner opmerkingen veel waars en schoons en goeds kunnen vinden, en voor het aangenaam lezen heeft de vertaler door zijne uitmuntende overzetting, de uitgever door zijne tamelijk goede uitgaaf, gezorgd.

{==111==} {>>pagina-aanduiding<<}

No. 5. Er wordt echter veel meer geduld vereischt, om de drie deelen van dezen roman te boven te komen, dan tot het lezen van die van Miss Marryat. Herhaalde malen heb ik dit boek ter zijde willen leggen, om mij van de aankondiging af te maken met een: ‘No. 5 niet leesbaar voor iemand, die nog iets nuttigs te doen heeft of zich nog met iets anders vermaken of bezig houden kan;’ maar telkens vatte ik het weder op, omdat het deze totale verwerping toch niet verdient. Ook zijn er onder de romanlezers, die men ‘taai’ zou kunnen noemen, omdat zij met groote volharding de meest gerekte verhalen van stukje tot beetje weten te volgen. Welnu, wat hier verhaald wordt is, op zich zelf genomen, nog zoo kwaad niet, prikkelt de nieuwsgierigheid, doet telkens vragen hoe alles toch wel afloopen zal, en geeft eene uitkomst, waarmede iemand, die niet veel eischt, best tevreden kan zijn: ‘vroeger of later,’ de liefde van het huwelijkspaar komt, zij worden eindelijk gelukkig; wat wil men meer?
Er behoort zeker vernuft toe, om eene intrigue te bedenken, geregeld te ontwikkelen en tot eene goede ontknooping te brengen, zooals die van dezen roman. De verwikkeling ontstaat uit het boosaardige plan van een soort van geneesheer of apotheker, die den ongelukkigen val van het dak van een loodgietersknecht exploiteeren wil, om geld te verdienen. Uit een bij dien val in 's mans handen gevonden medaillon stelt hij - ik bedoel de apotheker - een verhaal samen, dat den goeden naam van een fatsoenlijk meisje in verdenking brengen en hare familie bewegen moet, het geheim van hem te koopen. Het geloof slaan aan de bedektelijk in omloop gebrachte praatjes, zoowel door den man waarmede zij trouwt, als door zijne vrienden, in verband met ter harer oore gekomen berichten aangaande het voormalig leven van haar echtgenoot, brengen den lezer in den waan, dat de schurk, die de zaak met veel beleid op touw gezet heeft, zal slagen; en in weerwil van het vreeselijk gerekte, zelfs hier en daar onwaarschijnlijke van de geheele toedracht, leest men door, om te weten ‘hoe 't afloopen zal.’ Ik verhaal dit hoe? hier niet, omdat al het belangwekkende weg zou vallen, als men vooruit reeds dien afloop berekenen kon. Dit zal echter niemand naar mijn inzien doen, om de eenvoudige reden, dat de zaak niet natuurlijk afloopt, maar er een Deus ex machina bijgehaald wordt, dien zeker

{==112==} {>>pagina-aanduiding<<}
geen mensch anders dan de schrijver te hulp geroepen zou hebben.
Het boek is goed vertaald; maar, hoe iemand, die de Engelsche zoowel als de Nederl. taal zoo goed meester is - behoudens aanmerkingen die er te maken zouden zijn - behagen kon hebben, zooveel tijd aan zulk een boek te besteden, gaat boven mijn begrip. Ik betreur de uren die ik noodig had om het door te lezen; maar, zooals ik boven reeds zeide, dat er lezers zijn, die smaak hebben in zulke lectuur blijkt uit het vertalen en uitgeven, dat beide een degelijker boek waardig zou zijn.

Kampen, October 1869.
J. Hoek.

II. Rechts- en Staatswetenschappen.

De politieke partijen. Beschrijving van haar karakter en haar geest, door Dr. J.C. Bluntschli, Hoogleeraar te Heidelberg. Uit het Duitsch vertaald door E. Ortel. Amsterdam. J.H. Gebhard en Comp. 1870.
Eene uitnemende studie over een zeer belangrijk onderwerp wordt in bovenstaand werk onzen landgenooten ter lectuur aangeboden. De schrijver Dr. Bluntschli heeft zich door zijne vele werken over staats- en volkenrecht een zóó grooten en zóó verdienden naam verworven, dat elke nieuwe vrucht van zijn arbeid geacht kan worden iets goeds te bevatten en althans der lezing overwaardig te zijn. Die verwachting wordt dan ook in deze studie over de politieke partijen niet beschaamd. Grondige wetenschap met rijpe levenservaring en groote gematigdheid gepaard, spreken uit elke bladzijde van dit boek. De voorstelling is daarenboven (wat wij van de Duitschers niet altijd gewoon zijn) volkomen duidelijk en zeer onderhoudend. Geen ijdel vertoon van kamergeleerdheid in duistere en ellenlange volzinnen gehuld, zal men in dit boek vinden. Uit alles blijkt dat de schrijver een open oog heeft voor de toestanden en behoeften van het werkelijk leven. Steeds draagt hij zorg zijne beschouwingen door feiten (en wel vooral uit de politieke geschiedenis der laatste jaren) toe te lichten en op te helderen. En al moge men niet in alles zijne zienswijze deelen, men zal toch moeten erkennen dat geen bevooroordeelde maar een naar strenge waarheid strevende geest des schrijvers pen bestuurd heeft en dat zijn boek,

{==113==} {>>pagina-aanduiding<<}
zoo door vorm als inhoud echt praktisch en voor een ruimen kring van ontwikkelde lezers uitnemend geschikt moet geacht worden. Voegen wij er bij dat de vertaler naar ons voorkomt, zeer goed in zijne zaak is geslaagd en het oorspronkelijke in duidelijke en vloeiende taal heeft weêrgegeven.
Bluntschli heeft zijne studie in tien hoofdstukken verdeeld naar de volgende inhoudsopgave. I. Wat is politieke partij? Wàt factie? II. Soorten en namen der partijen. III. de Ultramontaansche partij; IV. Stahl's leer van de partijen; V. de leer der partijen van Rohmer; VI. het Radicalisme; VII. het Liberalisme; VIII. het Conservatisme; IX. het Absolutisme; X. het psychologische beginsel in de politiek. Uit deze opgave blijkt reeds dat de inhoud zeer rijk belooft te zijn. En zoo is het ook. Moesten wij echter eene keuze doen, wij zouden de voorkeur geven aan de vier eerste hoofdstukken, waarvan de beschouwingen ons toeschijnen zoo treffend juist te zijn dat ieder onbevooroordeeld lezer hare waarheid moet erkennen. Ook de waarde der volgende zes hoofdstukken willen wij geenszins verkleinen. Wij treffen ook daarin veel aan waarmede wij ons volkomen kunnen vereenigen en dat wij als schoon en juist gedacht beschouwen. Maar de leer der partijen van Rohmer welke door Bluntschli in de meeste opzichten schijnt gevolgd te worden, moet (waarover straks nader) o.i. met groote voorzichtigheid worden toegepast, wil men begripsverwarringen voorkomen. En hoewel ook aan haar praktisch belang niet kan ontzegd worden, toch zullen o.i. de in de vier eerste hoofdstukken ontwikkelde stellingen meer bijval vinden dan die welke op het voetspoor van Rohmer in de volgende worden verkondigd. Doch het wordt tijd dat wij uit den rijken inhoud een en ander (want een volledig overzicht van het geheel, verwachte men in deze aankondiging niet) meêdeelen.
‘Wat is eene politieke partij? Hebben politieke partijen recht te bestaan en zijn zij nuttig of schadelijk voor het welzijn van den staat?’ Ziedaar vragen die vooral in de laatste jaren bij ons te lande bijzonder dikwijls ter sprake kwamen en waarover een niet gering verschil van gevoelen heerscht.
Bekend is het dat velen in Nederland het bestaan van scherp afgeteekende politieke partijen als een groote ramp beschouwen. De bedaarde en steeds tot transactie geneigde aard van ons volk heeft rust en orde lief en wordt niet gaarne daarin gestoord.

{==114==} {>>pagina-aanduiding<<}
Nu is het echter zeker dat zoodra zich in den staat verschillende partijen vormen, waarvan elke bepaalde beginselen tracht te handhaven, een levendige strijd tusschen de woordvoerders dier beginselen moet ontstaan en het is even zeker dat in de volksvertegenwoordiging uit den aard der zaak die strijd zich het hevigst openbaart en dan dikwijls de afdoening van gewichtige zaken vertraagt of verhindert.
Evenals alles op deze wereld heeft dus het partijwezen zijne nadeelige gevolgen. De vraag is echter of de lichtzijde de schaduwzijde niet verre overtreft en boven alles of in een ontwikkelden staat partijvorming niet noodzakelijk is, zoodat wij op moeten houden met te jammeren over sommige nadeelen, maar veeleer de noodzakelijkheid der partijen erkennende, moeten trachten niet een onnutten strijd tegen windmolens te voeren, maar integendeel het goede in het bestaande te waardeeren en het kwade zooveel dat in onze macht is, te verwijderen.
En nu meenen wij te mogen beweren dat het even ongerijmd zou zijn het verschil van gevoelen in 't algemeen te willen verbieden, als tegen het bestaan van politieke partijen te strijden. Overal waar vrijheid van spreken en schrijven bestaat, zal men ook partijen zien verrijzen om de eenvoudige reden dat partijen niets anders zijn dan vereenigingen van personen, die ten opzichte van sommige groote beginselen overeenstemmen. Het spreekt van zelf dat ieder die met overtuiging een beginsel is toegedaan, wenschen moet dat beginsel niet alleen in de theorie, maar ook in de praktijk ingang te doen vinden. Hoe veel te meer geldt dit van de politieke beginselen, waarbij het niet om bloote abstracties te doen is, maar die eerst door hare invoering werkelijkheid en waarde verkrijgen. Niets is dus natuurlijker dan dat vooral op politiek gebied een dikwijls hevige partijstrijd wordt aangetroffen, daaruit ontstaande dat gelijk in den aard der zaak ligt, zij die in de toepassing van zekere beginselen het welzijn van staat en maatschappij achten te zijn gelegen, zich naauw aaneensluiten ter bereiking van het gemeenschappelijk doel, en zoowel door voorlichting der publieke opinie als door de keuze van gelijkgezinde volksvertegenwoordigers, aan die beginselen de zegepraal trachten te verzekeren. Van daar ook het natuurlijk gevolg dat in ieder parlement verschillende partijen worden gevonden. Het tegendeel zou een treurig verschijnsel zijn. Afwezigheid van partijleven zou het kenteeken

{==115==} {>>pagina-aanduiding<<}
zijn van een groote beginselloosheid in het staatsleven. Heeft nu al, gelijk niemand zal ontkennen, ook die partijvorming hare eigenaardige bezwaren - men bedenke dat niets in het leven op volmaaktheid roem kan dragen en dat een strijd met open vizier voor beginselen verreweg de voorkeur verdient boven een stelsel van transactie waaraan maar al te dikwijls beginselen worden ten offer gebracht of boven een slaafschen geest van onderwerping of intrigue. Daarom schijnt ons ook de zoogenaamde conciliante richting in ons vaderland geene toekomst te hebben. Voor zooverre zij verdraagzaamheid predikt moge zij haar nut hebben, maar wanneer zij leert dat het bestaan van partijen gevaarlijk en afkeurenswaardig is, dient zij tot niets anders dan om óf de ongelukkige halfheid en beginselloosheid waartoe zoovelen in ons vaderland overhellen, te bestendigen, óf om door een of andere behendige partij geexploiteerd en haars ondanks op sleeptouw te worden genomen. Met de beste bedoelingen vervuld sticht zij naar onze meening groot kwaad en miskent de lessen der geschiedenis en der ervaring. Een krachtig en ontwikkeld volk kan geen behagen scheppen in de doodelijke rust, die op het gemis van partijleven zou volgen en die alleen in den despotischen of patriarchalen staat te huis behoort. De stroom moge hevig bruisen en in zijne vaart dikwijls onheil veroorzaken - maar wie zal daarom aan den stilstand van een modderpoel de voorkeur schenken? Neen, die het krachtige frissche leven wil, moet zich ook beweging en strijd getroosten, - en geene gezonde en vrije ontwikkeling van het staatsleven is bereikbaar zonder vrije uiting van gedachten, moedigen strijd voor beginselen, en streven van alle gelijkgezinden naar hetzelfde doel.
De meeste groote staatsmannen, die in het politieke leven niet alleen theoretische maar ook praktische ervaring hadden opgedaan, hebben dan ook de noodzakelijkheid en het nut der partijen in den staat erkend. Onder velen wijzen wij slechts op den Engelschen staatsman John Russel als hij 1) zegt: ‘In reckoning up the bad effects of party, I have not spoken of the animosities and violent contentions it produces. Mock philosophers are always making lamentations over political divisions and contestations. Men of noble minds know that they are

{==116==} {>>pagina-aanduiding<<}
the workshop of national liberty and national prosperity. It is from the heat and hammering of the stithy that freedom receives its shape, its tempers and its strength.’
Diezelfde zoo dikwijls miskende waarheid nu, dat in den vrijen staat zich noodzakelijk partijen vormen, vinden wij ook door Bluntschli op nieuw in krachtige woorden uitged rukt. ‘Wanneer en waar ook (zoo zegt hij pag. 1) in een staat politiek leven en politieke vrijheid heerschen, daar vertoonen zich politieke partijen. Dan alleen als een natie door trage onverschilligheid voor openbare zaken verlamd is of als door onderdrukking der regeering elke gemeenschappelijke niet van hooger hand bevolen meeningsuiting van geheele groepen der bevolking verhinderd wordt, komen partijen niet te voorschijn.’ - En elders (pag. 2). ‘Hoe rijker en vrijer het politieke leven is des te bepaalder treden de politieke partijen op....Eerst de strijd en wrijving der partijen brengt de hoogste en edelste scheppingen voort, waartoe een volk in staat is en doet den rijkdom der verborgen volkskrachten aan het licht komen. Daarmede is de politieke noodzakelijkheid en het nut der partijvorming aangewezen. De politieke partijen zijn derhalve niet, gelijk zoovele bekrompen en angstige gemoederen zich voorstellen, een bedenkelijk kwaad, een ziekte van het staatsleven, maar integendeel een voorwaarde en een teeken van het gezonde politieke volksleven. Het is geen deugd van den goeden staatsburger tot geen partij te behooren en het is een zeer twijfelachtige roem voor een staatsman buiten alle partijen te staan. De partijen zijn de natuurlijke, de noodzakelijke verschijning en uiting der magtige innerlijke drijfveeren, die het politiek leven der natie bewegen.’
Maar de partij mag niet ontaarden in factie. Zij wordt dit volgens Bluntschli, ‘wanneer zij zich zelve boven den staat, het deel boven het geheel, haar partij belangen boven de belangen van den staat stelt. “Wanneer echter eene partij hare bijzondere vergaderingen houdt, hare hoofden kiest, afspraken maakt en besluiten neemt, als zij haar eigen dagbladen opricht die haar gevoelen uitspreken en tegen andere partijen verdedigen; als zij hare vrienden ondersteunt en op het kussen brengt, zich tegen hare tegenstanders verzet en om de zegepraal met hen worstelt dan is zulk een partijleven nog op zich zelf niet noodwendîg als het werk eener factie te beschouwen. Evenmin is dit het

{==117==} {>>pagina-aanduiding<<}
geval, als het enkele lid der partij, voor zoover het zonder hoogere plichten te schenden mogelijk is, zijne bijzondere meening en neiging aan de besluiten der partij onderwerpt en gelijk de soldaat den officier, zijn partijhoofden volgt. Wil toch de partij haar taak vervullen en het doel bereiken waarvoor zij gevormd is, dan moet zij zich wel eenigermate tot een werkzaam genootschap aaneensluiten en als zoodanig in kies- en raadsvergaderingen aan het openbare leven deelnemen. De orde der partij en de onderwerping harer enkele leden aan de besluiten van het geheel, zijn voor den politieken strijd even onmisbaar, als de orde der troepen en de onderwerping der enkele soldaten aan het algemeene commando het voor den oorlog zijn. Maar wanneer de partij-ijver en de partijdrift zoo sterk worden, dat de partijen het gemeenschappelijk vaderland eer in stukken zouden scheuren, dan voor zijn behoud en welvaart elkaâr de hand reiken; wanneer een partij het staatsbestuur waarvan zij zich heeft meester gemaakt tot onderdrukking van alle andersdenkenden uitoefent; wanneer de partijen zich tegen eigen land en volk met den vreemdeling verbinden, dan sluit eene handelwijze, die den staat zoo vijandig is, het begrip der politieke partij uit, en de partij is ontaard tot een factie.”
Juister dan in deze woorden geschied is, kan dunkt ons het verschil tusschen partij en factie niet worden aangewezen. De dwaze ijver tegen het partijwezen, die bij velen in Nederland bestaat, vindt dan ook o.i. zijne verklaring daarin dat men onophoudelijk party en factie met elkaâr verwart. Terecht is ook door Bluntschli er op gewezen dat eene goede organisatie der partij noodwendig medebrengt dat de partijgenooten dikwijls in het belang van de zaak, iets van hunne individueele meening (waar hetgeen hoofdbeginselen betreft) moeten opofferen. Men noemt dat bij ons te lande veelal slaafschen partijgeest. Het is echter niets anders dan de plicht der abnegatie, dien ieder denkend mensch genoodzaakt is, zoowel in het private als in het publieke leven in toepassing te brengen. Wanneer ieder lid eener partij in het Parlement, zijn eigen meening in alles wilde doorzetten, zou deze gewaande zelfstandigheid geen anderen naam verdienen dan onverstandige hardnekkigheid, welke geen ander gevolg kan hebben dan door de onderlinge verdeeldheid der partij, juist aan de tegenpartij, (als deze behendig haar kans waarneemt) de zegepraal te verzekeren. De geschiedenis der

{==118==} {>>pagina-aanduiding<<}
partijen ook in ons vaderland, levert daarvan merkwaardige voorbeelden. Zonder nauwe aaneensluiting is in den constitutionneelen regeeringsvorm de overwinning van een groot politiek beginsel niet te verwezenlijken. En van daar de noodzakelijkheid voor de partijleden om, vooral wanneer aan hun hoofd een eminent leider als vertegenwoordiger van dat beginsel optreedt, dien leider te volgen ook dan wanneer hunne bijzondere meening in sommige opzichten van de zijne verschilt, indien het beginsel zelf daardoor maar niet wordt verloochend. Verdeeldheid der partij geeft slechts al te dikwijls aanleiding tot hare ontaarding in verschillende facties en tot onedelen personenstrijd. En wel verre dat wij het bestaan van partijen in ons land zouden betreuren, zouden wij integendeel wenschen dat het partij wezen in de echte beteekenis van het woord, meer bij ons ontwikkeld ware en dat men zich Engeland ten voorbeeld stelde, waar de partij slechts door enkele uitstekende woordvoerders hare beginselen in het Parlement laat verdedigen, terwijl de overige leden door hunne stemmen steunen, een wijze van discussie die de afdoening van zaken vrij wat meer bevordert dan de vele redevoeringen over detailquestiën of over reeds van alle zijden toegelichte beginselen in onze volksvertegenwoordiging. Ook is de partijvorming bij ons te lande in geenen deele altijd zuiver. Want zooals Bluntschli in het tweede hoofdstuk van zijn werk opmerkt: (p. 25) “op den hoogsten en zuiversten trap der politieke partijvorming staan zonder twijfel die partijen, die alleen door politieke grondbeginselen gedreven worden, en die tegelijk het openbare leven voortdurend op vrije wijze vergezellen. Hoe nietiger de oorzaken zijn, die de partijen scheiden, en hoe minder politieke grondbeginselen en doeleinden hare vorming bepalen des te minder kan ook van politieke partijen in den eigenlijken zin gesproken worden. Zoo is partijvorming naar den stand der personen altijd een bedenkelijk en
voor de ontwikkeling der maatschappij gevaarlijk verschijnsel. Eene patricische en eene plebejische partij behoort in den modernen tijd niet meer te huis. Van daar is ook de zoogenaamde jonkerpartij in Pruissen niets anders dan een vreemdsoortige plant op den niet meer naar standen verdeelden bodem.” “Op den laagsten trap echter staat, zooals Bluntschli (p. 16) zeer terecht opmerkt, de vermenging van den politieken geest met de godsdienstig-confessioneele partij, omdat hier de staat en de

{==119==} {>>pagina-aanduiding<<}
politiek de hun toekomende plaats niet kunnen innemen, maar integendeel onder den invloed van kerkelijke richtingen staan.” Vroeger speelden die kerkelijke partijen een groote rol. Men denke slechts aan de twisten der hoogkerkelijke partij met de Presbyterianen en Puriteinen in Engeland en aan die der Liguisten en Hugenooten in Frankrijk 1). “Eerst de nieuwe tijd die zorgvuldiger tusschen godsdienst en politiek, tusschen kerk en staat een onderscheid maakt, trekt ook een scherpere grenslijn tusschen godsdienstige en politieke partijen. Maar nog zijn uit de middeleeuwen overgebleven de roomsch-ultramontaansche en de protestantsch-orthodoxe partij en bederven door hare hierarchische en confessioneele vooroordeelen en richtingen de klaarheid en zuiverheid der politieke tegenstellingen.”
Bluntschli geeft daarop in zijn derde hoofdstuk eene keurige teekening van de ultramontaansche partij, die onder de godsdienstig-politieke partijen van onzen tijd zonder twijfel de belangrijkste en krachtigste is. Vooral dit hoofdstuk verdient in Nederland, waar de ultramontaansche partij in de laatste jaren zoo zeer in overmoed is toegenomen, gelezen en herlezen te worden. Het bevat een nauwkeurige analyse van het woelen en streven eener partij die voor niets terugdeinst, die den oorlog heeft verklaard aan de beginselen waarop de geheele moderne maatschappij berust en die des te gevaarlijker is omdat zij zich, zooals Bluntschli zegt, van de zuiver politieke partijen daardoor onderscheidt dat haar beginsel buiten den staat ligt en zij juist daarom zich van den staat onafhankelijk voelt. “Zij wil den staat niet dienen, zij wil integendeel dat de staat de kerk diene, voor wier belangen en bedoelingen zij strijdt. In strijd met de geheele ontwikkeling der nieuwe wereldgeschiedenis wil de ultramontaansche partij den staat en het politieke leven door godsdienstige denkbeelden bepalen, en aan het gezag der kerk onderwerpen. Het ultramontaansch beginsel is dus wel in overeenstemming met de middeleeuwsche heerschappij der Roomsche kerk over den Germaanschen staat, maar in onverzoenlijken strijd met het geheele wezen en doel van den modernen staat en de moderne beschaving.”

{==120==} {>>pagina-aanduiding<<}
Bluntschli toont dan verder aan dat het ultramontaansch beginsel volstrekt niet eenzelvig is met Christendom en Katholicisme. “Als het ultramontanisme vordert dat de staat door de godsdienst zal worden bepaald, en door de kerk beheerscht, zoo is die eisch niet Christelijk maar Joodsch-theocratisch. Jezus zelf heeft de meening als zou hij een aan Jehovah gewijd wereldrijk stichten bij iedere gelegenheid bestreden; hij wees iedere opwekking om het recht en den staat te regelen, om zijn vaderland van de Romeinsche heerschappij te bevrijden, en zich van het staatsgezag meester te maken, met kracht van zich af. De Christelijke godsdienst, die ons leert Gode te geven wat Godes, en den keizer wat des keizers is, heeft dus volstrekt geen bezwaar tegen het beginsel van den modernen staat, dat even zoo goed als het beginsel van het oude Romeinsche rijk waarvan Christus sprak, zijn recht en politiek op menschelijken en nationalen grondslag bouwt. Zij veroordeelt veel meer de ultramontaansche vermenging van het godsrijk met den staat des keizers en wil niet dat men het godsdienstig gevoel tot politieke bedoelingen zal misbruiken.” Even valsch is volgens Bluntschli de gelijkstelling van het ultramontanisme met het katholicisme “zij is in strijd zoowel met de oudste geschiedenis der katholieke kerk, als met de nieuwere ontwikkeling der wereldgeschiedenis. Het is volkomen onbetwistbaar, dat de katholieke godsdienst en kerk vele eeuwen had bestaan en in bloei was toegenomen, vóór de pausen het waagden zich boven de keizers te stellen. Evenmin is het ook later den pausen ooit gelukt eene werkelijke wereldheerschappij te vestigen, zooals de kerkelijke theorie die verlangt. Zelfs in die landen, die katholiek gebleven zijn, is de hierarchie uit haar middeleeuwsche heerschappij gestooten en aan de staatswet onderworpen. Ja de katholieke geestelijkheid zelve begon in de 17e en 18e eeuw zich van Rome af te keeren en zich met de nationale
partij te vereenigen. En toch heeft het katholicisme als godsdienst en kerk zich toen even goed als vroeger gehandhaafd. Het ultramontanisme is dus volstrekt niet één met het katholicisme, maar enkel met die partij in het katholicisme, die in onze dagen de middeleeuwsche aanmatigingen der Roomsche kerk en der Roomsche geestelijkheid wil hernieuwen. Vooral kenmerkte zich door zulk een streven de orde der jezuïeten, die thans meer dan zij het eeuwen lang vermocht, zich meester heeft weten te maken van de leiding der kerk.”

{==121==} {>>pagina-aanduiding<<}

In welsprekende woorden worden dan de nadeelen geschetst, die aan de zege der Ultramontaansche partij verbonden zijn p. 36. “Wat is de vrucht van haar overwinning, het gevolg van haar vooruitgang? De geschiedenis geeft het antwoord. Overal, in Frankrijk en Italië, in Belgie en Zwitserland, in Spanje en Oostenrijk, aan den Rijn en in Beijeren, overal is het dezelfde vrucht. Zoover de macht van het ultramontanisme reikt, wordt de geest der natie verduisterd, de volksontwikkeling tegengehouden, de beschaving der hoogere klassen bedorven, de vooruitgang in landbouw en nijverheid gestoord, verdeeldheid en wantrouwen in het huisgezin uitgestrooid, het gemoed soms met geestelijken hoogmoed vervuld, soms met bange zorg gepijnigd, het zelfvertrouwen der volken en der individuen geknakt en gebroken, iedere vrije beweging van den geest onderdrukt, de wetenschap op vernederende wijze onder het juk der kerk gekromd, de staat ontzenuwd en het moderne leven verstikt. Iedere overwinning der ultramontaansche partij is een nederlaag der menschelijke beschaving. Slechts de orden en de kloosters worden rijk, alleen de hierarchie machtig; het volk wordt dom en arm, en de staat vervalt.”
Dat de maatschappij tegen een zoo gevaarlijken vijand niet genoeg op hare hoede kan zijn, is niet te ontkennen. Jaarlijks toch neemt de ultramontaansche partij in stoutmoedigheid toe en het thans vergaderd concilie is een nieuw bewijs hoe sterk zij zich gevoelt. “Uit alles blijkt, dat de nieuwe beschaving, de geestelijke vrijheid en de moderne staat, zich op nieuw moet voorbereiden op een grooten, naar wij hopen, op den laatsten strijd met de ultramontaansche partij en de Roomsche hierarchie.”
Wat zal het einde van dien strijd zijn? Zal de wereld zich onderwerpen aan het beginsel van het ultramontanisme: de onvrije staat in de vrije kerk? Bluntschli verwacht dien afloop niet. Wel zal de strijd hevig zijn, wel zal de moderne maatschappij al hare krachten moeten verzamelen om den aanval af te slaan, maar de vrije staat zal de overwinning behalen over bijgeloof en priesterdwang. “Omdat het ultramontanisme” (aldus besluit Bluntschli zijne beschouwing) tot het verleden behoort, is het der verderving prijs gegeven. Omdat het de ontwikkeling van den nieuwen tijd niet verstaat, kan het hem niet overwinnen en omdat het zijn noodwendigen voortgang in den weg treedt,

{==122==} {>>pagina-aanduiding<<}
wordt het door het voortrollende rad der wereldgeschiedenis verpletterd. Een tijd lang kan deze uitkomst door kunstmiddelen en met geweld vertraagd worden, maar op den duur haar te beletten is niet mogelijk.’
Hopen wij dat deze meening ook voor Nederland, waar de strijd niet minder hevig is dan in Duitschland, juist zal blijken te zijn!
In het volgend hoofdstuk geeft Bluntschli eene uitnemende, en zooals de Duitschers zouden zeggen, ‘schneidende’ kritiek van de leer van Stahl over de partijen. Zelden zagen wij de beginselen van den beroemden (of beruchten) Berlijnschen staatsrechtsleeraar zoo overtuigend en duidelijk in al hare kunstmatigheid en onwaarheid ten toon gesteld als in deze bladzijden geschiedt. Met meesterlijke hand wordt de tegenstelling door Stahl en zijne volgelingen tusschen revolutie en de legitimiteit gemaakt, ontleed en hare inconsequentiën en ongerijmdheden aangewezen. Menschelijk recht wordt (want dit is eigenlijk de zin dier tegenstelling) door Stahl steeds tegenover goddelijk recht gesteld. Wat Stahl revolutie noemt, denkt hij zich altijd als afval van God en als roekeloos hemelstormen. En de hoogste uitdrukking daarvan ziet hij en zijne geestverwanten (ook de antirevolutionaire partij bij ons te lande) in de beginselen der Fransche revolutie.
‘Men moest het toch eindelijk opgeven’ zegt Bluntschli, p. 58, ‘de beginselen die de Fransche nationale vergadering in het jaar 1789 afkondigde, verantwoordelijk te maken voor de bloedige gruwelen van 1792 en 1793 en voor alle ontboeide hartstochten, waardoor de Fransche omwenteling bevlekt is. De misdaden van dien sterk bewogen tijd zijn evenmin uit de rechten van den mensch te verklaren, waarmeê ze veeleer in strijd zijn, als de moord van den Bartholomeusnacht uit de Christelijke godsdienst. De Lazzaroni en de Sanfedisten door kardinaal Ruffo losgelaten, hebben in naam van de godsdienst en van het goddelijk recht der koningen te Napels in 1799 even bloedige gruweldaden gepleegd, als de door Marat opgehitste Septembriseurs van 1792 te Parijs in naam der menschelijke vrijheid en gelijkheid. Niet de aangeroepen beginselen, maar de fanatieke hartstochten dragen er de schuld van en dat alleen getuigt de ervaring, dat ieder beginsel, wanneer het absoluut genomen en eenzijdig, zonder op iets anders te letten, wordt volgehouden, het fanatisme begunstigt. Het beginsel van het goddelijk recht staat aan zulk

{==123==} {>>pagina-aanduiding<<}
een misbruik nog eer bloot dan het beginsel van het menschelijke recht, omdat het eerste zich op Gods werkelijk absolute macht beroept, terwijl het laatste om absoluut te worden verstaan, beginnen moet met de relatieve natuur des menschen te miskennen of te vergeten.’
Bluntschli toont dan verder aan dat de tegenstelling tusschen goddelijk en menschelijk recht niet eerst door de Fransche omwenteling van 1789 in het leven is geroepen, maar dat reeds de leer van het natuurrecht van Hugo de Groot tot Kant, geheel van de menschelijke opvatting van den staat uitgaat, terwijl ook de praktische politiek van den nieuwen tijd reeds vóór het eind van de achtiende eeuw dezelfde opvatting heeft gehuldigd. Men denke slechts aan de tweede Engelsche revolutie van 1688, aan de staatsleer van Frederik den Groote en aan de bevrijding der Vereenigde Staten van N. Amerika in 1776.
‘De tegenstelling van het menschelijk en goddelijk recht beteekent dus volstrekt niet, dat het eerste goddeloos en buiten God om is, maar alleen dat de menschen naar hun eigen inzicht in de noodwendige natuur der dingen, in hun gemeenschappelijke behoeften en in de middelen harer bevrediging, met verstand en vrijen wil hun menschelijke betrekkingen behooren te regelen, en zich niet aan een voorgewende goddelijke heerschappij te onderwerpen, die zich óf door den mond der priesters, óf door de geheimnisvolle macht van oude instellingen bewaart.’
De tegenstelling is dan ook niet alleen een tegenstelling tusschen de middeleeuwsche en de moderne wereldbeschouwing. ‘Ze beheerscht op volkomen dezelfde wijze de Grieksche en de Romeinsche staatsleer en rechtsontwikkeling tegenover de heele en halve theocratie der West-Aziatische rijken. Men heeft daarom het recht haar ook als tegenstelling der Aziatische en der Europeesche geschiedenis voor te stellen.’
Met bijtend sarcasme vraagt dan Bluntschli verder ‘waarom volgens Stahl het gildewezen goddelijker is dan de vrijheid van handel en de pacht goddelijker wordt genoemd dan het vrije grondbezit, daar toch de persoonlijke vrijheid en hare ontwikkeling haar oorzaak in de menschelijke natuur heeft, zooals zij door God geschapen is, en de instellingen der middeleeuwen van gilden en lijfeigenschap menschelijke instellingen zijn, die wel in het stelsel van vroegere eeuwen passen, maar nu door de geschiedenis onbruikbaar gemaakt en verdrongen zijn. Wan-
{==124==} {>>pagina-aanduiding<<}
neer het vrome gemoed in het ontstaan van die instellingen de toelating van God vereert, waarom zou dan haar ondergang in tegenspraak met de goddelijke wereldorde zijn? Is dan slavernij goddelijker dan vrijheid? De gang der wereldgeschiedenis getuigt het tegendeel.’
Verder wordt naar aanleiding van het legitimiteitsbeginsel van Stahl gezegd: ‘Wij begrijpen het dat de godsdienstige zin alles goeds dat den mensch geschonken wordt, van de genade Gods afleidt en dat in zooverre ook de eigenaar Gode dankbaar is voor het genot zijner goederen. Maar wij begrijpen volstrekt niet hoe men uit deze vrome overweging een beginsel van wetenschap, recht of politiek kan maken, omdat de plannen van God in de wereldgeschiedenis, en zijn bestuur van het lot van ieder schepsel, voor ons met niet de minste zekerheid te erkennen zijn. Waarom toch zou het wel eene beschikking van God zijn, dat Jacobus II op den Engelschen troon zat, maar geen beschikking van God, dat Cromwell den Engelschen staat regeerde of koning Willem III? Of waarom een beschikking van God, dat het huis Bourbon gedurende eeuwen in Frankrijk heerschte, en niet dat gedurende eenige tientallen van jaren de Napoleon's den troon beklommen hebben? Of wel Gods beschikking, dat de Italiaansche landen verdeeld waren tusschen de huizen Habsburg en Bourbon, maar niet dat koning Victor Emanuel voortaan in Florence en Napels regeert?’
Doch wij willen niet verder afschrijven. De lezer moge uit het meêgedeelde zelf worden aangespoord het geheel te lezen. Wij vertrouwen dat ook hij dan tot de conclusie zal komen dat (zooals Bluntschli zegt) ‘de Christelijke staat van Stahl niets anders is dan een halve theocratie, zooals zij naauwelijks meer voor Rusland te verduren is, maar die in de oogen van het beschaafde Europa de diepste vernedering is en de ergste slavernij.’
Zooals wij hierboven reeds zeiden wordt in de volgende hoofdstukken van Bluntschli's werk de leer der politieke partijen van Friedrich Rohmer 1) behandeld en worden op diens voorbeeld de verschillende partijrichtingen verdeeld in het radikalisme, het liberalisme, het conservatisme en het absolutisme, aan ieder van welke vervolgens eene uitvoerige en belangrijke beschouwing

{==125==} {>>pagina-aanduiding<<}
te beurt valt. Wilden wij hier in eene, zij het ook oppervlakkige, beoordeeling treden, wij zouden vreezen de grenzen dezer recensie te overschrijden en haar in eene afzonderlijke breedvoerige verhandeling te doen overgaan. Wij zijn dus wel genoodzaakt ons hier tot enkele opmerkingen te bepalen, waarmede wij onze aankondiging zullen besluiten.
Rohmer gaat van de onderstelling uit dat in het karakter der verschillende politieke partijen dezelfde tegenstellingen, maar te gelijker tijd, optreden als in de ontwikkeling van den mensch welke zich in zijne leeftijden, die met verschillend karakter elkander volgen, openbaart. Hij onderscheidt in de natuurlijke ontwikkeling van het mannelijke leven vier perioden: de kindschheid (pueritia); den leeftijd van den jongen man (adolescentia): dien van den volwassen rijpen man (juventus); en den hoogeren leeftijd van den ouden man (senectus).
De jonge man en de rijpe man staan op de hoogte van het natuurlijke mannelijke leven. Zij bevinden zich in het volle genot der werkzame mannelijke zielskrachten. Bij den eerste zijn vooral de voortbrengende en scheppende krachten van den geest werkzaam, bij den laatste meer de onderhoudende en zuiverende krachten. Met de natuur van den jongen man komt het liberalisme overeen, met die van den rijpen man het conservatisme.
In het kind en in den knaap zijn de opnemende en dus de passieve zielskrachten nog de machtigste. Deze leeftijd heeft een prikkelbaar en opmerkzaam oog, een levendige verbeelding en een gemoed voor talrijke indrukken vatbaar, maar hij mist nog de mannelijke scheppingskracht, het heldere verstand dat de toestanden overziet. Met hem komt in het politieke leven het radikalisme overeen. De kenmerkende trekken van den ouderdom daarentegen vindt men bij de absolutistische partij terug.
Daar nu de staat geen doode abstractie is, maar een levend wezen, de zelfbewuste mannelijke openbaring des volks, als het ware de man in 't groot, zoo spreekt het van zelf dat vooral de liberalen en de conservatieven de natuurlijke roeping hebben den staat te sturen, daar in hen de mannelijke krachten het sterkst zijn. Den beiden uitersten partijen daarentegen, den radicalen aan den eenen en den absolutisten aan den anderen kant, komt dus van nature een ondergeschikte beteekenis in den staat toe.’
Hoewel nu alleszins de jeugd meer tot het radicalisme of het liberalisme, de rijpere leeftijd tot het conservatisme en het

{==126==} {>>pagina-aanduiding<<}
absolutisme overhelt, is het er echter volgens Rohmer verre van daan dat de bestaande partijen naar den ouderdom harer deelgenooten verscheiden zijn; veelmeer reiken in iedere partij mannen van den meest verschillenden leeftijd elkaâr de hand. Zeer dikwijls ontmoeten wij radicalen met grijze haren en absolutisten, die nauwelijks de school verlaten hebben. Het is mogelijk dat de eigenschappen die met een bepaalden leeftijd overeenkomen, in menig individu ook zijn bijzonderen aanleg beheerschen, maar het is evenzoo mogelijk, dat andere individuen ons een ander karakter vertoonen. Zoo was b.v. Alcibiades zelfs als volwassen man nog een knaap, Augustus een grijsaard van zijn jeugd af, terwijl Pericles een jongeling bleef tot aan zijn dood, en Scipio zijn levenlang een man was.’
Dit verschil nu vindt volgens Rohmer zijne verklaring in 's menschen individueel karakter. De individueele geest volgt geenszins de lichamelijke ontwikkeling in leeftijd, ofschoon hij haar invloed ondervindt. Daarom zijn er van nature radicale individuen, evenals er van nature conservatieve karakters zijn. Verder hebben nog verschillende omstandigheden invloed op de partijkeuze en partijvorming: overweging van voordeel of gevaar, macht der opvoeding, voorbereiding tot een beroep enz.’
Rohmer's verklaring der politieke partijen uit het verschil der menschelijke leeftijden komt dus hierop neder, dat 's menschen bijzondere aanleg gevoegd bij andere omstandigheden (waarbij ook de leeftijd in aanmerking kan komen) er hem toe dringt, zich onder eene der vier groote partijen te scharen, wier karakter het meest overeenkomt met de bijzondere karaktertrekken van iederen leeftijd van den physischen mensch.
‘De heerschende meening omtrent de partijen wordt door deze psychologische opvatting geheel omver geworpen. De oude partijenleer geeft in beginsel den staat aan de uitersten prijs, zij stelde de liberalen slechts als de halven, de radicalen alleen als de heele mannen van vooruitgang voor. Eveneens werden de absolutisten als de strengste conservatieven, en deze weêr als schroomvallige en inconsequente absolutisten geschilderd. De leer van Rohmer daarentegen stelt de uitersten beneden de middelpartijen, die maat weten te houden en den rijpen man vertoonen. Zij verlangt, dat het jeugdig krachtige liberalisme den nog onrijpen radicaal zal leiden en dat het wijze conservatisme den ijver der absolutisten in toom zal houden.’

{==127==} {>>pagina-aanduiding<<}

Zie daar in korte trekken de leer der partijen van Rohmer zooals die ook door Bluntschli schijnt gevolgd te worden. Wij sporen echter ieder aan om door de lectuur van het werk zelf zich met die leer bekend te maken, daar een kort overzicht, waar het een onderwerp betreft van zoo rijken inhoud, uit den aard der zaak onvolledig en gebrekkig moet zijn. Daarom zullen wij ook niet verder stilstaan bij hetgeen vervolgens over iedere der vier partijen in het bijzondere gezegd wordt en waarbij met groote onpartijdigheid hoewel Bluntschli zelf blijkbare voorliefde voor de liberale partij koestert, iedere dier richtingen wordt beoordeeld en haar betrekkelijk nut, zelfs van de twee uitersten wordt erkend. Wij zullen er alleen van zeggen dat de liberale en de conservatieve partij als de belangrijkste en invloedrijkste worden beschouwd, en de noodzakelijkheid voor de maatschappij erkend wordt dat iedere dezer richtingen op hare beurt tot toepassing harer beginselen geroepen worde, terwijl tevens het nut van het radicalisme om op zekere oogenblikken den stoot aan noodige hervormingen te geven niet wordt betwijfeld, en de eenige goede zijde van het absolutisme voornamelijk volgens Bluntschli hierin schijnt te bestaan, dat het groote heerschappij over den vorm uitoefent, terwijl overigens de absolutistische beginselen volgens hem slechts op tweeërlei gebied recht van bestaan hebben: in het leger en in het finantie-wezen (p. 152) Als de vreeselijkste openbaring van het absolutisme in zijne gevaarlijkste en krachtigste gestalte wordt verder de orde der Jezuïeten aangehaald.
Een paar opmerkingen van algemeenen aard over de leer van Rohmer mogen dan ten slotte hare plaats vinden. Ongetwijfeld is er in de verdeeling der politieke partijen in vier hoofdrichtingen waarvan iedere een met de vier menschelijke leeftijden overeenkomenden karaktertrek vertoont, veel dat waar en diep gedacht is. Ook moet eene aandachtige overweging van Rohmer's leer, zooals zij door Bluntschli is uiteengezet, ons er zeker toe leiden om, zonder daarom ons zelfstandig standpunt te verloochenen, het betrekkelijke goede te erkennen dat ook in richtingen welke de onze niet zijn, wordt gevonden, en in te zien dat in het maatschappelijk organisme iedere richting haar betrekkelijk recht van bestaan heeft en vruchten voor de maatschappij kan afwerpen. In zooverre kan deze leer gezegd worden de echte conciliante richting (niet die welke met het

{==128==} {>>pagina-aanduiding<<}
partijwezen zelf een nutteloozen strijd voert) te vertegenwoordigen. Maar tevens komt het ons voor dat de vergelijking der politieke partijen met de leeftijden ook hare gevaarlijke zijde heeft, vooral voor hem die niet genoeg over de zaak heeft nagedacht, om in de kern van Rohmer's betoog in te dringen. Als psychologisch-wetenschappelijke verklaring schatten wij die leer hoog, maar wij vreezen dat zij in de praktijk dikwijls tot zeer verkeerde voorstellingen zal leiden. Wel beschouwd toch is het geheele verschil tusschen de politieke partijen voornamelijk uit het verschil in individueel karakter en aanleg te verklaren en eene vergelijking daarvan met de eigenschappen die zich bij den physischen mensch in de verschillende leeftijden openbaren, moet, juist omdat zij twee zeer verschillende zaken betreft, dikwijls tot misverstand aanleiding geven. Is men eenmaal gewoon zich het radicalisme als een onstuimigen en onervaren knaap voor te stellen, dan zal men er ook toe overhellen, om alles wat met dien naam wordt bestempeld, als geheel onbekookte proefnemingen aan te zien, terwijl men tevens het conservatisme gelijkstellende met den man van rijpen leeftijd, licht geneigd zal zijn zich die richting als de nuttigste voor te stellen, geheel tegen de bedoeling der leer in.
Rohmer is dan ook zooals uit de beschouwingen der verschillende richtingen blijkt, genoodzaakt herhaaldelijk uitzonderingen op zijne regelen toe te laten. De namen der partijen in het werkelijk leven, vertoonen daarenboven volstrekt niet altijd de grenzen waar binnen Rohmer elke partij beperkt, zoodat eene toepassing van zijne leer (hoewel misschien theoretisch juist) in de praktijk tot groot misverstand zou kunnen leiden. Ook zouden wij bezwaar maken om b.v. het socialisme en communisme als takken van het radicalisme te beschouwen. Veeleer moeten zij o.i. onder de absolutistische theoriën gerangschikt worden. De consequente gevolgen dier leerstellingen toch zijn niets anders dan een slaafsche onderwerping aan een gezag, zóo absoluut en zóo met het rechtsbegrip strijdig, dat men zich geen grooter absolutisme kan denken. Het liberalisme en het zoogenaamd radicalisme schijnen ons toe ook niet zoo streng gescheiden te moeten worden als in dit werk geschiedt. Dikwijls is, gelijk trouwens Rohmer zelf moet erkennen, het laatste slechts de consequente en heilzame toepassing der beginselen van het eerste; alles hangt ten slotte daarbij af van de meerdere of

{==129==} {>>pagina-aanduiding<<}
mindere doelmatigheid om op een gegeven oogenblik hervormingen in de maatschappij tot stand te brengen. Doch ook deze overeenkomst, even als die tusschen het conservatisme en het absolutisme wijzigen zich in de verschillende landen zóo naar de omstandigheden en feitelijke toestanden dat het moeielijk aangaat eene in alle opzichten passende onderscheiding door te voeren.
Dit stemmen wij overigens gaarne Rohmer toe dat in het politieke leven de uitersten moeten vermeden worden en dat uit den aard der zaak de maatschappij zich beweegt tusschen die twee noodzakelijke elementen, die elkander in evenwicht houden: de richting van vooruitgang en die van het behoud. Maar het komt er boven alles op aan om in ieder gegeven geval te bepalen wat als uiterste moet beschouwd worden en dit is hoogst moeielijk daar het van zooveel omstandigheden, waarvoor geen algemeene regel kan gegeven worden, afhangt.
Ook is naar onze meening de op zich zelve volkomen ware leer dat de uitersten te vermijden zijn zeer goed te begrijpen zonder eene vergelijking met de verschillende leeftijden, die hoewel (gelijk gezegd) aan haar geen wetenschappelijke waarde kan ontzegd worden toch in de praktijk de zaak dikwijls meer duister dan helder maakt.
Doch genoeg hiervan. Wellicht vinden velen ook onze aanmerkingen op de partijleer van Rohmer minder juist. Wij hebben echter gemeend ze niet achterwege te moeten houden en verklaren overigens gaarne dat het ons daarbij volstrekt niet te doen is om een afkeuring over het door ons besproken werk van Bluntschli (dat wij als een der voortreffelijkste over dit onderwerp beschouwen) uit te spreken. Veeleer wenschen wij dat die aanmerkingen, 't zij juist of onjuist, den lezer van dit opstel mogen opwekken om zelf met het boek kennis te maken, en nog liever zouden wij zien dat zij verdere discussie over een ook voor ons vaderland zoo bij uitnemendheid belangrijk onderwerp uitlokten. ‘Amicus Plato, sed magis amica veritas.’

Gorinchem, Januari 1870.
D.J. Mom Visch.
Vrijmaking der suiker-industrie en lotsverbetering der koffijplanters, door A.S. Warmolts, Oud O.I. Ambtenaar. Groningen, B.J. Huber. 1868.
De schrijver van bovengenoemde brochure deelt in de inleiding mede, dat hij op 5 Jan. 1868 aan den heer Hasselman destijds

{==130==} {>>pagina-aanduiding<<}
minister van koloniën geschreven had, dat hij voorstellen had ontworpen betrekkelijk eene regeling der suiker- en koffij-kultuur, welk werk hij voor den minister disponibel gesteld had. De minister had geantwoord met het verzoek om die opstellen bij particulieren brief te verzenden, waaraan door den schrijver voldaan was. Intusschen van de denkbeelden van den schrijver werd geen gebruik gemaakt en zoo is nu verschenen de brochure, aan het hoofd dezer regelen gemeld.
In deze brochure vindt men: 1o de grondslagen waarop bij de suiker-industrie art. 56 van het reglement op het beleid der regering in Nederlandsch Indie kan toegepast worden; 2o eene concept-regeling om bij de suiker-kultuur op Java van den gedwongen arbeid te geraken tot geheele vrijheid, met memorie van toelichting: 3o een plan tot lotsverbetering der koffijplanters, door verbetering en uitbreiding der koffij-kultuur, leidende tot vermindering van arbeid.
I. ‘Bij den aanhef van hun contract hebben de suiker-fabriekanten afstand gedaan van het regt om in hunne fabrieken suiker te bereiden, uit grondstoffen langs anderen weg dan door tusschenkomst des bestuurs verkregen. In dat regt moeten en kunnen zij worden hersteld, mits hetzelve worde verleend onder eenige restrictiën, die zich oplossen in eene veeltijdige contrôle van het bestuur. Voor het gebruik der velden tot de vrije teelt van suikerriet benoodigd, betaalt de fabriekant eene belasting, die primitief laag wordt gesteld en door eene jaarlijksche vaste verhooging wordt gebragt tot een maximum; waarvan het bedrag wordt vastgesteld nadat deze nieuwe regeling gedurende eenige jaren zal hebben gewerkt. Bij de afkondiging dezer nieuwe regeling verklaart de regering, dat de fabriekanten niet moeten rekenen op eene verlenging der nu nog van kracht zijnde contracten.’ Daarentegen worden aan den fabriekant gunstige voorwaarden aangeboden, de strekking hebbende, om hem in zijn eigen belang aan te sporen, de vrije teelt van suikkerriet in het leven te roepen. Op die grondslagen wordt eene regeling van de suiker-cultuur gebouwd met de volgende bepalingen. Het gewestelijk bestuur beschikt op schriftelijke verzoeken van den suiker-fabriekant om te worden toegelaten tot het doen planten en leveren aan zijne fabriek van suikerriet, te gelijk met het suikerriet op last van het bestuur door de bevolking geplant verwerkt wordende. Bij vrijwillige overeenkomsten, door

{==131==} {>>pagina-aanduiding<<}
het gewestelijk bestuur goedgekeurd en geregistreerd, worden tusschen den fabriekant en de inlandsche planters alle bijzonderheden geregeld, die op den aanplant en op de levering van het suikerriet betrekking hebben. Het bestuur contrôleert de oppervlakte van den aanplant en de verwerking in de fabriek van het daarop geteeld suikerriet; wijders beoordeelt het de levervatbaarheid van het riet vóór dat het gesneden wordt (welke laatste werkzaamheid het bestuur verrigt door middel eener commissie, door het gewestelijk bestuur op schriftelijke aanvraag van den fabriekant benoemd). De fabriekant kan des verkiezende vóór het begin van den oogst schriftelijk afstand doen van de bij het contract bedongen aanspraak op eventuele hulp van het bestuur tot het bekomen van arbeiders. Die afstand heeft ten gevolge: vrije beschikking door den fabriekant over al de suiker gefabriceerd uit het riet, krachtens vrije overeenkomsten voor hem geplant en geleverd. Die zijn aanspraak op hulp behield of niet tijdig daarvan afstand gedaan, zoo ook de fabriekant die in strijd met den gedanen afstand, later de hulp van het bestuur inroept en verwerft, om hem te voorzien van arbeiders, zal de vrije beschikking hebben over vier vijfde gedeelte van de hoeveelheid suiker gefabriceerd uit al het suikerriet door vrijen aanplant in dat oogstjaar verkregen. Het overige vijfde gedeelte van die suiker zal aan de regering worden geleverd, op gelijke wijze en op dezelfde voorwaarden als voorgeschreven is voor de levering van een deel der suiker verkregen uit het riet op last van het bestuur geplant. Door zonder interruptie eenige achtereenvolgende jaren te zorgen voor eene toenemende hoeveelheid suikerriet door vrijen aanplant verkregen en door de tijdige verwerking daarvan tot suiker, erlangt de fabriekant, de vrije beschikking over een deel van de krachtens het contract aan het gouvernement te leveren
suiker. De fabriekant die de buitengewone hulp van het bestuur heeft ontbeerd gedurende minstens drie achtereenvolgende jaren, en gedurende de laatste twee van die jaren aan vrij aangeplant suikerriet minstens een honderd bouws per jaar in volkomen leverbaren staat tijdig heeft verwerkt, verkrijgt het regt om af te zien van een gedeelte van het suikerriet, dat het bestuur krachtens het contract voor zijne fabriek door de bevolking moet laten planten. De fabriekant, die slechts een gedeelte van den gecontracteerden aanplant van het bestuur verlangt, moet naar goedvin-
{==132==} {>>pagina-aanduiding<<}
den van het gewestelijk bestuur bewijzen, dat in het betrokken oogstjaar de door hem te fabriceren hoeveelheden suiker minstens het cijfer van den laatst bekend geworden oogst zal bedragen. Mogt hij desniettegenstaande minder suiker verkrijgen over zoodanig oogstjaar, dan zal hij aan het gouvernement evenveel suiker moeten leveren, alsof de geheele aanplant bij het contract bedongen had plaats gehad. Bij de afrekening van iederen oogst betaalt de fabriekant voor het gebruik van den grond tot den vrijen aanplant van suikerriet gebezigd, de volgende belasting: per bouwoppervlakte voor het eerste jaar tien gulden, met eene jaarlijksche verhooging van een gulden per bouw, tot op het maximum dat zal worden vastgesteld, nadat deze regeling gedurende zes jaren zal hebben gewerkt.
Deze suikerregeling is, dunkt ons, de regeling steunende op vrijwillige overeenkomsten met de betrokken gemeenten en personen, waarvan art. 56, 6e al. van het regerings-reglement gewaagt. Bij deze regeling wordt uitgegaan van het beginsel, dat de staat beschikt over den grond tot het doen planten van suikerriet tegen de betaling eener belasting voor het gebruik van den grond. De fabriekant dient zijn request bij het gewestelijk bestuur in en regelt met de inlandsche planters de voorwaarden van aanplant en levering van suikerriet bij vrijwillige overeenkomsten. De bemoeijingen van het bestuur 'strekken zich verder uit tot het doen registreren en goedkeuren dier vrijwillige overeenkomsten en tot het contrôleren der oppervlakte van den aanplant en de verwerking in de fabriek van het daarop geteeld suikerriet. Nu heb ik hierbij echter een paar opmerkingen. Vooreerst: het bestuur beschikt over den grond. Zooals bekend is, de quaestie van het grond-bezit is niet uitgemaakt. In den tegenwoordigen toestand dus dient vooreerst de bestaande staat van zaken behouden te blijven. Het gouvernement beschikt dus over een zeker aantal bouws voor den aanplant van suikerriet. Wanneer nu de regeling zal in het leven treden, dat die aanplant in vrijwilligen arbeid, door middel van overeenkomst tusschen den fabriekant en de inlandsche planters zal plaats vinden, dan bleef ook het bestuur de bevoegdheid behouden om over een zeker aantal bouws voor den aanplant te beschikken. Maar nu bedenke men, dat de oude contracten nog niet geëxpireerd zijn. Men kan later zooveel bepalingen vaststellen als men wil. Men is geheel vrij die oude contracten bij afloop niet te con-
{==133==} {>>pagina-aanduiding<<}
tinueren. Maar op het oogenblik bestaan zij nog. Als dus nu het bestuur over grond beschikt ten behoeve van nieuwe ondernemingen, welke andere gronden zullen noodig hebben, dan rijst de vraag, met welk regt het bestuur over die gronden beschikt. Antwoordt men daarop, dat het bestuur krachtens den
bestaanden toestand daarover beschikt, dan komt de bedenking op, dat op die wijze krachtens dien bestaanden toestand over den geheelen inlandschen bodem kan beschikt worden. Dat gaat te ver. Bepaalt men zich tot de zoogenaamde woeste gronden, dan zou er minder bezwaar voor den Javaan zijn. Intusschen, het moet, dunkt mij, duidelijk blijken, welke gronden men hier op het oog heeft.
Eene andere opmerking. Het bestuur zou volgens deze regeling contrôleren de verwerking van het riet in de fabriek. Deze bedenking hangt zamen met eene andere. Het bestuur beoordeelt de levervatbaarheid van het riet. Waartoe deze bemoeijing van het bestuur? Het bestuur levert de velden op. De fabriekant contracteert met de inlandsche planters. Hij betaalt bovendien voor het gebruik van den grond belasting. Het bestuur houdt het noodige toezigt op de vrijwillige overeenkomsten en op de oppervlakte van den aanplant. Waartoe nu nog een nader toezigt van het bestuur? Waarschijnlijk omdat het bestuur van die in vrijwilligen arbeid geproduceerde suiker zijn aandeel ook wil hebben evenals bij de bestaande contracten. In die overtuiging wordt men versterkt, als men naleest de art. 10-13, waarbij aan den fabriekant in zekere gevallen vrije of gedeeltelijke beschikking over de gefabriceerde suiker verleend wordt. Tegen die retributie op zich zelve is nu geen overwegend bezwaar, mits men den fabriekant maar niet te veel late betalen. Hij betaalt ook reeds belasting voor het gebruik van den grond. En een suiker-établissement in te rigten en te exploiteren kost reeds aanzienlijke sommen. Maar tegen die bemoeijingen van de regering in geheel industriële zaken zullen de fabriekanten, dunkt mij, ontzaggelijk veel bezwaar hebben.
In het algemeen is de voorgestelde regeling, zooals het regeringsreglement deze voorschrijft, om te komen tot een toestand, waarbij de tusschenkomst des bestuurs kan worden ontbeerd. Deze regeling geldt de nieuwe suiker-contracten, waaraan bij afloop de oude gelijk gemaakt zullen kunnen worden. Het blijkt uit deze regeling ook al weder, dat regeling der kultuur-
{==134==} {>>pagina-aanduiding<<}
aangelegenheden niet afhankelijk gesteld behoeft te worden van regeling van grondbezit, waarvoor de tijd nog niet gekomen schijnt.
Nu krijgen wij de koffij-kultuur. Onze schrijver deelt mede, welke daaromtrent zijne denkbeelden zijn. De koffij-kultuur is, gelijk bekend is, de grootste bron van inkomsten; zij is als 't ware de voedster van het batig slot. Maar aan haar zijn niet weinig gewigtige bezwaren verbonden. Vooreerst het geringe loon aan den arbeider uitbetaald. Nu meent de schrijver, dat eene groote verhooging van het loon kan worden gevonden door vermindering van den arbeid. Het middel daartoe vindt hij in de wijze van aanplant der koffijboomen: de tegenwoordige koffijtuinen moeten worden aangevuld door het bijplanten van nog ongeveer acht malen het aantal der bestaande koffijboomen, na wegneming van andere boomen. Daarbij geeft de schrijver omtrent de behandeling der vrucht nog eenige wenken. Het spreekt van zelf, dat van een grooter aantal boomen een grootere oogst verkregen wordt, vooral als den inlander de arbeid daarbij gemakkelijker gemaakt wordt. Het is volkomen juist wat de schrijver zegt, dat de waarde der koffij grooter wordt zonder stijging van den prijs der koffij bij het inkoop-pakhuis.
Ziedaar dus de oplossing van het probleem. Dergelijke praktische wenken kunnen bij de aanstaande regeling der kultuuraangelegenheden (de tegenwoordige minister van koloniën spreekt van agrarische aangelegenheden naar bekende Romeinsche wijze) zeer te stade komen. Het spreekt van zelf, dat, welke regeling men ook ontwerpe, die regeling bij de wet moet geschieden. Indië heeft vooral behoefte aan stabiliteit.
De lectuur van het geschrift van den oud O.I. ambtenaar Warmolts wordt ten slotte aan de belangstelling van het publiek aanbevolen. Tegen taal en stijl zijn zeker gegronde bedenkingen op te werpen. Maar daarmede laat ik mij niet in. Ik heb alleen op den inhoud van het geschrift willen wijzen. 1)

Deventer.
C. Duymaer van Twist.


{==135==} {>>pagina-aanduiding<<}

III. Opvoeding en Onderwijs.

De schoolbode. Tijdschrift voor Volksopvoeding en Volksonderwijs, onder redactie van Dr. M. Salverda en H. Bouman.
Het eerste deel van dit Tijdschrift heeft in 1869 het licht gezien; volgens een ‘bericht’ voorkomende aan 't einde van het 20ste nommer zullen de Redacties van de Tijdschriften ‘Pestalozzi’ en ‘de Schoolbode’ zich thans vereenigen tot de uitgave van één Tijdschrift, onder den titel: de Schoolbode: Tijdschrift voor onderwijs en opvoeding. Over een jaar hoop ik ook dit deel bij de lezers der Letteroefeningen te zullen kunnen inleiden, doch wil er voorloopig hunne aandacht op vestigen; misschien komt deze of gene daardoor op den gelukkigen inval zich op den Schoolbode te abonneeren; ik meen te mogen voorspellen dat hem dit niet zal berouwen, de redactie daarvan is althans aan in elk opzicht bevoegde mannen toevertrouwd; bovendien verdient een jong veelbelovend Tijdschrift, ook van eene geldelijke zijde ondersteund te worden, welk laatste somtijds wel wat uit het oog wordt verloren.
Veelbelovend noem ik den Schoolbode, niet alleen op grond van de namen der leden van de toekomstige redactie, maar ook uit hoofde van den inhoud van de verschenen 20 afleveringen, die nagenoeg 20 vellen druks beslaan.
De heeren Salverda en Bouman hebben in dien jaargang menig belangrijk stuk geschreven, waarvan ik slechts wil noemen: ‘De oud-nederlandsche meesters-school;’ of wat van meer onmiddellijk practisch belang is: ‘Een blik in de rekenles.’ De aanvallen door de Ultramontanen in hun orgaan: ‘de Tijd’ door middel van het beruchte ‘Bijvoegsel’ van dat blad op de Staatsscholen gedaan, worden in de Schoolbode aan de kaak gesteld in een uitvoerig artikel getiteld: ‘Oneerlijke strijd.’ Ook de heer Klönne, die in zijn geschrift: ‘Onze voorouders volgens de theorie van Darwin en het Darwinisme van Winkler’ een heftigen aanval op Dr. Salverda doet, wordt door dezen in genoemd artikel flink op zijn plaats gezet. - ‘Onze schoolboeken literatuur;’ De school als kweekplaats van ziekten;’ ‘De opleiding onzer jeugdige onderwijzers;’ Het leesboek in de lagere school;’ deze allen zijn, voor iedereen die iets met het lager onderwijs te doen heeft, hoogst belangrijke artikelen. Alles op te

{==136==} {>>pagina-aanduiding<<}
noemen wat lezenswaard is, dit gaat natuurlijk niet best; verslagen, redevoeringen, schoolnieuws, en vooral boekaankoudigingen, zijn er in menigte te vinden; onder de laatsten misschien enkele waar boven het woord ‘boekverscheuring’ mocht staan. De weinig humane wijze waarop Dr. Wynne goed vindt de schets der Algemeene Geschiedenis van Mr. Pické te behandelen, en de onaangenaamheden dien heer zelven daarin toegevoegd, zullen wel weinig bijval hebben gevonden, daarenboven zijn vele dier aanmerkingen hoogst gezocht. De hatelijke toon, waarin die geheele uitvoerige recensie is geschreven, maakt op den lezer geen goeden indruk en zal m.i. den heer Wynne meer schaden dan den heer Pické.
Met de opmerking dat de uitgever van den Schoolbode, de heer Wolters te Groningen, voor eene nette uitvoering heeft gezorgd, kan ik deze aankondiging eindigen. De nieuwe schoolbode zal, hoop ik, in eenigszins anderen vorm het licht zien, althans een omslag rijk zijn. 1)

Jan. 1870.
Monitor.
Voor 300 jaren. Historische herinnering, door W.J. Hofdijk. IX, X. Utrecht, Kemink en Zoon.
Onvermoeid gaat de heer Hofdijk voort ons de merkwaardigste tafereelen uit ons helden-tijdperk voor den geest terug te roepen. Ditmaal koos hij daartoe: Een rechtsmoord en Een schandzuil. Wat de rechtsmoord was, zal wel niemand behoeven te vragen. Het droevig uiteinde der graven-martelaars; - zoo toch zal het volksinstinkt, vaak billijker dan de ontledende kritiek van den geschiedschrijver, hen blijven noemen. ‘Hier kon geen sprake meer zijn van proces. Geen eerlijk gemoed kan een schijnbaar rechts-onderzoek met een vooraf reeds geveld doodvonnis betitelen met den naam van proces. Wie dat met opzet doet, drukt zichzelf het brandmerk van onbeschaamden leugenaar niet tusschen de schouderbladen slechts maar bovenal op het voorhoofd. Trede de slaaf van een dogma als partijganger op, -
{==137==} {>>pagina-aanduiding<<}
de geschiedschrijver zij in de eerste plaats mensch, al is het zijn dure plicht om tijd en omstandigheid in acht te nemen.
Maar - leg den goedhartigsten hond op den duur aan een keten - hij eindigt met boosaardig te worden; hoe korter de keten, hoe erger.
Het fanatiek dogma is een keten van zeer weinig schakels.’
De heer Hofdijk heeft weinig sympathie voor Egmond, den ‘afvallige,’ die nu ‘zwak’ en ‘gedwee’ zich schikt in zijn lot; veel meer trekt hem Hoorne aan, de stugge admiraal, die ‘zich toont blijvend een man te zijn.’ Des te moeilijker was de taak van den schilder, die geen heldenfiguur kon op den voorgrond stellen, maar zich moest bepalen tot het tragische van den toestand. Het zij mij geoorloofd van den heer H. te verschillen in zijne beoordeeling van beider persoonlijkheid.
Motley heeft m.i. door de scherpe censuur, die hij over Egmond uitsprak, en waarin hij door de meesten gevolgd wordt, onze geschiedenis niet geringe schade gedaan; hij heeft haar beroofd van eene harer meest karakteristieke figuren. Egmond was bij uitnemendheid een type; hij stond niet als Oranje boven zijn tijd en boven zijne omgeving, hij was de ware vertegenwoordiger van het Vlaanderen der 16e eeuw; het gaat niet aan hem een persoonlijke grief te maken van de fouten, die zijn landaard en zijn tijd eigen waren, en die door groote deugden wel werden opgewogen. Als zoodanig ook is hij gevallen, en terecht heeft het volk ten allen tijde in hem den martelaar gezien voor de Vlaamsche nationaliteit. Hij was niet het slachtoffer van persoonlijken wrok of van blinde dweepzucht; in hem trof veeleer Filips het volk, dat hij wilde onderwerpen, volgens de Macchiavellistische leer, dat met de hoofden af te snijden de kudde willig wordt. Het was hetzelfde beginsel, dat na 1848 graaf Batthianiy in Hongarije en Robert Blum in Weenen het leven kostte.
De ‘schandzuil’ wordt ons tegenover het titelblad der 10e affevering afgebeeld: 's hertogs van Alba standbeeld binnen Antwerpen. ‘Jungelingi opus ex aere captivo’ lezen wij op het voetstuk, Jonghelincks werk uit buitgemaakt metaal. Buitgemaakt gelijk men weet op het slagveld van Jemmingen, waar graaf Lodewijks manmoedige poging, onder zoo schoone voorteekenen begonnen, zoo jammerlijk eindigde. Het is dan ook deze slag, die ons in deze aflevering wordt geschetst in zijn verloop en

{==138==} {>>pagina-aanduiding<<}
zijne gevolgen. Een viertal bladzijden worden daarbij gewijd aan eene goed geslaagde verdediging van Lodewijks krijgsbeleid tegen den beruchten abt Brouwers; het moge slechts ten bewijze strekken van mijne belangstelling, zoo ik den Schr. opmerkzaam maak op eene m.i. min juiste opvatting in Assonvilles betoog (bl. 149.) ‘Locus et situ et ingenio munitus’ zal wel zijn ‘eene plaats reeds sterk door zijn ligging en door kunst nog versterkt, zonder dat men hier aan bijzondere krijgskunde te denken heeft. Er is, dunkt mij, duidelijk gedacht aan het spaansche ingenio, het Engelsche engin, en het stamwoord van ons ingenieur. De aangehaalde plaats is nog krachtig genoeg tegen de aantijging van den abbé, zonder dat men te veel gewicht hecht aan een enkel woord.
Hoofdgebeurtenissen uit de algemeene geschiedenis van 1815 tot 1869. Een leer- en leesboek tot zelfoefening en voor inrichtingen van onderwijs; door T. Knuivers. 's Gravenhage, gebroeders Belinfante.
Met dit ‘supplement op het 3e deel’ zijner ‘algemeene geschiedenis’ treedt de heer Knuivers bescheiden genoeg op. Blijkens het voorbericht waren ‘slechts eenige handboeken, die’ hij ‘meende te kunnen vertrouwen, alsmede dag-, weekbladen en periodieke werken de schaarsche bronnen, die’ hem ‘ten dienste stonden’. Na zulk eene bekentenis is natuurlijk de kritiek ontwapend, en hebben wij alleen te vragen: geeft dit werkjen, wat het beoogt, nl. een duidelijk overzicht van de hoofdgebeurtenissen uit de geschiedenis der laatstverloopen halve eeuw, is het een bruikbaar handboek bij onderwijs en eigen oefening? Op die vragen kan het antwoord niet anders dan bevredigend heeten. Wel stuiten wij ook hier op de verbrokkeling, die nagenoeg al onze historische handboeken ontsiert, maar de algemeene beschouwingen aan het begin van iedere afdeeling karakteriseeren vrij goed de leidende gedachte, die dat tijdvak beheerscht, en een afzonderlijk hoofdstuk is aan den letterkundigen toestand in de 19e eeuw gewijd. Jammer dat dit laatste met minder zorg bewerkt is dan de politieke geschiedenis. De Schrijver heeft zich niet altijd genoeg rekenschap gegeven van de namen en werken, die niet maar tijdelijk opgang maakten, maar werkelijk karakteristiek waren voor het

{==139==} {>>pagina-aanduiding<<}
tijdperk, waartoe ze behooren, en invloed uitoefenden op hun tijdgenooten. Zoo krijgen wij wel een aantal namen, maar een alles behalve juist denkbeeld van de letterkundige geschiedenis. Zoo, om maar enkele voorbeelden te noemen, wordt ons van Victor Hugo verhaald, dat hij ‘een ijverig koningsgezinde, later een groot vereerder werd van Napoleon, wiens lof hij in een zijner schoonste oden verhief.’ Van de zoo rijke dramatische literatuur wordt niet gesproken, dan alleen in verband met het ‘grove materialisme’ van sommige romanschrijvers, ‘zooals zich dit ook eindelijk in het drama afspiegelde.’ Onder de Engelsche geschiedschrijvers verdiende Buckle toch wel onder de allereersten eene plaats. Zijn naam zelfs missen wij, evenals onder Duitschland Niebuhr en Mommsen. Klopstoek, Lessing, Wieland en Herder daarentegen worden besproken, hoewel zij bezwaarlijk tot de 19e eeuw kunnen gebracht worden. Zoo heeft ook geen enkel Nederlandsch geschiedschrijver de eer mogen genieten in dit overzicht genoemd te worden, en moet van Lennep achterstaan bij Kleyn, Bellamy, van de Kasteele en Feith. Doch genoeg tot staving van mijn oordeel. Moge bij een te verwachten tweeden druk van dit overigens verdienstelijk handboek eene geheele omwerking van het letterkundig overzicht, (dat ook gevoeglijk aan 't eind zou kunnen komen) de bruikbaarheid nog verhoogen.
Overzicht der algemeene geschiedenis door D. de Groot, leeraar aan de rijkskweekschool voor onderwijzers te Groningen. Tweede, vermeerderde druk. Groningen A.L. Scholtens. 1869.
‘Bij mijn onderwijs’, zegt de Schr. in het voorbericht voor dezen tweeden druk, ‘heb ik mij schier dagelijks bediend van dit overzicht, en daardoor had ik de beste gelegenheid zijne bruikbaarheid en betrekkelijke volledigheid aan de behoeften van het voortgezet onderwijs in de geschiedenis te toetsen.’ Hetzelfde zou ik kunnen zeggen, alleen met dit onderscheid, dat het mij voorkomt meer geschikt te zijn voor eerstbeginnend dan voor voortgezet onderwijs in de geschiedenis. Het is een zeer bruikbare grondslag, waarop een diepere en meer degelijke beschouwing kan worden gebouwd. Intusschen, wat de opleiding voor onderwijzers aangaat, waaraan de Schr. ‘hoofdzakelijk gedacht heeft

{==140==} {>>pagina-aanduiding<<}
bij de bewerking,’ is hij zelf zeker veel beter beoordeelaar dan ik; en voorzeker is dit werkjen ook zeer geschikt als handleiding tot herhaling van het eens geleerde.
Jammer voorzeker, te meer als het door aankomende onderwijzers moet gebruikt worden, dat de Schr. zich maar niet kan losmaken van de verouderde en algemeen veroordeelde traditie bij de behandeling der oude geschiedenis. Ook komt hier en daar de Duitsche oorsprong van het boek (blijkens het voorbericht is het een bewerking van prof. Dielitz' Grundrisz) wel wat te zeer voor den dag, en is aan de geschiedenis der andere landen eene niet altijd evenredige plaats ingeruimd naast die van Duitschland. Ik behoef slechts te wijzen op de enkele paragraaf, die aan Frankrijk onder de Capetingers is gewijd (dat deze bij Filips III afbreekt, en Filips IV met zijne zonen eerst in § 84 volgen, dunkt mij een fout, die zich uit de chronologische indeeling wel laat verklaren, maar niet goedkeuren); terwijl daarentegen voor de Duitsche geschiedenis gedurende datzelfde tijdperk vijf §§ zijn beschikbaar gesteld. Eveneens is in de nieuwe geschiedenis o.a. de Engelsche geschiedenis slechts ter loops en in hoofdpunten afgehandeld, terwijl b.v. van den zevenjarigen oorlog jaar voor jaar de verschillende slagen worden opgesomd. Ik voeg er echter gaarne bij, dat dit gebrek, aan alle vertaalde handboeken uit den aard der zaak min of meer eigen, hier betrekkelijk gering is en door den onderwijzer gemakkelijk kan worden verholpen. Door afzonderlijke §§ over onze vaderlandsche geschiedenis heeft de Schr. het zijne gedaan, en zeer voldoend gedaan, om het boek een meer Nederlandsch karakter te geven. Ik aarzel daarom niet het mijn collega's ten gebruike op de lagere klassen der hoogere burgerschool aan te bevelen.

Dev. Jan. 1870.
G.J. Dozy.

IV. Varia.

Het orgel. Naar het Hoogduitsch van F.L. Schubert. Met een voorrede van Joh. Bastiaans, Organist aan het groote orgel te Haarlem. Te Haarlem, bij de erven F. Bohn.
In het aan het hoofd dezes vermelde boekje wordt eene beschrijving van het orgel gevonden, welke allen, die zich met de behandeling van dit instrument hebben in te laten, zeer welkom

{==141==} {>>pagina-aanduiding<<}
zijn moet. Het boekje vangt aan met eene voorrede van een onzer eerste organisten, den heer Joh. Bastiaans. Het geeft verder eene geschiedenis van het orgel, van zijn oorsprong aftot op onzen tijd. Vervolgens worden eenige orgelwerken en hunne bouwmeesters opgenoemd. Dan worden de bijzondere deelen van het orgel, benevens de zamenstelling en werking er van verklaard. Ook het stemmen van het instrument wordt behandeld. Voorts wordt alphabetisch opgegeven eene verklaring van de meest bekende registers, en eene aanwijzing der regelen van het registreren. Verder wordt een en ander medegedeeld aangaande het orgelspel in het algemeen en van het koraalspel in het bijzonder. Het boekje eindigt met eene opsomming van de meest voorkomende gebreken en middelen tot verbetering.
Ik herhaal: het boekje heeft veel goeds, en verdient zeer aanbevolen te worden. Het zou overbodig worden, als men nog eens op het denkbeeld kwam, om, gelijk de schrijver op bladz. 24 mededeelt, kleinere kerken van groote draaiorgels te voorzien, zooals men het in het begin dezer eeuw in Duitschland uitgedacht heeft. Dit denkbeeld zal tegenwoordig evenwel geene groote ondersteuning meer vinden.
Op bladz. 32 spreekt de schrijver over het orgel in de Roomsch-Katholieke Parochiekerk te Deventer, vervaardigd door de heeren Ibach te Barmen. Die met mij in de gelegenheid geweest is het orgel-concert bij te wonen, gegeven, toen dit orgel ingewijd werd, zal zich de voortreffelijke zamenstelling van dit kunstwerk nog herinneren en de niet minder voortreffelijke bespeling daarvan door de heeren Bastiaans, organist aan de Groote kerk te Haarlem, en Lux, kapelmeester te Mainz, aan wie de examinatie van dit orgel was opgedragen.
Bij het opgeven der dispositie van het kolossale orgel in den dom te Doncaster, op bladz. 34 vg., vinden wij onder de koppelingen no. 5 een donder-register. Het nut van dergelijke registers is zeer betrekkelijk. Het orgelspel kan bij het gebruik daarvan eerder verliezen dan winnen.
Op bladz. 38 vg. en 90 vg. vinden wij melding gemaakt van de vox-humana. De schrijver spreekt in afkeurenden zin over dit register. Het toont, volgens hem, zeer weinig of in het geheel geene overeenkomst met de menschelijke stem. Toch schijnt het niet best gemist te kunnen worden, vooral wanneer het noodig is, den toon scherp aan te geven.

{==142==} {>>pagina-aanduiding<<}

Op bladz. 110 vg. vinden wij zeer treffende opmerkingen over het praeludium, de fuga, het koraal en het postiudium. Wat het eerste betreft, hoe dikwijls hoort men niet een voorspel, dat hoegenaamd niets gemeen heeft met de koraal-melodie. Daarom zegt de schrijver zeer teregt, dat de koraal-melodie als hoofdmotief in het voorspel doorgewerkt kan worden, om de gemeente met de eerste bekend te maken. Bij het voorspel verlangt de schrijver eene korte en bondige zamenstelling in de gebruikelijkste toonschalen, liefst volgens eigen phantasie. Wat het laatste aangaat, geloof ik niet, dat eigen phantasie in den regel te verkiezen zij boven de uitnemende praeludia door de groote meesters gecomponeerd. Om volgens eigen phantasie te praeluderen, moet men de gaven van phantaseren en de noodige muzikale kennis bezitten. Verder verklaart zich de schrijver vóór het oordeelkundig aanwenden van tusschenspelen (interludia).
Op bladz. 118 geeft hij als zijn gevoelen te kennen, dat de organist niet te veel moet ‘spelen volgens de woorden.’ Daartegen moet ik opkomen. ‘Te veel spelen volgens de woorden’ is natuurlijk niet aan te bevelen. Maar ik geloof, dat compositie van praeludium, interludium en postludium, zoomede het aanwenden der verschillende registers geheel overeenkomstig de woorden moet zijn.
Het boekje laat zich zeer vloeijend lezen, waartoe de gemakkelijke vertaling zeker veel bijdraagt.

Deventer.
C. Duymaer van Twist.


1.LIEF EN LEED UIT EENE KLEINE WERELD. Door Christine Muller. II Deelen. Amsterdam, P.N. van Kampen, 1869. In Post 8vo. 529 bl. Prijs ƒ 4,90.

2.ROBS MOEDER. Door Celestine. (Guldens editie No. 73.) Arnhem, D.A. Thieme. 272 bl. Prijs ƒ 1, -.

3.MOEDER DANEEL. Eene geschiedenis onzer dagen, door vrouwe Courtmans, geb. Berchmans. Antwerpen, J.W. Marchand en comp. 1868. In Post 8vo.


1. ‘De kleine wereld’ is voornamelijk het dorp Dilburg; het leed en het lief, om wat het meeste is voorop te zetten, van de voornaamste Dilburger familiën maakt den hoofdinhoud van dezen zeer lief geschreven roman uit. Schoon het niet ontbreekt aan voorvallen, die niet geheel alledaagsch zijn, b.v. een moord,

{==143==} {>>pagina-aanduiding<<}
waarvan de dader eerst na 27 jaren, en dat nog wel op een bal, bekend wordt, loopen de meeste gebeurtenissen vrij geleidelijk. Ook de meeste karakters zijn uit het dagelijksche leven genomen; de meeste zeg ik, want tot de uitzonderingen in het maatschappelijke leven behoort eene virago - onze taal heeft geen woord voor eene dame, die slechts liefde heeft voor haren jachthond en haar paard, die niets liever doet dan jagen en rijden en rossen en cigaren rooken en met de karwats spelen, ook op den rug van staljongens. Ik herhaal het - 't verhaal is regt lief geschreven en het talent van mejufvrouw Christine Muller verdient alle aanmoediging, ook wegens haren zuiveren, onderhoudenden stijl - aanmoediging te meer, omdat zulke verhalen toch waarlijk niet staan beneden die van Engelsche en Amerikaansche schrijfsters, van welke onophoudelijk overzettingen in onze taal verschijnen en met verbijsterenden ophef in couranten worden aanbevolen. De heer van Kampen heeft, als naar gewoonte, eer van de uitvoering.
2. De pseudonym ‘Celestine’ schijnt ook eene schrijfster aan te duiden. Ook zij heeft talent en hare pennevrucht: ‘Robs moeder’ verdient wel eene plaats in de guldens-editie van den wakkeren Thieme, die met deze blijkbaar ook voor hem wèlslagende uitgave eene groote dienst doet aan het publiek, hetwelk goede waar tegen lagen prijs begeert. ‘Robs moeder’ is reeds No. 73. Elk deeltje met eene afzonderlijke recensie in te leiden is ondoenlijk. Algemeene aanprijzing volsta.
3. Ook van eene vrouw, ook een deeltje van eene goedkoope uitgave: ‘Goedkoope roman-bibliotheek’, eene onderneming van den Antwerpschen boekhandelaar Marchand en den medeuitgever van Kesteren te Amsterdam. Elke maand, voor 't minst om de andere maand, verschijnt een deeltje van 100-200 bladzijden, kostende bij abonnement van 12 deeltjes 90 centimes (ƒ 0,43) het deeltje. De uitgave verdient loffelijke vermelding en de smaakvolle schrijfster Mevr. Courtmans - Berchmans alle aanbeveling.
Plaatsruimte verbiedt, meer dan dit weinige van den letterarbeid dezer drie dames te zeggen.

v.O.

{==144==} {>>pagina-aanduiding<<}

Open brief van een jong-koloniaal aan den ‘oud-koloniaal’, verdediger van 't cultuurstelsel. Amsterdam. - G.L. Funke. 1868.
Deze brochure is haar aanzijn verschuldigd aan het geschrift van een ‘oud-koloniaal,’ aan het hoofd dezer regelen vermeld. De argumenten in dit laatst bedoelde geschrift ter verdediging van het kultuurstelsel bijgebragt, worden in de brochure gewogen en - kan het anders waar het de bekende argumenten van de conservatieven betreft? - te ligt bevonden. Als bijdrage tot regt verstand der koloniale quaestie is deze brochure zeer lezenswaardig.

Deventer.
C. Duymaer van Twist.

V. Bibliographisch Nieuws.

Ons resten even weinig plaats als tijd, om te spreken van een leesboek, waarvan binnen kort reeds een derde druk het licht ziet. Zoo even althans ontvangen wij van Dr. J.A. Wijnne's geschiedenis van het Vaderland den derden druk. Het gunstig oordeel, vroeger in ons tijdschrift (Januari 1867, bl. 41) over dit verdienstelijk werk uitgesproken, werd door tijd en ervaring bevestigd. In den jare 1868 trouwens verscheen eene tweede oplage - en thans zien wij die door eene derde uitgave achtervolgd. ‘Deze’ - zegt de schr. - ‘is over 't geheel vrij gelijk aan den tweeden druk. Toch is door 't geheele boek heen veel verbeterd, nauwkeuriger uitgedrukt of anderszins gewijzigd. Ook is hier en daar, b.v. op de bladzijden, waar gesproken wordt van de Unie van Utrecht, het ontwerp van enge verbindtenis der Republiek met Engeland, enz. de inhoud vollediger geworden. Bovendien is het getal der aanhalingen uit Nederlandsche dichters met een paar vermeerderd. De grootste verandering echter komt hierop neer, dat de oude spelling heeft plaats gemaakt voor de nieuwe.’ Waar een goed boek nog eens aan zoo strenge revisie onderworpen en ook in den vorm zoo belangrijk verbeterd werd, zal verdere aanbeveling wel overbodig wezen.




















{==145==} {>>pagina-aanduiding<<}

Binnenlandsche letterkunde.

Bibliographie.

I. Fraaie Letteren.

Gijsbert Karel van Hogendorp en Leopold van Limburg Stirum in de dagen van 17-21 November 1813. Wederlegging van Dr. R. Fruin, hoogleeraar te Leiden, door Theod. Jorissen, hoogleeraar te Amsterdam. Groningen. J.B. Wolters 1869.



Het einde van den strijd. Een laatste woord tegen Dr. R. Fruin, hoogleeraar te Leiden door Theod. Jorissen, hoogleeraar te Amsterdam. Amsterdam, K.H. Schadd. 1869.
Zelden zeker zal een titel op alle belangstellenden zoo aangenamen indruk gemaakt hebben als het opschrift van de tweede der hier besproken brochures. Het einde mocht waarlijk wel gewenscht heeten, waar het een strijd was geworden, niet langer een zuiver wetenschappelijk debat, tusschen twee mannen, beiden zoo achtenswaardig door kennis en karakter als de heeren Fruin en Jorissen. Hoewel deze geschriften mij ‘ter beoordeeling’ werden toegezonden, zou ik mij dan ook door dien titel zelven van eene hernieuwde bespreking der zaak in kwestie ontslagen achten, zelfs al rekende ik mij bevoegd hier oordeel te vellen. Veel liever nog zou ik wenschen de kwestie voor eeuwig te

{==146==} {>>pagina-aanduiding<<}
begraven. Toch was die strijd merkwaardig, minder nog om het gewicht der besproken punten dan wel om den psychologischen grondslag, waarop, bedrieg ik mij niet, het gansche geschil rustte. Uit dit oogpunt wensch ik de historia morbi dezer zaak in de herinnering te roepen; het moge als eene, zij het dan zwakke, poging gelden om een eind te maken aan de scheve beoorde elingen, waaraan van weerzijden beide partijen ten gevolge van het onzalige geschil zijn blootgesteld.
Prof. Jorissen is, zooals ieder weet, de man voor de geschiedenis onzer omwenteling van 1813, hij heeft er eene reeks van jaren aan gearbeid, hij heeft ‘voor het bijeenbrengen en schiften der bouwstof meer gedaan dan iemand anders’ (Fruin), de bronnen uitgegeven en volgens die bronnen zich eene kritische voorstelling van den loop der zaken gemaakt.
Zoo heeft hij onze historische letterkunde met een werk van blijvende waarde verrijkt.
Het was echter onvermijdelijk, dat bij een man van zoo krachtige individualiteit zich deze ook in zijn werk afspiegelde. Prof. Jorissen is een vurige hartstochtelijke natuur, een idealist. Verwacht van hem geen sympathie voor behoedzaam overleg, geen toegeeflijkheid voor halve maatregelen of weifeling. De traditioneele voorzichtigheid en langzaamheid van handeling, ons volkskarakter eigen, ergert hem. En die eigenschappen karakteriseerden toch zeer sterk juist het tijdperk, dat hij zich had voorgenomen te beschrijven. Wat is het noodwendig gevolg? Hoe meer hij de gebeurtenissen, de personen van nabij beschouwt, des te meer stuit hij op wat in zijn oog onverschoonlijke feilen zijn, maar waarin een ander slechts de natuurlijke uiting zou zien van die eigenschappen, in menig kritiek oogenblik toch weer van 't hoogste belang. Zoo wordt zijn oordeel gaandeweg scherper en scherper. Het sterkst komt dit uit in zijne beoordeeling van Hogendorp.
Eerst heet het (Omw. bl. 120): ‘de uitkomst heeft van Hogendorps rustige wijsheid gekroond; en met het oog op die uitkomst is het gelukkig, dat er geen strijd heeft plaats gehad, waarbij noodeloos bloed is vergoten.’
Op bl. 150: ‘van deze kleine groep van getrouwen, die noch met het hart, noch met hoofd voor de goden der eeuw hadden gebogen, is Gijsbert Karel van Hogendorp de vertegenwoordiger en het eminente hoofd.’ Hier is Hogendorp reeds alleen het hoofd

{==147==} {>>pagina-aanduiding<<}
eener kleine partij, de anti-revolutionaire, voor wien ‘de revolutie geen wettig bestaan heeft; die de oude republiek wilde herstellen maar met eene hervorming aan het hoofd.’ ‘Den demokratischen grondslag, waarop de republiek in 1795 gebouwd was, verwierp hij’ om er ‘een getemperd aristocratischen’ voor in de plaats te stellen; die wel ‘de voordeelen der revolutie’ wil behouden maar ‘zonder de kracht, die dit alles heeft gewerkt.’ ‘Van Hogendorp’ heet het, ‘bouwde, zooals een staatsman van dezen tijd het noemt op een gezonken grond voort.’
Op bl. 172 naar aanleiding van den brief aan den prins door Hogendorp alleen geteekend, vraagt de schrijver ‘had ten minste van Stirum de eer niet verdiend den Prins van Oranje mede terug te roepen, wiens terugkeer aan het hoofd van den staat hij het eerst en alleen had geproclameerd! Had hij niet het recht, dien alleen te teekenen? Hij was de door de bevolking erkende Gouverneur van den Haag; en wat was Hogendorp? oud-regent.’
Op bl. 176 eindelijk: ‘want elk hard woord, elk streng verwijt valt in de allereerste plaats op den staatsman, die de nationale zaak tot een partijzaak had gemaakt.’ Dat is, men zou het nauwelijks gelooven, dezelfde van Hogendorp wiens ‘rustige wijsheid’ zooeven werd geprezen, de ‘eenige staatsman’ onder een doorluchtig zestal, het ‘eminente hoofd’ der partij, die dan toch eigentlijk de gansche omwenteling heeft bewerkt.
Toch is het zoo vreemd niet. In het begin ziet de schr. alleen de personen, die op het tooneel komen, hunne antecedenten en hun karakter. Hij moet erkennen, die mannen hebben toch veel goeds, hunne vaderlandsliefde, hun vertrouwen op de toekomst boezemen hem sympathie, bewondering in. Maar naarmate de gebeurtenissen zich voor zijne verbeelding ontrollen en zijne pen ze teekent op het papier, ziet hij minder op wat zij deden dan op wat ze naar zijne meening hadden behooren te doen, op wat ze verzuimd hebben. Hij wenschte eene roemrijke revolutie te schetsen en hij vindt slechts een geleidelijke ontknooping te beschrijven, waar het geluk grooter deel aan heeft dan het genie of de moed. Het is als hoor ik hem teleurgesteld uitroepen: ‘wat is dat voor een revolutie, waar men maar kalm afwacht, tot de overheerscher wegtrekt, en dan dood op zijn gemak beraadslaagt, wat nu te doen, en wie de verant-
{==148==} {>>pagina-aanduiding<<}
woordelijkheid zal dragen voor de noodwendigste maatregelen! Men had terstond moeten doortasten: het stadhuis bezetten, daar de nationale onafhankelijkheid proclameeren en het volk te wapen roepen.’ En tot overmaat van ergernis, wie is het, die, nu de omwenteling ondanks alle fouten gelukt is, er den roem van inoogst, wie wordt als de redder van Nederland geëerd, voor wien richt men een standbeeld op? Voor den man, welke juist die fouten allereerst op zijn geweten heeft, die zich het meest heeft onderscheiden door behoedzaamheid en overleg, die meer staatsman dan revolutionair zich liet voortdringen door anderen. Neen dan was Leopold van Limburg Stirum een ander man. De ‘onverschrokken uitvoerder der beraadslagingen van 's lands redders,’ ‘wiens ijver, moed en werkzaamheid geen palen kenden,’ en wien ‘daarom de zorg voor de militaire toebereidselen werd opgedragen,’ is veelmeer een man naar het hart van prof. Jorissen. Zoo komt hij er onwillekeurig toe de beide voortreffelijke
mannen, die elkander zoo uitnemend aanvulden als het ‘denkend hoofd’ en ‘de wakkere hand’, tegenover elkander te plaatsen; en onvermijdelijk ziet hij nu in de meest decisieve handelingen van Hogendorp den invloed van v. Stirum. Naarmate hij minder geneigd is Hogendorps verdiensten te erkennen, beginnen ook de bewijzen voor die verdiensten, de erkenning door tijdgenoot en vorst minder kracht voor hem te krijgen. Eindelijk, hij is er van overtuigd, niet aan van Hogendorp, maar veeleer aan van Stirum komt de meeste roem toe in die gewichtige dagen van 17-21 Nov. 1813. Is Hogendorp nog een heros, hij is het alleen vergeleken bij de pygmeeën, zijne ambtgenooten van vóór '95.
Velen zullen die zoo hoog opgevijzelde fouten van Hogendorp van vrij ondergeschikt belang achten en daarbij denken aan de bekende stelling: Hannibal had na den slag bij Cannae naar Rome moeten trekken; waarover van oudsher met meer welbespraaktheid dan vrucht werd gedebatteerd. Maar men moet in het oog houden, dat op historisch terrein het afbreken van gevestigde reputaties zoowel als het rehabiliteeren van anderen aan de orde van den dag is; en zoo kan het niemand verwonderen, dat prof. Jorissen aan zijne waardeering der verdiensten van de betrokken personen in deze zaak veel gewicht hecht, dat hij meent door zijne ontdekking een belangrijk licht te hebben verspreid over de geschiedenis onzer omwenteling. Intusschen

{==149==} {>>pagina-aanduiding<<}
bij die ontdekking waren de goden hem niet gunstig. Zijn werk valt in handen van den voor hem ongelukkigsten recensent op het allerongelukkigste oogenblik.
Prof. Fruin is in menig opzicht de tegenvoeter van zijn Amsterdamschen ambtgenoot. Kalm, bijna deftig, laat hij zich niet licht vervoeren tot woordenpraal of dichterlijke wendingen; zijn stijl is degelijk tot soberheid toe; het schijnt zijn ideaal: in weinig woorden zooveel mogelijk te zeggen. Daarbij gevoelt men het: ieder woord is goed doordacht, de schrijver zegt juist, wat hij wil, en niet meer dan hij wil. Met die degelijkheid van stijl hangt de grondigheid zijner studie samen. Men weet, hoe hij het als zijn levenstaak opvat de geschiedenis te schrijven van onzen patriottentijd. Jaren lang heeft hij daartoe bouwstof bijeenverzameld, maar - nog ontbreken hem papieren, die hem onmisbaar schijnen om op sommige punten tot volkomen zekerheid te komen. Welnu - geduldig wacht hij, tot hij wellicht eens een hecht gebouw zal kunnen optrekken, en geen licht verschoonbare eerzucht kan hem bewegen uit de bijeengebrachte bronnen nu reeds een beschouwing over dat tijdvak in het licht te geven. Hij, die zoo conscientieus zich weet te beheerschen, is licht te streng ook voor anderen. Prof. Jorissen was ten opzichte van de geschiedenis onzer omwenteling eenigszins in 't zelfde geval. De onmisbare medewerking en ondersteuning ondervond hij te weinig, zelfs van hen ‘op wier hulp’ hij ‘het meest gehoopt had;’ vele belangrijke bronnen bleven hem gesloten. Hij zegt zelf met lofwaardige rondborstigheid: ‘te ontveinzen is het niet, dat ik mijn doel heb gemist.’ Zoo blijven dan ook een aantal van de belangrijkste punten duister, en de berichten zijn zoo onvolledig, dat men er de meest uiteenloopende gevolgtrekkingen uit kan maken. Hier en daar moet prof. Jorissen wel zijn toevlucht nemen tot hypothesen, tot gissingen. Hij-zelf erkent het: ‘voor gissingen is een ruim veld (Omwent. bl. 183); eene gissing alleen geeft, mijns inziens, verklaring’; en in zijne Wederlegging (bl. 98) verwijt hij dr. Fruin, dat deze als stellige
zekerheid overneemt wat in de Omwenteling als ‘hypothese,’ als ‘gissing’ is voorgedragen.
De schrijver der Omwenteling van 1813 kon dus niets anders doen dan uiteen te zetten, hoe volgens zijne voorstelling de zaken zich hebben toegedragen, hoe de schijnbaar tegenstrijdige berichten het best met elkander in overeenstemming te brengen

{==150==} {>>pagina-aanduiding<<}
zijn. Een persoonlijke overtuiging kon hij zich vormen, volledige zekerheid, afdoende bewijzen voor de juistheid dier opvatting kon hij niet geven; daartoe ontbraken te veel gegevens, die zijne scherpzinnigheid moest aanvullen. Toch heeft het tafereel, dat hij ons van de gewichtige gebeurtenis geeft, groote waarde. Het is niet te ontkennen, dat de omtrekken scherper, de personen fijner geteekend, de gebeurtenissen voor een goed deel beter gemotiveerd zijn dan in de gewone traditie. Zelfs wanneer latere bescheiden zijne voorstelling op sommige punten mochten logenstraffen, dan zal nog zijn werk ook uit een letterkundig oogpunt hoogst belangrijk blijven.
Hoe komt het nu, dat prof. Fruin, anders zoo gematigd in zijn oordeel (ik behoef slechts te herinneren aan zijne houding tegenover dr. Nuyens), zoo verdraagzaam tegenover eerlijke partijdigheid, bij de bespreking van dit werk in den Gids slechts weinige woorden van lof over had voor den moedigen baanbreker op het gebied der historische kritiek van onze omwenteling, en zich warm maakte over een verschil van opvatting. Wij vinden de oorzaak in de eerste regels der aankondiging. ‘Nog onder den indruk, dien de feestelijke onthulling van het eereteeken (het standbeeld voor G.K. van Hogendorp) op mij gemaakt heeft, heb ik mij aanstonds aan het lezen van het belangrijk geschrift gezet, en zonder langer uitstel ga ik thans mijne bevinding aan de lezers van dit Tijdschrift meedeelen.’ De sympathie, die de Leidsche hoogleeraar steeds voor den staatsman van Hogendorp koesterde, is door de nationale hulde, dezen in zijne geboortestad gebracht, nog versterkt, en kan door Jorissens argumenten niet worden aan het wankelen gebracht. Hij ziet geen reden van de aangenomen traditie af te wijken. Dit juist schijnt mij de cardo quaestionis: heeft de traditie als zoodanig eenige, zij het dan ook geen afdoende waarde? Prof. Jorissen hecht er blijkbaar volstrekt niet aan, prof. Fruin daarentegen, en zeker de meesten met hem, houden zich aan de traditie, zoolang de onjuistheid er van niet met stellige bewijzen is aangetoond. Die had prof. Jorissen voorzeker niet bijgebracht evenmin als prof. Fruin ze kon bijbrengen voor zijne, de gewone voorstelling der gebeurtenissen. Toch had de eerste meer gegeven dan ‘vermoedens en gissingen’, gevolgtrekkingen, die wel verdienden ernstig besproken te worden. ‘Wrevel en boosheid zijn slechte leidslieden bij het onderzoeken en beoordeelen van welke zaak

{==151==} {>>pagina-aanduiding<<}
ook,’ zeide dr. Fruin zelf later. In gemoede zou ik hem willen vragen, of zooal niet wrevel en boosheid dan toch een zekere ergernis geheel vreemd was aan zijne beoordeeling van Jorissens geschrift.
Dat die beoordeeling den schrijver der omwenteling van 1813 niet aangenaam was, kunnen wij hem niet ten kwade duiden, al rechtvaardigt het zijn hier en daar zeer persoonlijken aanval op dr. Fruin in geenen deele. Wat hij ten onrechte dezen verwijt, als zou hij zijn (J. 's) ‘karakter en werk verdacht maken’, doet hij in zijne wederlegging ten opzichte van dr. Fruin op eene wijze, die slechts den aanvaller kon schaden. Dubbel te bejammeren is dit, omdat daardoor te weinig aandacht is geschonken aan het werk zelf. Neem die noten weg, en ‘Gijsbert Karel van Hogendorp en Leopold van Limburg Stirum’ is een belangrijk supplement van ‘De omwenteling van 1813’. Zoo de schrijver al sommige voorstellingen van dr. F. weerlegt, voor zijn eigen opvatting geeft hij geen nieuwe bewijzen. Dit trouwens ware alleen te verwachten, zoo in dien tusschentijd nieuwe bronnen waren ontdekt. Dat hij de bestaande bronnen uitvoerig bespreekt, is overigens reeds verdienste genoeg.
Daarbij had de zaak kunnen blijven. In alle opzichten was het wenschelijk, dat de tijd den scherpen toon wat afstompte, die het geschil had aangenomen, te meer daar het zich liet voorzien, dat na verloop van eenige jaren waarschijnlijk wel nadere bijzonderheden aan het licht zullen komen, die krachtiger dan alle argumenten een van beide partijen in het gelijk stellen. Daar verscheen echter (April 1869) in den Gids eene recensie van prof. Jorissens Wederlegging - door dr. Fruin. Heeft de Leidsche hoogleeraar werkelijk gemeend, dat zijne wetenschappelijke reputatie verdediging vereischte tegen den onbesuisden aanval? Dat voorzeker is nauwelijks denkbaar. Dat het hem om eene revanche te doen was - en zeker door de beschuldigingen van zijn tegenstander over te drukken nam hij de scherpste revanche - die onderstelling verbiedt ons het bekende karakter van den schrijver. Was dan wellicht dr. Fruin zich zelf bewust, dat de verdediging van Hogendorp in zijn eerste verslag op vrij zwakke gronden rustte? Alleen zoo laat zich de recensie verklaren. Dr. Fruin zoekt nieuwe stutten voor de reputatie van Hogendorp. Waar hij om de reeds opgegeven reden dezen bezwaarlijk kon vinden, moest hij er zich toe bepalen de zwakke punten aan te

{==152==} {>>pagina-aanduiding<<}
toonen in Jorissens betoog. Wanneer nu twee scherpzinnige mannen aan dezelfde bronnen lijnrecht tegenovergestelde gevolgtrekkingen ontleenen, kan men a priori zeggen, dat slechts waarschijnlijkheid, geenszins zekerheid zal bereikt worden.
Van prof. Jorissens ‘Laatste woord’ zou hetzelfde kunnen gezegd worden. De beschuldigingen te bespreken, vermeerderd en versterkt daarin zijnen tegenstander naar het hoofd geslingerd, ware eene ongerijmdheid. Niemand gelooft ze; ik zou durven zeggen, prof. Jorissen, wanneer hij tot kalme redeneering teruggekeerd is, allerminst.

D., Febr. 1870.
G.J. Dozy.
Oldtown en zijne bewoners. Naar het Engelsch van Mrs. Harriët Beecher Stowe, door P.J. de Roode predikant te Hoogcarspel. Twee dln. Rotterdam, H. Nijgh 1869. Prijs ƒ 5,40.
Een boek dat wij gaarne aanbevelen. Een werk waarin de welbekende schrijfster veel talent heeft ontwikkeld en voor welk boek zij een' begaafden vertaler, of liever, bewerker heeft gevonden. Teregt schreef de Times, bij de aankondiging van Oldtown en zijne bewoners: ‘Het was een gevaarlijk spel voor de schrijfster van Uncle Tom's Cabin, om met deze lettervrucht op te treden, maar zij is meer dan dubbel gelukkig uit het strijdperk getreden. Dit boek geeft een nog veel fijner en naauwkeuriger ontleding van het menschelijk gemoed, toont veel meer humor en is zonder twijfel even frisch, als Uncle Tom's Cabin.’
De schrijfster geeft onder den pseudoniem Horatius Holyoke, het doel van haar werk in het voorberigt te kennen. ‘Nieuw-Engeland (lezen wij) was in zekeren graad de bakermat der groote Amerikaansche republiek en van groot belang is de naauwkeurige kennismaking met de bevolking van Nieuw-Engeland.’
‘Feiten die het meest romantisch en verdicht schijnen, zijn zuiver historisch.’
Hoe eenvoudig de zamenstelling van het werk ook schijnen moge, hoe weinig het voldoen zal aan hen die in den roman bovenal allerlei ingewikkelde historiën willen vinden, die zich ten slotte als met een tooverslag in verrassende wendingen en

{==153==} {>>pagina-aanduiding<<}
uitkomsten oplossen, getuigt het werk van veel studie. Op meesterlijke wijze worden de karakters geteekend van Harry en Tina, van jufvrouw Asphyxia en Krab Smith, van den goeden diaken en zijn vrouw, van Sam Lawson enz. enz.
Geleidelijk en toch vaak aangrijpend en roerend gaat het verhaal voort, even als de stroom, dien de ontvlugte kinderen zoo vreedzaam ontmoetten. Waarlijk, er valt veel uit te leeren en menige bladzijde waarop wij tafereelen vol waarheid en menschenkennis vinden, herinnert ons de pastorie te Mastland.
Wat de vertaling betreft, zoo mogen wij den bewerker gelukwenschen met de wel volbragte en niet gemakkelijke taak. Stowe's Oldtown Folks in eene getrouwe vertaling weder te geven was niet wel mogelijk. Er komen niet alleen zaken in voor, die in onze taal geen naam hebben, omdat zij bij ons geheel onbekend zijn, maar wij ontmoeten daar personen die gebruik maken van het plat Noord-Amerikaansche volks-dialect. Sam Lawson bijv., spreekt niets anders dan dit. Hoogst bezwaarlijk was het dus hiervan eene getrouwe vertaling te geven. Het ging niet aan om den bewoner van Nieuw-Engeland met Frieschen of Gelderschen tongval te laten spreken. De vertaler echter heeft gezorgd dat Sam's taal wat platter luidt, maar overigens zijn er geene kunstmatige vormen aan toegevoegd.
Maar niet alleen hierdoor onderscheidt zich de vertaling van het oorspronkelijke. Met veel beleid heeft de vertaler Oldtown Folks bekort en weldra bemerken wij waarom hij dit deed. De schrijfster wilde de elementen doen kennen, waaruit zich de hedendaagsche Amerikaansche maatschappij ontwikkeld heeft, zij vlecht daarom niet zelden opmerkingen en redeneeringen in haar verhaal, die dienen om het verband van het heden en het verleden aan te wijzen. Vele van die redeneeringen echter hebben voor den Nederlander minder waarde, en zijn wijselijk bekort of weggelaten. Verder is de schrijfster, zooals men weet, eene predikantsdochter en dit komt in het oorsponkelijke zeer sterk uit. De theologie neemt daar eene ruime plaats in, ja! men kan gerust zeggen dat sommige hoofdstukken veel hebben van theologische verhandelingen. De schrijfster heeft de gevoelens der oude Amerikaansche theologen zoo duidelijk mogelijk willen wedergeven en daarbij geheele bladzijden uit hunne werken overgenomen.

{==154==} {>>pagina-aanduiding<<}

Van hoeveel belang dit nu moge zijn voor de lieden in Amerika, wij kunnen wel verzekeren dat schier alle lezers deze bladzijden in de Nederduitsche vertaling zouden overgeslagen hebben, want die verouderde vraagstukken, die twistpunten over de leer in een kerkgenootschap, waarvan de meesten den waren aard niet kennen, hebben niets aantrekkelijks.
De bekorting wordt ook nog in iets anders opgemerkt. Zooals men verzekert, heeft Beecher Stowe zich jaren lang met het schrijven van dit werk bezig gehouden en hierdoor is zij nu en dan in herhalingen vervallen, iets dat zich zeer ligt uit eenen langdurigen arbeid laat verklaren. De vertaler heeft die herhalingen meestal vermeden en sommige overtollige bijvoegelijke naamwoorden, nu en dan ook de opeenstapeling van synoniemen, waartoe de schrijfster eene sterke neiging toont te hebben, weggelaten.
Wij herinneren het een en ander om de vertaling, met het oog op het Nederlandsch publiek bewerkt en in menig opzigt voortreffelijk, ook daarom aan te prijzen, maar tevens om allen die dit boek willen bezigen tot eene karakterstudie van Beecher Stowe aan te raden, het oorspronkelijke ter hand te nemen.
Wij wenschen dat dit degelijk boek, waarin zooveel echte humor, zooveel diepe karakterstudie is en dat zich zoo aangenaam laat lezen, algemeene belangstelling vinden. Maatschappelijke vragen die ook nu aan de orde zijn, worden er met veel tact in besproken en omtrent de opvoeding van meisjes, de emancipatie der vrouw vindt men behartigingswaardige wenken.
Het boek geeft veel stof tot denken en als men sommige kerkelijke toestanden van Nieuw-Engeland hoort beschrijven, dan is het vaak als hadden wij voor ons, Nieuwe Schetsen uit het dorp X in Nederland.
Druk en papier zijn uitstekend; hier en daar troffen wij een enkel drukfoutje aan, maar zij zijn gelukkig schaarsch gezaaid. Vinde het boek in zeer ruimen kring zijn' weg.

Rotterdam.
W.Th. van Griethulisen.

{==155==} {>>pagina-aanduiding<<}

Ongelijk, maar niet ongelukkig. Twee Novellen door Baltwina Vignon. D. Mijs, Tiel, 1869.
Ons oordeel wordt hier gevraagd over een tweetal nieuwe novellen van den auteur der Idealen van Dominé van Beek, en het zal den uitgever der werken van Baltwina Vignon, die mede op ongunstige recensies ter aanprijzing zijner ondernemingen met zooveel ingenomenheid wijst, zeker aangenaam zijn, aanstonds te vernemen, dat dit oordeel niet gunstiger mag luiden dan dat, hetwelk wij over de vorige bij hem verschenen pennevrucht van Baltwina Vignon hebben geveld. Baltwina Vignon (waartoe toch op een titelblad andermaal zich achter een vrouwennaam te verschuilen, terwijl overigens het geheele werk zoo onmiskenbaar den man aanwijst?...) voert ons ook hier weder rond in eene wereld, waar de eene onwaarschijnlijkheid de andere op den voet volgt, waar ongerijmdheid en onmogelijkheid wedijveren met elkaêr. In de eerste der twee novellen worden wij met zekeren Herbert van Weede van Eijsendoren, zoon van een opperkamerheer des konings, in kennis gebracht. Deze heeft het genoegen, reeds als knaap uit eene loterij te trekken een riddergoed in Boheme, dat op meer dan een millioen thalers geschat werd, maar ‘vindt, zonder achterhoudend te zijn, goed, aan niemand iets te verhalen van dat fortuintje’ (bl. 22, 23); nog student zijnde, maakt hij op reis kennis met een Engelschman, en ontvangt weinige weken daarna het bericht van diens dood, tevens ‘met uitnoodiging om te komen bezit nemen van het huis, de landgoederen en het onmetelijk vermogen’, alles nagelaten door dien heer, en door dezen aan zijn nieuwen bekende gelegateerd (bl. 81); in dezelfde zomervacantie redt hij op een uitstapje naar Duitschland het leven van den Russischen prins Sergei Alexiewitsch Donofskoï, ‘wiens inkomsten zich hebben opgestapeld tot een fabelachtigen rijkdom’ (bl. 107), en welke inkomsten later mede
aan zijne voeten worden gelegd; eindelijk erft hij ‘een groot en aanzienlijk vermogen’ (pag. 122) van zijne oudtante en moederlijke vriendin, de baronnesse Sabine van Hedemwijk.
Uit het medegedeelde blijkt, dat Herbert zich over de fortuin inderdaad niet te beklagen heeft - en hetzelfde kan van hem worden verklaard met betrekking tot het schoone geslacht.

{==156==} {>>pagina-aanduiding<<}
Eerst wordt hij het voorwerp der genegenheid van Rosario, kleindochter van een Joodsch oudheidskooper te Amsterdam, doch tevens afstammelinge van het Moorsche koningsgeslacht, aan de beschrijving van wier talrijke bekoorlijkheden de geheele bladz. 38 is gewijd; daarop heeft hij slechts te kiezen uit de drie misses Leith, wier vader hij had verrast door de overdracht van de straks vermelde erfenis van den Engelschen reisgenoot, en wier respectieve portretten voor ons op bladz. 99 zijn bewaard; voorts biedt hem de jeugdige weduwe Sergeï Alexiewitsch Donofskoï, alweder ‘een meesterstuk der schepping, eene vrouw van buitengewone schoonheid’ (voor de détails zie bl. 116), hart en hand; vervolgens zet hij het hart van mevrouw Mathilde Steerenberg Veerling, echtgenoote van een rechter in de academiestad, waar Herbert studeert, en moeder van onderscheidene spruiten, in lichte laaie vlam.
Met de opsomming van dit aantal zeker niet alledaagsche voorrechten (?), waarin Herbert roemen mocht, had Baltwina natuurlijk een doel. Zij worden aaneengeschakeld en op elkander gestapeld, eenvoudig om den lezer te doen zien, dat Herbert door deze van wat hij noemde zijne ‘levensplannen’ niet werd afgebracht. Hij had namelijk het voornemen opgevat: ‘om zooveel wetenschap op te doen, als hij maar immer meester worden kon, en om, als hij genoeg wist naar zijn zin, reizen naar Egypte, Palestina, Assyrië, de ruïnen van Palmyra, Babylon, Nineveh enz. te gaan ondernemen’ (bl. 10).
En toch zouden die plannen niet worden verwezenlijkt. Eene liefdes-betrekking tusschen Herbert en het kindermeisje van den heer Steerenberg Veerling (voor al het uiterlijk schoon, alweder zie bl. 156), dat hij uit de handen van dien ellendigen wellusteling bevrijdt, maakt hunne uitvoering tot eene onmogelijkheid. Dat kindermeisje, later door Ferdinand baron van Weede tot Weede - almede iemand, wien vroeger eens door Herbert het leven is gered - als zijne dochter erkend, wordt Herberts vrouw, en hiermede is natuurlijk de geleerde grootendeels in den echtgenoot ondergegaan.
Deze korte, doch getrouwe inhoudsopgave van de eerste der beide novellen scheen ons het beste middel tot staving van hetgeen wij straks nopens het avontuurlijke en onwaarschijnlijke in Baltwina's voorstellingen hebben gezegd. Dat het tweede verhaal voor het eerste in dit opzicht niet onderdoet, hiervan

{==157==} {>>pagina-aanduiding<<}
geven wij met volle vrijmoedigheid de verzekering. Het bevat niets meer of minder dan de geschiedenis van iemand, die met zijne aangenomen moeder huwt.
Waarlijk, wij bedroeven er ons over, dat er ook in ons land nog zoo velen schijnen gevonden te worden, die door het kennisnemen van dergelijke lectuur tot het drukken en verspreiden daarvan uitlokken. De phantasie toch, die hier de werkelijkheid ieder oogenblik in het aangezicht slaat, bezit evenmin eenig poëtisch karakter, waardoor aan haar recht van bestaan zoude kunnen worden verleend. En heeft dan de roman in deze dagen geene andere eischen, dan om ons enkel eenige tafereelen op te hangen, wier innerlijke onwaarheid alleen met hunne overdreven schildering gelijken tred houdt, die zoowel zamenhang misssen als gedachte, die - last not least - voor kieschheid en zedelijkheid meermalen bepaald stuitend en kwetsend zijn?
Voor het: Ongelijk, maar niet ongelukkig, onder welken titel de auteur zijne twee verhalen zamenvat, meenen wij, dat, met het oog op hunne letterkundige waarde, oneindig beter het: Vrij gelijk, en wel zeer ongelukkig had gevoegd.

Welsum.
C.J. van Bemmel Suijck.
Verspreide en nagelatene gedichten van J.M. Dautzenberg. Brussel, Frans de Cort. 1869.
De gunstig bekende Belgische liederendichter Frans de Cort heeft den bovermelden bundel van zijn schoonvader uitgegeven, om daarmede, gelijk hij in het voorbericht schrijft, eene belofte, bij het sterfbed van den dichter gedaan, na te komen.
Wanneer deze bekentenis achterwege ware gebleven, zou ik aldus begonnen zijn: Er behoort in onzen materieelen tijd een groote courage toe, om een dichtbundel, groot 396 bladzijden, uit te geven, vooral wanneer de dichter niet buitengewoon vermaard is. Dautzenberg's hart nu was wel poëtisch gestemd en zijn rythmus gemakkelijk, maar....in die 396 bladzijden wordt veel alledaagsche kost, onder deze en gene meer gekruide gerechten aangetroffen. De taal is grillig geschakeerd, niet overal gelijk, en hier en daar erg gegermaniseerd, waaruit men duidelijk kan bemerken, dat de Teutoonsche muze door den

{==158==} {>>pagina-aanduiding<<}
dichter gretig werd beoefend en nagezongen. Het gaat in dezen bundel als met de Vlaamsche taalbeoefenaren in het algemeen (de Nederlandsche niet uitgezonderd); er bestaat eene soort van spraakverwarring, die vooral in den jongsten tijd niet verbeterd maar toegenomen is. Het koddigst doet zich deze verwarring voor in het gemengd gezelschap van Nederlandsche en Vlaamsche tooneelisten, onder directie van Victor Driessens, bij wier opvoeringen het pubiek een keurig proefje van het gebeurde bij den torenbouw van Babel (altijd volgens de grijze overlevering) wordt opgedischt, vermits dáár allerhande eigenaardige doch potsierlijke spraakwendingen en geluiden door elkander klinken en een assortiment opleveren, niet ongelijk aan Goethe's:

Alles durch einander 
Wie Mausedreck und Koriander. 

In verreweg de meeste vlaamsche voortbrengselen van prozaïschen en poëtischen aard ligt iets onnatuurlijks, iets gezochts. De Belgische dichter van Beers, b.v., wiens pedant-ziekelijke rijmelarij bij mij steeds een gevoel van zeeziekte heeft te weeg gebracht, laat o.a. in een zijner bundels ‘vol jammer en ellend'’ een blinden tachtigjarigen grijsaard van amoureuse gedachten gloeien, als of die oude stumper een jongeling van achttien jaren ware, - terwijl Dautzenberg overdreven armoede en overdreven weldoen schildert, want de kapellaan Mienis, die achter een heg op den publieken weg zijn hemd uittrekt om het aan een armen jood te geven, zal wel tot de buitengewone rariteiten behooren, hoe echt Samaritaansch de daad ook zij, althans wanneer onze kapellaan Mienis een historisch personaadje en geen verdichtsel van Dautzenberg is? Desniettemin treffen wij ook in dezen bundel geestig gedachte stukjes aan, gelijk: de Druivenbloem; de Spin; de oude Wilgentronk; Verheug het u en de weest blide; Meilied; Eens en nu; het Druivenpriëel; Pachters dochterlijn; in den Kerseboom; Vogelvangen; Stokkepaard en Pop; Opvoeding; Nachtbesoec. Met een warm gevoel strijdt de dichter voor de in België door het Belgische gouvernement zoo deerlijk miskende Vlaamsche taal. Hij stelt ons daarvan een aardig tafereeltje voor oogen in het dichtstukje: de Goochelaars, waarvan ik deze regelen overneem:

{==159==} {>>pagina-aanduiding<<}


In onzes dorpes midden staat het gemeentehuis, 
Daar zetelen de scheepnen in mantel, rok of buis. 
En aan de groene tafel in eenen wyden kring, 
Ootmoedig en oplettend, staat dorp- aan dorpeling. 
Wat wil die burgerschare, wes toont zy zich zoo bang? 
De raad heeft te beslissen in zaken van belang. 
En 't algemeene beste, der menigte gevoel 
Is tegenstrydig heden met 's burgemeesters doel. 
De zitting wordt geopend, men rekt het oor en let, 
En - men verstaat geen woord van pleitgeding of wet. 
Op duizend is één dorper, die 't fransch zoo lydlik kent, 
En die geheimlik lochend, de domme kudde ment; 
Die der vreemde tale naar hof en kamer schryft, 
En slim en sluw den wagen in zijne voren dryft. 
De meeste schepenen raden naar 't fyne van der mis, 
En doen of zy verstinden wat daar verhandeld is. 
Die vlaamsche kwikkebollen zijn fiksche mannen thans, 
Zij mogen onderteeknen een stukjen in het fransch. 
Begrijpt ge, hoe drie schurken, die samen fransch verstaan, 
Den heelen stoet der eezlen verzenden naar de maan? 

Ik hoop dat mijn vriend de Cort met de uitgave van dezen dichtbundel van zijn schoonvader, zoowel in België als in Nederland moge slagen. De keurige uitvoering doet de pers van den heer L. de Cort te Antwerpen eer aan.

Brussel. 1869.
Verax.





{==160==} {>>pagina-aanduiding<<}

II. Godgeleerdheid.

Het evangelie van Jezus in hoofdtrekken geschetst door D.C. de Haas, predikant te St. Jacobi-Parochie. - St. Anna Parochie, J. Kuiken Jz. 1869. 223 bl. Prijs ƒ 1,50.

Dr. A. Réville(,) de leer van de godheid van Christus gescheidkundig ontwikkeld(.) Uit het fransch door Dr. I Hooikaas(.) Schiedam(.) H.A.M. Roelants(.) 1869(.) 215 bl.

Catechisatieboekje over de geschiedenis van den israëlitischen en den christelijken godsdienst. Door H.P. Schim van der Loeff, predikant te Bergen-op-Zoom. Te Enschedé, bij M.J. van der Loeff, 1869, 59 bl.
Ziedaar een drietal geschriften, wier verschijning de vriend der moderne richting met ingenomenheid mocht begroeten.
Het evangelie van Jezus wordt nog altijd door velen miskend. Dat zij dit doen, die voor elken godsdienstvorm en voor elke uiting van godsdienstig leven onverschillig zijn en liefst daarmede spotten, dat kan ons niet bevreemden. Maar dat ernstige menschen, wier gemoed voor de edelste indrukken vatbaar is en behoefte heeft aan godsdienstprediking, zoo deerlijk mistasten in de erkenning van hetgeen Jezus' evangelie mag heeten, dat is een treurig verschijnsel, een bewijs van verregaande onkunde. Men verwart den inhoud eener overgeleverde kerkleer, eener van buiten geleerde belijdenis, met hetgeen Jezus beleed en verkondigde. Zoo waant men zich een christen, gerechtigd, naar men meent, om andersdenkenden als ongeloovigen te beschouwen, terwijl men inderdaad het evangelie van den Christus niet kent. Wij moeten terug van het oude, dat men ons voorhield en inprentte, naar het nog oudere, dat voor ons oog en hart verborgen bleef; van de godsdienst der kerk naar de godsdienst van Jezus; van het evangelie der christenen naar het evangelie van den Christus.
In dien geest hebben vele modernen gesproken. Zoo luiden nog telkens de klacht en de slotsom der beschouwingen van de strijders der nieuwe richting op godsdienstig gebied, als zij met de droeve werkelijkheid om hen heen hebben rekening gehouden.
- ‘Men kent het evangelie van Jezus niet. Indien het anders ware, men zou het meer beminnen.’
- ‘Welnu, doe dan uw best, om meer kennis in dit opzicht te verspreiden.’

{==161==} {>>pagina-aanduiding<<}

Dat opwekkend bescheid, van verschillende zijden ten antwoord op de bedoelde klachten gegeven, heeft reeds schoone vruchten gedragen. Aan de behoefte naar kennis van zaken, die met onze godsdienst in meer of minder rechtstreeksch verband staan, danken wij reeds menig voortreffelijk geschrift. Toch is de voorraad nog niet zoo groot, of elke nieuwe poging om het elders gesprokene voor een anderen kring duidelijk te maken, mag, waar zij een ernstige blijkt te zijn, van harte worden toegejuicht. De heer de Haas heeft mitsdien aanspraak op onzen dank. Hij heeft overwogen, hoe het ons niet ontbreekt ‘aan populaire volksschriften, die de godsdienstige vraagpunten van den dag bespreken,’ doch tevens gemeend ‘geen overtollig werk te doen, wanneer hij op bevattelijke wijze tracht aan te toonen, wat eigenlijk het evangelie is, wiens prediking door Jezus begonnen is en tot in onzen tijd wordt voortgezet.’ Mij dunkt: de Haas mocht zoo meenen. Een boek, dat Jezus' evangelie op eenvoudige, voor allen verstaanbare wijze schetst, konden wij nog best gebruiken. Want het is zoo: ‘menig christen heeft behoefte aan die voorlichting, omdat hij meent niet te kunnen beslissen tusschen de verschillende rigtingen, die in de christelijke gemeente bestaan; omdat hij, al spreekt hij het niet uit, gelijk menig onnadenkende en ligtzinnige, dat hij niet langer weet waaraan zich te houden, toch niet zelden geslingerd wordt in zijn overtuiging.’ Was Jezus nog op aarde, hij zou die hongerenden en dorstenden naar de gerechtigheid vriendelijk toespreken. Nu zal de Haas beproeven, dit te doen, door het evangelie van den éénigen Meester, naar de behoeften des tijds, te ontwikkelen.
In een achttal goedgeslaagde schetsen heeft hij de ‘hoofdzaken’ van Jezus' prediking toegelicht en besproken. Het eerste opstel is aan een algemeene beschouwing van het evangelie gewijd. Wij hooren daar, hoe het niet met de prediking der apostelen of met de leer van eenige kerk verward, en het best kan omschreven worden als ‘de blijde boodschap van Gods liefde, de prediking der ware godsdienst, wier vormen niet zelden zeer onderscheiden zijn, maar wier wezen altijd en overal en bij alle geloovigen hetzelfde is: liefde tot God en de naasten, voortvloeijende uit het geloof in God als Vader.’ Nu kunnen wij nagaan, wat en voor wie het koningrijk Gods is, waarvan Jezus het evangelie predikte. In de derde plaats maken

{==162==} {>>pagina-aanduiding<<}
wij ons bekend met Jezus' opvatting van God onze Vader, waardoor elke gedachte aan een ‘Middelaar en Borg’ wordt buitengesloten. Intusschen heeft die herinnering een onderzoek noodzakelijk gemaakt naar de bronnen van Jezus' eenige Godskennis.
Meer dan de tempel is de titel van een vijfde stuk, dat de teekening geeft van Jezus als revolutionair op godsdienstig gebied, die wel bij het woord der grootste profeten zich aansluit, doch tegelijkertijd zich ‘toelegt op de afschaffing der tempeldienst,’ terwijl ‘de christelijke gemeente het antwoord’ is op de vraag, of hij alleen afgebroken en niet tevens opgebouwd heeft. Als stichter van wat nieuws heeft Jezus zich dus doen kennen. Na die aanwijzing maakt de vergelijkende behandeling van Wet en evangelie een ietwat zonderlinge figuur. Men kent des schrijvers antwoord reeds op de hier gestelde vragen. Het zou daarom wellicht beter zijn geweest, de plaatsing van het vijfde en zesde hoofdstuk om te zetten, of wel de daar behandelde stof in één groep samen te vatten. De inhoud is rijk genoeg; de logische samenhang laat nu nog al wat te wenschen over.
Rust voor de ziel heeft Jezus aan alle vermoeiden en belasten toegezegd. Zij is de heerlijke vrucht zijner godsdienst en wordt vruchteloos gezocht door jood of christen, die haar in schriftgeleerdheid of kerkelijke geloofsleer tracht te vinden. Daarom mocht Jezus tot allen zeggen, wat hier ten slotte opzettelijk wordt besproken en verklaard: Gelooft het evangelie.
Met dit achttal paragrafen heeft de schrijver ‘het eigenlijk doel,’ dat hij zich voorstelde ‘bereikt,’ natuurlijk onder voorbehoud, dat de ter sprake gebrachte onderwerpen goed behandeld zijn. Hij zou nog wel ‘eenige overdenkingen hebben kunnen wijden aan Jezus' voorstelling van den mensch, de zonde, de opstanding of onsterfelijkheid, en dergelijke. Maar,’ meent hij, ‘eensdeels is deze wel op te maken uit het ontwikkelde, terwijl anderdeels een al te groote breedvoerigheid moest vermeden worden.’ Tegen dat laatste ‘maar’ zou nog wel het een en ander in te brengen zijn; edoch, ik zeg het den geachten schrijver gaarne na: ‘Niemand zal ontkennen dat de behandelde onderwerpen hoofdpunten’ van Jezus' evangelie zijn. Meer dan dit ‘in hoofdtrekken’ te schetsen, heeft de Haas niet beloofd, niet gewild; het zou dus onredelijk wezen meer te vorderen. Maar waarom dan hier het boek niet geëindigd? Het

{==163==} {>>pagina-aanduiding<<}
antwoord luidt: ‘toch mogen we onze taak nog niet als volbragt beschouwen.’
Inderdaad volgen er nog vier - zegge vier - hoofdstukken (we hadden er acht) over de vragen: 1o. Het evangelie van Jezus of de Christus der evangeliën? 2o. Heeft Jezus zijn wederkomst gepredikt? 3o. Heeft Jezus doop en avondmaal ingesteld? 4o. Leer of leven? Al te maal onderwerpen, die zeer zeker der behandeling overwaardig zijn, doch, wat de drie eersten betreft, hier niet in aanmerking mochten komen. De goede wenken, in de laatste bladzijden gegeven, waren in hoofdsom vroeger reeds den lezer ter overweging aangeboden, en hadden bovendien zonder hinder elders in hun geheel een plaats kunnen vinden.
Waartoe nu dat aanhangsel van 60 op de 164 bladzijden? Omdat, zegt de Haas, de oude Christusbeschouwing ‘zich Jezus' evangelie niet denken kan, zonder, onder anderen, de openbaring zijner godheid, de verkondiging zijner wederkomst en de instelling van doop en avondmaal daartoe te brengen.’ Maar ik dacht: Jezus' evangelie en niet dat van eenige kerk of overlevering zou ons worden geschetst? En dan, let wel op de door mij onderstreepte woorden: onder anderen. Men brengt derhalve meer punten, die elders thuisbehooren, op dit gebied over. Waarom dezen met stilzwijgen voorbijgegaan? In waarheid: hoe lezenswaardig op zichzelf, de vier laatste hoofdstukken van dit boek voegen niet in het bestek, dat de schrijver zelf ontworpen heeft. Naar vorm en inhoud beiden zijn zij van de acht eersten onderscheiden. Terwijl dezen ons bekend maken met hetgeen Jezus' evangelie, naar de hoofdtrekken beschouwd, werkelijk is, en mitsdien allen thetisch zijn, dragen de laatsten den stempel der negatie. Dat is jammer; want daardoor voorziet het werkje minder, dan anders het geval had kunnen zijn, in een ‘sedert lang gevoelde behoefte.’ Als ik mij niet bedrieg, is zelfs des schrijvers toon in het laatste viertal een andere geworden, en stellig werd hier een goed gebruik in den aangenomen vorm achterwege gelaten. De acht eerste hoofdstukken nl. worden telkens besloten met eenige korte, goed geformuleerde stellingen, waarin de hoofdsom der behandelde stof is samengevat, en eenige zeer toepasselijk gekozen regelen, in dicht of ondicht, van de heeren Muurling, Opzoomer, Abm. des Amorie van der Hoeven Jr., Zschokke, P. Hofstede de Groot, J.P. Lange en Lessing.

{==164==} {>>pagina-aanduiding<<}

Ik kan het vermoeden niet onderdrukken, dat het eerste achttal in éénen, en het volgende vier- (of drie-) tal in wederom een anderen tijd werd overdacht, (uitgesproken; vgl. ‘de belangstelling mijner gemeente, zoo duidelijk aan den dag gelegd’ op bl. 222) en op schrift gebracht.
Niemand meene intusschen, dat de gemaakte aanmerking meer dan den vorm van het werk raakt. Daarom zal zij, wel overwogen, geen enkelen lezer, zooals de heer de Haas er zich, met reden, velen wenscht, afschrikken. Dat zou ook zeer treurig zijn, want zijn boek verdient de belangstelling van allen, die voorlichting bij hunne godsdienstige overleggingen begeeren.
Geen theologen, maar eenvoudige gemeenteleden stelt de schrijver zich als lezers voor. Hun zij hij ten volle een welkome gids. Hij is die eer waardig. Zijn stijl is onderhoudend, kalm, vrij van gezwollenheid en valschen pathos; zij het ook niet zonder kleine vlekjes, doch dezen zullen lezers als de auteur zich wenscht allerminst hinderen. Voor zoover polemiek, ook in het eerste achttal, onvermijdelijk was, is die steeds uiterst humaan en gelukkig gevoerd. Geen andersdenkende zal zich bij de hier gevonden wederlegging zijner overtuigingen gekwetst gevoelen, tenzij hij het niet dragen kan, dat men hem tegenspreke.
Ondanks het uiterst bescheiden oordeel, dat de schrijver zelf nu en dan over het gehalte zijner ‘krachten’ uitspreekt, mag men veilig in hem een man begroeten die de resultaten der nieuwere wetenschap deugdelijk in zich heeft opgenomen en verwerkt; waarom zijn arbeid, ook van dien kant beschouwd, alle aanbeveling verdient. Men kan op bijzonderheden aanmerkingen hebben, b.v. de bl. 95 voorgestane verklaring van Jezus' woorden: ‘meer dan de tempel is hier’ bepaald onjuist achten; of het betreuren dat b.v. de derde ‘opvatting’, bl. 186 bedoeld, niet nader behandeld werd - niemand zal ontkennen, dat de Haas een voor velen bijzonder nuttig en leerrijk boek heeft geschreven, dat dan ook in ruimen kring zijn weg vinde!

Niet zóó zeer in volstrekten zin ‘voor het volk’ bestemd als de arbeid van de Haas, maar toch een populair geschreven boek, is het hierboven genoemde werk van Dr. A. Réville. Ik moest, bij het afschrijven van den titel, een enkel leesteeken

{==165==} {>>pagina-aanduiding<<}
invoegen, om niemand te doen vermoeden, dat de geschiedkundige ontwikkeling der leer van Christus' godheid uit het fransch heeft plaats gehad, of dat een onzer landgenooten den naam draagt van Hooikaas Schiedam. Overigens gaf ik dien titel zuiver weder, en ieder kan dus onmiddellijk zien, dat ons hier geen oorspronkelijk werk, maar een vertaling wordt aangeboden. Toch hadden wij reeds de Histoire du dogme de la Divinité de Jésus-Christ par Albert Réville, hoewel in de moedertaal des schrijvers gesteld en opgenomen in de ‘Bibliothéque de philosophie contemporaine’, als een vrucht van den vaderlandschen bodem gewaardeerd. Tot op zekere hoogte kon het recht daartoe ons door niemand worden betwist. Réville is geen vreemdeling meer in Nederland. Waar ook eenig werk van zijne hand verschijnt, het is ons niet de arbeid van een welbekenden franschman, maar een welkom geschenk van den hooggeschatten landgenoot. Zoo mogen wij ter nauwernood een vertaling zijner geschriften als een niet-oorspronkelijk boek aanduiden. Intusschen blijft het getal niet gering van hen, die, ondanks de algemeene verbreidheid der fransche taal, zelfs een ‘Réville’ ongelezen laten, zoolang geen Hollander als zijn tolk hem vergezelt. Van hunnentwege komt daarom den heer Hooikaas een oprecht gemeende dankbetuiging toe. Want het zou jammer zijn, wanneer geschriften als dit, niet in zoo ruim mogelijken kring werden gelezen, besproken, overdacht en nog eens weder ter hand genomen.
Wat wij hier ontvangen, is geschiedenis; doch geen geschiedenis van personen of volken, maar geschiedenis van een leerstuk. Velen klinkt het nog steeds vreemd, indien zij van een geschiedenis der leer, of van eenig bijzonder leerstuk, hooren gewagen. Men denkt zich liefst den inhoud zijner geloofsbelijdenis als van ouds bestaande, eenmaal in dezen vorm door de stichters der godsdienst, waartoe men behoort, voor alle eeuwen vastgesteld. Dat ook op dit gebied de overal elders geldende wet der ontwikkeling heerscht, wordt nog slechts door betrekkelijk weinigen erkend. Van het licht der historie alleen, is hier verbetering te wachten. Dan ziet men, hoe elke leer zich langzamerhand vormt, en eerst na verloop van jaren of eeuwen wordt, wat zij in de vaststaande formulen der rechtzinnigheid is. Nooit werd eenig leerstuk door het gemeenschappelijk geloof der kerk op éénmaal gevonden, als zoodanig aangenomen of erkend. Geen

{==166==} {>>pagina-aanduiding<<}
leer van eenig belang, of hare vorming heeft veel strijd en moeite gekost. Hare geboorte ging niet zelden van bittere weeën vergezeld. Voorts kan men in haar leven, gelijk in het bestaan van elken staat, een tijd van opkomst, bloei en verval onderscheiden. Door goed en kwaad gerucht, tracht zij eerst tot grootheid te komen. Is haar dat gelukt, dan zwaait zij een tijd lang den scepter des machtigen; doch om straks haren luister te zien verbleken en in de ontmaskering van haar wezen onder te gaan. Dat leert ons de geschiedenis van 's menschen denken, gelooven en belijden.
Dr. Réville heeft in het genoemde werkje een hoofdstuk dier geschiedenis beschreven. Hij maakt zijne lezers bekend met het leven van het leerstuk der godheid van Christus. Natuurlijk houdt hij ons niet bezig met alle bijzonderheden, die op de geboorte, het jeugdig leven, den bloei en de daarop gevolgde verzwakking van het leerstuk, invloed hebben gehad. In plaats van één boekdeeltje, was deze lettervrucht dan al licht tot den omvang van eenige folianten uitgedijd. Doch aangaande de voornaamste lotgevallen, die deze leer onderging, worden wij voldoende ingelicht.
Het hier behandelde leven wordt, op de reeds genoemde wijze in drie tijdvakken geschetst. Het eerste, loopende van de eerste dagen des christendoms tot het begin der middeleeuwen, verplaatst ons in de dagen van ‘De vorming van het Dogme.’ Jezus zelf heeft geen bijdragen daartoe geleverd. Tot dit besluit brengt een overzicht van hetgeen hij in godsdienstig opzicht was, volgens de drie eerste Evangeliën over zichzelf dacht, en onder de geliefkoosde benaming van Zoon des menschen verstond. Doch onopgemerkt mag men reeds hier niet laten, hoe zijne discipelen ‘de geestdrift en liefde voor zijn persoon, het geloof in hem (als den Messias), en het omhelzen van zijn godsdienst onmogelijk uit elkaar konden houden.’ Meer en meer beginnen zij, na Jezus sterven, dat onderscheid te vergeten. ‘Jezus zelf, en niet de godsdienstige waarheden en feiten, door Jezus aan het gemoed geopenbaard, wordt, eigenlijk gezegd, de inhoud der Christelijke belijdenis. Bij gevolg ontstaat er een natuurlijk streven om zijn persoon al hooger te verheffen.’
De oudste sporen dier verheffing vinden wij, na de erkenning van Jezus als Messias, in de Openbaring, ‘waar de goddelijke eigenschappen op den verheerlijkten Jezus worden overgedragen.’

{==167==} {>>pagina-aanduiding<<}
Het Evangelie van Marcus en de Handelingen der Apostelen spreken daarentegen nog slechts van ‘een profeet, krachtig in werken en woorden. door God tot een Heer en Christus gemaakt.’ Een stap verder gaan de Evangeliën van Mattheus en Lucas met hunne geboorte-verhalen en zonderling daarnevens geplaatste geslachtsregisters van Jezus. Zoo was de weg gebaand voor het geloof aan een bovennatuurlijke geboorte, door Paulus wel niet uitdrukkelijk geleerd en op enkele plaatsen zelfs zijdelings weersproken, maar toch door diens richting gevoed.
Waar wijsgeerige bespiegeling het christelijk denken beheerschte, zooals bij de Gnostieken het geval was, daar werd Jezus' menschelijke natuur tot niet veel meer dan een schijnbeeld zonder eenige werkelijkheid. Deze richting, het docetisme genaamd, verklaarde bij monde van Marcion, dat de Christus onverhoeds uit den hemel was gedaald, en niets met de stoffelijke wereld gemeen had gehad. De oplossing der gansche evangeliegeschiedenis was daarvan het onmiddellijk gevolg. Dat ging te ver, naar het oordeel der meeste christenen; en de ‘leer van het Woord’ werd gretig aangegrepen, door Justinus te Rome, door den schrijver van het vierde Evangelie in Klein-Azie, om te doen uitkomen hoe het menschelijke en het goddelijke in Jezus, den Zoon van God, konden samen wonen. Het is nu niet meer de ‘mensch die tot goddelijke verhevenheid is opgeklommen,’ maar een ‘goddelijk wezen, hetwelk zich vernederd heeft tot mensch.’
Zijn er dan twee goden? Die vraag moest noodwendig gesteld, en ten bate van het christelijk geloof, in ontkennenden zin beantwoord worden. Twee wegen stonden daarbij open: òf terugkeer naar de erkenning van Jezus als mensch, òf voortgaande verheffing van Jezus tot den rang van een volkomen God, wiens wezen, met dat des Vaders, in de godheid samenvalt. Het eerste beproefden de zoogenaamde Monarchianen, het andere werd ondernomen door een veel sterkere partij, die zich als de kerkelijke en rechtzinnige bij uitnemendheid wist te doen gelden. De strijd bleef lang onbeslecht, doch werd op het concilie van Nicea ten gunste der laatstgenoemde richting beslist. Had nog geen der nieuw-testamentische schrijvers de volstrekte gelijkheid van den Vader en den Zoon durven, of liever: kunnen uitspreken, omdat zij toen nog door niemand als waar werd erkend, de in 325 tot een eerste oecumenisch concilie verzamelde bisschoppen

{==168==} {>>pagina-aanduiding<<}
meenden als het laatste woord der hun geopenbaarde wijsheid te mogen vaststellen, dat Jezus, als de Zoon des Vaders, met dezen volkomen één in wezen is.
Hoogstbelangrijk is de geschiedenis der worsteling, die tot deze uitkomst leidde, te belangrijker omdat de slotsom in den aanvang allerminst vast stond. In den strijd werd zij gevormd. Onder de oudere verdedigers der zegepralende leer treft men de namen aan van mannen, die haar feitelijk, zooals zij te Nicea werd vastgesteld, zouden hebben bestreden. Van trap tot trap ziet men de kerkelijken den berg der Christusvergoding bestijgen. Daar is iets grootsch in dat werk, iets dat de zinnen betoovert. Boeiend is de geschiedenis der wording van het leerstuk der godheid van Jezus. Maar afmattend en onaangenaam is de aanschouwing der weeën, die de geboorte onmiddellijk volgden. De geschiedschrijver mag ze intusschen niet met stilzwijgen voorbijgaan. Zoo worden wij, aan de hand van Réville, door den doolhof der twisten geleid, die, ter nadere formuleering van het aangenomen leerstuk, tusschen Arianen en vrienden van Athanasius, Semi-Arianen en hunne tegenstanders, straks ook over twee naturen en twee willen in den éénen Christus worden gevoerd. Ten slotte maken verschillende synoden aan de ‘ketterijen’ van dwaalleeraren een einde, en, bij den aanvang der middeleeuwen, is het gebouw der kerkelijke drieëenheidsleer voltooid. Wie het bestek wil nazien, raadplege de toen ontworpen, ten onrechte op naam van Athanasius gestelde, belijdenis Quicumque. Men moet den ‘eenigen God in de Drieheid en de Drieheid in de Eenheid eeren’; de Vader is God, de Zoon is God, de Heilige Geest is God, en nogtans zijn er geen drie goden - ziedaar de quintescens van het ‘Katholiek geloof, hetwelk zoo wie niet trouwelijk en vast gelooft, die zal niet kunnen zalig zijn.’
Het voornaamste deel zijner taak heeft Dr. Réville volbracht. Den geschiedkundigen loop der wording van het leerstuk heeft hij op voortreffelijke wijze geschetst. Aan juiste opmerkingen en behartigenswaardige wenken heeft het daarbij niet ontbroken. De feiten stonden ons niet geïsoleerd voor oogen. Wij zagen ze regelmatig uit en na elkander voortkomen. Het ontwikkelingsproces was van te voren aangekondigd, toen de schrijver als het uitgangspunt dezer geheele geschiedenis had genoemd: ‘de bewustheid van een goddelijk ideaal, geopenbaard in het woord en den persoon van Jezus.’ Toen men eenmaal den verkeerden

{==169==} {>>pagina-aanduiding<<}
weg der Christusverheerlijking had ingeslagsn, moest men wel op het aangegeven spoor voortgaan, totdat men zich bij de ongerijmde verklaring, dat Jezus tegelijkertijd God en mensch was, neerlegde. Dit wordt ons in deze geschiedenis recht duidelijk aangetoond, terwijl de schrijver te rechter plaatse onze aandacht vestigt op de verschillende invloeden, die tot het bedoelde resultaat hebben geleid. Waar wij uit dit oogpunt worden gewezen op de erkenning van Jezus als Messias, met al den aankleve der daarmede verbonden joodsche verwachtingen; op de vereenzelviging van Jezus' persoon en godsdienst, die al spoedig de evangelieverkondiging in een Christusprediking veranderen deed; op de grieksch-alexandrijnsche wijsbegeerte der tweede eeuw en den eerbied, dien men voor hare uitspraken koesterde; op den wensch om het oude strenge monotheïsme, zoowel als den hoofdinhoud der evangeliegeschiedenis, die Jezus' waarachtige menschheid leerde, te handhaven en tegelijkertijd de reeds hem toegekende goddelijke eigenschappen te behouden; op ‘den wil des keizers’ eindelijk, die te Nicea ten gunste van Athanasius en diens partij den doorslag gaf; daar had onze schrijver, naar het mij voorkomt, wel iets meer mogen wijzen op het volslagen gebrek aan geschiedkundigen zin, waardoor het mogelijk werd, dat men alle onderzoek naar het leven van Jezus liet varen. Had Paulus b.v. er iets minder tegen opgezien, om zich door menschen te laten inlichten (vgl. Gal. 1:12), zijne Christus-beschouwing zou misschien minder verheven, stellig meer waar zijn geweest. De verbeelding teekende het Christusbeeld, dat, naar de historie geschetst, moeielijk tot den rang der godheid zou geklommen zijn.
Een ander moment, dat m.i. bij de verklaring der mogelijkheid dat Jezus voor de christenen God geworden is, niet buiten aanmerking had mogen blijven, is gelegen in het voormalig polytheisme van de meeste belijders der nieuwe godsdienst. De menigte - Dr. Réville herinnert het meer dan eenmaal - kon den strijd der geleerden niet volgen. Voor zoover zij nu aan de zijde der zoogenaamde Monarchianen stond, kon zij in de tweede en derde eeuw, vóór de vaststelling van het mysterie der godheid van Christus, het verwijt van polytheïsme niet ontgaan. Doch het deerde haar niet, feitelijk het bestaan van twee of drie goden te belijden, want de oude zuurdeesem had nog lang niet uitgewerkt. Ware dit anders geweest, het gezond

{==170==} {>>pagina-aanduiding<<}
verstand der ‘geloovigen’ had zich waarschijnlijk krachtiger verzet tegen de spitsvindige redeneeringen der ‘geleerden,’ die zich en anderen van de juistheid hunner meeningen zochten te overtuigen.
Het leerstuk is intusschen vastgesteld, zijn geschiedschrijver genaderd tot het tweede tijdvak: van het begin der middeleeuwen tot het aanbreken van de hervorming. Van ‘de onbeperkte heerschappij van het Dogme,’ die hier geschetst zal worden, vernemen wij evenwel niet veel. Vrage: was er niets meer van te zeggen? Mocht hier de aanwijzing ontbreken, hoe het mysterie der drieëenheid en der menschwording Gods een der voornaamste onderwerpen was, waarmede het denken der scholastieken gedurende eeuwen zich heeft bezig gehouden? Moest die bloeitijd van het leerstuk, die ‘acht eeuwen’ duurde, eenvoudig geconstateerd en kon het niet in eenige bijzonderheden aangewezen worden, waarin de onbeperkte heerschappij van het Dogme zichtbaar was? In plaats daarvan ontvangen wij een zeer lezenswaardig antwoord op de vraag, waaraan die langdurige en onbeperkte heerschappij is toe te schrijven? gevolgd door een beknopt overzicht der ‘verschillende richtingen van het denken, die zich te midden der, altijd meer schijnbare dan wezenlijke, eenheid van het katholieke geloof laten waarnemen.’
Tegen het einde der middeleeuwen is het vertrouwen in ‘de bespiegelingen der scholen’ reeds zwakker en daarmede de onbeperkte heerschappij van het leerstuk der drieëenheid en der menschwording Gods wankelend geworden. In het derde tijdvak, van de hervorming tot onze dagen, neemt men dan ook ‘het aanhoudend verval van het Dogme’ waar. Het moge vreemd klinken, bij de ‘protestantsche orthodoxie’ de eerste kiemen der ontbinding van het kerkelijk leerstuk der drieëenheid te willen zoeken, Dr. Réville toont zijne lezers aan, hoe dat werk verre van vruchteloos is. Wat hier en ginds, ter ondermijning van het oude gebouw was aangewend, werd vlijtig bijeengezameld en tot een krachtig wapen gesmeed in het socinianisme. Van het bestaan en de veredeling der richting, onder dezen naam bekend, dagteekent het hand over hand toenemend verval der oude leer van de menschwording Gods. Geleid door onzen gids, zien wij den trotschen tempel sloopen op dezelfde wijze als wij van den opbouw getuigen waren, slechts, wat natuurlijk is, in omgekeerde orde. Geen Schelling

{==171==} {>>pagina-aanduiding<<}
zelfs of Hegel is in staat, zijn val te verhoeden. Hunne pogingen, daartoe aangewend, konden slechts strekken om dien te verhaasten. Het rationalisme en de nieuwe wijsbegeerte hadden te luide gesproken. Het ontbrekende zou door het ontwaakt godsdienstig leven en het vernieuwd historisch onderzoek worden volbracht. Doch de eischen van het gemoed, dat in Jezus een goddelijk ideaal wenscht te aanschouwen, blijven daarbij niet onbevredigd. Want men heeft sedert de middeleeuwen geleerd, een betere ‘kroon’ voor Jezus te vlechten die niemand hem ontrooven zal. Het een zoowel als het ander laat dr. Réville, in deze historische schets, zijne lezers op overtuigende wijze gevoelen.
Het spreekt van zelf, dat in een betrekkelijk zeer beknopt en populair geschrift als deze ontwikkelingsgeschiedenis van het leerstuk der godheid van Christus, soms resultaten worden uitgesproken, wier rechtvaardiging hier geen plaats kan vinden. Komen ze ons minder aannemelijk of twijfelachtig voor, wij plaatsen er eenvoudig een vraagteeken bij. Die vrijheid veroorloof ik mij b.v. na het lezen van verklaringen als deze: ‘Hij zelf (Jezus) noemde zich van het begin tot het einde toe den Zoon des menschen;’ bij hetgeen dáár, bl. 18, en vervolgens als de beteekenis van dien titel wordt aangegeven; bij de opmerking, bl. 26, dat ‘het onverklaard feit van het ledig gevonden graf de aanleiding was’ tot het geloof aan Jezus' lichamelijke opstanding; dat de Herder van Hermas in de eerste helft der tweede eeuw vervaardigd is, bl. 45; en dergelijke. Doch wat men van dien aard moge aanteekenen, desnoods als fouten aanwijzen, maakt op de deugdelijkheid van het betoog in zijn geheel niet de minste inbreuk. Het geheel is meesterlijk. Trouwens, wie zou het anders van Réville verwachten?
Wie intusschen den geachten schrijver niet kent en voor partijdigheid mocht vreezen in een geschiedenis als deze, te boek gesteld door een dienaar van Jezus' evangelie, hij leze des auteurs verklaring, bl. 5, hoe hij zich, ‘hoewel met hart en ziel gehecht aan het wezen des Christendoms....tevens volkomen onafhankelijk gevoelt van de door welke kerk dan ook in vroeger eeuw vastgestelde formule.’ Aan den anderen kant zij niemand beducht voor kwetsing zijner rechtzinnige gevoelens. Nergens verliest Dr. Réville den eerbied uit het oog, dien wij aan de geloofsovertuiging van andersdenkenden schuldig zijn.

{==172==} {>>pagina-aanduiding<<}
Het verkeerde in de bestrijders van het behandelde leerstuk wordt even streng gegispt, als het goede in zijne verdedigers op prijs gesteld. Men zie o.a. het oordeel over Athanasius uitgesproken, bl. 94; en de gedurig terugkeerende waardeering van het godsdienstig geloof der oude pleitbezorgers van Jezus' godheid, vooral bl. 131-137.
Wat de vertaling van Dr. Hooikaas aangaat, daarvan valt weinig te zeggen, doch dat weinige is meer dan voldoende: zij is nauwkeurig en vloeiend. De kleine verandering in den aanhef der voorrede was misschien niet noodig geweest, nu ieder toch weet, dat het boek oorspronkelijk in de fransche taal werd geschreven. Bl. 4 is er niet duidelijker door geworden. Hier en daar is de overzetting wel wat letterlijk en minder gelukkig. Bijv.: ‘Men is dus niet meer verwonderd te hooren,’ voor: ‘on n'est donc plus étonné d'apprendre.’ Beter hollandsch zou zijn: ‘men verwondert zich dus niet meer te hooren.’ - ‘De zaak is dat enz.’ voor: ‘Le fait est que.’ - Dat een leerstelling heet ‘une de ces quantités massives qu'on adopte ou qu'on repousse en bloc,’ kan men gemakkelijk begrijpen, maar dat zij ‘eene van die vaste grootheden is, die men enz.’ dat is niet zoo aanstonds duidelijk. - Ook klinkt het vreemd, dat V. Cousin: ‘onverwachts en wel juist over dit punt van Christus godheid, de ontdekking deed van den veelzijdigen historischen arbeid, aldaar (in Duitschland) reeds tot stand gebracht.’ - Dr. Réville moge van eenige formule iets vasthouden ‘pour son compte personnel,’ wij doen dat ‘voor ons-zelf’ en niet ‘voor onzen persoon.’ - Een dogme krijgt niet het karakter van ‘vast en onveranderlijk’ maar ‘van vastheid en onveranderlijkheid.’ - Een geloofsleer heeft geen ‘oorspronkelijke rechtmatigheid,’ wel een ‘oorspronkelijk recht van bestaan’ te verliezen.
Nu zou het onredelijk zijn te beweren, dat deze voorbeelden, aan de vertaling der voorrede ontleend, even talrijk zich voordoen bij het doorbladeren van het geheele boek. Het zijn slechts de uitzonderingen, die den regel bevestigen, dat de overzetting in haar geheel uitnemend goed geslaagd is. De enkele aanteekeningen van den ‘vert.’ zullen den lezer ongetwijfeld welkom zijn, doch hebben dit tegen, dat zij het onbevredigde verlangen naar meer opwekken.

{==173==} {>>pagina-aanduiding<<}

Door geschriften als de aangekondigde van de Haas en Réville spreekt de moderne richting, als een godsdienstige en tevens wetenschappelijke, tot volwassen leden der gemeente, die in een anderen geest werden opgevoed, doch genoeg lust tot onderzoek behielden, om van het ‘nieuwe’ eenige kennis te nemen. Het kan echter hare taak niet blijven, alleen de ouderen voor te lichten. Hare voorstanders hebben dit begrepen, en met kracht zich toegelegd op de verbetering van het godsdienstonderwijs der jeugd; want ook op dit terrein was veel, dat hervorming behoefde. Bij de nieuwe eischen, die men aan dit onderwijs deed, ontstond er groote vraag naar goede handleidingen. Hoewel dankbaar voor hetgeen wij reeds ontvingen, met name van de heeren Réville en Maronier, mochten wij toch nog steeds naar andere proeven uitzien, die wellicht beter op den duur zullen voldoen. Elke poging tot aanvulling of verbetering van het bestaande verdient onze belangstelling.
Als zulk een poging mogen wij het catechisatieboekje van den heer H.P. Schim van der Loeff aanmerken. Het wil een handleiding zijn bij het onderwijs over ‘de geschiedenis van den israëlitischen en den christelijken godsdienst.’ Als zoodanig hebben wij het dus te beoordeelen, terwijl wij daarbij onthouden, hoe de schrijver zich, al heeft hij het nergens bepaald gezegd, op modern standpunt plaatst. Trouwens, reeds de titel van het hoekje kon ten deele de hier gevolgde richting verraden. Geschiedenis van de israëlitische godsdienst is immers juist, wat volgens moderne zienswijs, de zoogenaamde bijbelsche geschiedenis van het O.T. moet vervangen? Altijd voor zoover men hare kennis voor jeugdige christenen noodzakelijk acht. Want dat men vroeger, bij het geven van godsdienst-onderwijs, te veel aan Israël en te weinig aan de eigen kerk heeft gedacht, staat tegenwoordig voor schier allen genoegzaam vast.
Beantwoordt het boekje van van der Loeff aan het beoogde doel? Laat ons aanstonds opmerken, dat vijftien hoofdstukken aan de behandeling der christelijke godsdienst gewijd en slechts zes aan Israël gegund zijn; een aanmerkelijke verbetering, vergeleken met de wijze, waarop wij vroeger de stof verdeeld zagen. Maar....men juiche niet te vroeg.
Het heeft wellicht reeds de aandacht van mijne lezers getroffen, dat ik zoo even, tegenover christelijke, geen israëlitische godsdienst, maar Israël noemde. De heer van der Loeff draagt er

{==174==} {>>pagina-aanduiding<<}
de schuld van. Zijn boekje belooft: geschiedenis van de israëlitische godsdienst; het geeft, na twee hoofdstukken inleiding: ‘Geschiedenis van Israël en zijn godsdienst.’ De nu volgende inhoud is, door dien tweeden titel, ongetwijfeld beter, hoewel nog ver van nauwkeurig omschreven. Wij ontvangen vragen en antwoorden over 1o. Bijbelsche verhalen omtrent het eerste menschdom en de aartsvaders; 2o. Mozes; 3o. Het tijdvak der Richteren; 4o. Israël onder de eerste koningen; 5o. De rijken Israël en Juda. De bloeitijd der profeten; en 6o. De Joden. Met andere woorden: in plaats van geschiedenis der israëlitische godsdienst, vinden wij hier bijbelsche geschiedenis in den ouden zin des woords. Een zesde gedeelte van den tijd brengt men door met het lezen van Genesis! Wederom een zesde met Mozes, mitsdien een derde van het geheel, met ‘volksverhalen’ die handelen over een tijd, toen er eigenlijk nog van geen volk Israël of diens godsdienst sprake zijn kon. Waar de geschiedschrijver inderdaad vasten bodem onder de voeten krijgt, bij de vestiging van het koningschap, daar worden de zevenmijlslaarzen aangetrokken, en van Rehabeam stapt het eene been op de Assyriërs, terwijl het andere den kop der Babyloniërs verplettert. Nog een paar schreden, en men heeft den leeftijd van Titus bereikt, en men is getuige geweest van Jeruzalem's tweede verwoesting. Zoo heeft men ons op de catechisatie de geschiedenis van Israël geleerd, omdat men haar verwarde met de bijbelsche geschiedenis, waarvan men bovendien alleen - en met reden - de leerrijkste tafereelen ter onzer kennis bracht.
Ik maak er den heer van der Loeff geen verwijt van, dat hij het noodig oordeelt, voorloopig althans op sommige catechisaties, den ouden weg te volgen, maar ik ontzeg hem het recht, zijne behandeling der ouderwetsche bijbelsche geschiedenis des O. T's., geschiedenis van Israël en zijn godsdienst, en nog veel minder: geschiedenis van den israëlitischen godsdienst te noemen.
Een geschiedenis van Israël en zijn godsdienst begint met de vestiging des volks in Kanaän. Tot hare Inleiding behoort al wat men naar aanleiding der bijbelsche verhalen over vroeger dagen zeggen wil. Of het evenwel noodig is, onze jeugdige catechisanten met die ‘volksverhaleu’, gelijk van der Loeff ze noemt, bezig te houden, is een vraag, waarop ik voor mij nog altijd het juiste antwoord zoek. Zij was spoedig beslist, indien men van bijbelsche geschiedenis niets wist en nooit iets hoorde

{==175==} {>>pagina-aanduiding<<}
dan wat wij goedvonden mede te deelen. Dan toch zouden wij met de behandeling der israëlitische volks- en godsdienstgeschiedenis op de catechisatie denzelfden weg inslaan, dien men op de scholen volgt, als men romeinsche of grieksche geschiedenis onderwijst. Dan geeft men, naar zijn beste weten, aan de kinderen de resultaten, waartoe de kritische bronnenstudie heeft geleid, zonder bij den inhoud aller ‘volksverhalen’ stil te staan. Doch wij hebben hier, met het feitelijk bestaan van den bijbel in elk christelijk gezin, een gansch anderen toestand. Men moet nu wel bespreken, wat men eigenlijk der behandeling nauwelijks waardig acht en waarbij men zich toch dikwerf van groote woorden moet bedienen, omdat men van het kind geen echte criticus van Israël's oude letterkunde maken kan of mag.
Het komt mij voor, dat wij de bedoelde methode, op de scholen gevolgd, meer en meer tot de onze zullen moeten maken. Uit dien hoofde meen ik, dat van der Loeff ons wat veel bij de ‘waarheid’ of ‘onwaarschijnlijkheid’, m.a.w. bij de kritiek der verhalen laat vertoeven. Doch het geldt hier een kwestie, die vooral in een tijd van overgang, gelijk wij beleven, moeielijk bevredigend is op te lossen en stellig, naar locale omstandigheden, een verschillend antwoord uitlokt.
Van een anderen aard zijn de bedenkingen, die men tegen des schrijvers opvatting van de ontwikkeling der israëlitische godsdienst, van modern standpunt inbrengen moet. De oude zuurdeesem werkt hier nog krachtig voort. 't Is waar: Abraham wordt ons ‘voorgesteld’ als in hooge gunst staande bij den God, dien hij vereerde’, en Mozes voerde de Jehova-dienst in, terwijl hij ‘volgens de overlevering’ een tabernakel liet bouwen; maar hoe dan dáár reeds, bl. 8, gevraagd naar ‘de viering en beteekenis der israëlitische feestdagen?’ Onder de Richters, hooren wij, ‘geraakte de dienst van Jehova, door Mozes ingesteld en door Jozua bevestigd, al meer en meer in verval’, alsof zij in de woestijn en iets later de godsdienst des volks ware geweest, nl. die dienst van Jehova, wier ‘verval’ de latere profetische geschiedschrijvers ons schetsen! Heeft Samuël ‘de afgoderij uitgeroeid?’ Vader Egeling zou er zich over verheugen, als hij las: ‘De beeldendienst en de afgoderij van bijna alle koningen, en bovenal hun onzedelijkheid deed het rijk Israël al meer en meer vervallen, totdat het in 721 door de Assyriërs werd verwoest’.

{==176==} {>>pagina-aanduiding<<}

Moest de hervorming, door Josia tot stand gebracht, niet in een hoofdvraag besproken en het uitgangspunt van vele beschouwingen over Israël's godsdienst zijn?
Doch genoeg, ter rechtvaardiging van mijn oordeel, dat het eerste gedeelte van van der Loeff's boekje niet bijzonder gelukt kan heeten. Veel beter, dunkt mij, is het tweede hoofddeel, dat in 15 hoofdstukken de ‘geschiedenis van den christelijken godsdienst’ bevat. De stof is verdeeld als volgt: 1o. Johannes de Dooper; Jezus' geboorte en jeugd. 2o. en 3o. Jezus' openbaar leven. 4o. en 5o. Jezus' prediking. Het koninkrijk der hemelen. Het Evangelie. 6o. Jezus' gelijkenissen. 7o. Jezus' vrienden en vijanden. 8o. Jezus' lijden en sterven. 9o. De eerste dagen na Jezus' dood. 10o. De Apostelen. 11o. Het christendom in de vier eerste eeuwen. 12o. De kerk der middeleeuwen. 13o. De kerkhervorming. 14o. De Roomsche kerk na de hervorming; het Protestantisme. 15o. De Nederlandsche Hervormde kerk.
Uit die inhoudsopgave kan men reeds zien, hoeveel ruimer hier de geschiedenis onzer godsdienst wordt opgevat, dan vroeger en tegenwoordig nog veelal, bij verwaarloozing der kerkhistorie, pleegt te gebeuren. Bij de voornaamste feiten, wier behandeling hier in aanmerking komt, wordt de aandacht van leerling en onderwijzer bepaald. Men zou intusschen kunnen vragen, of er van de vervorming van Jezus' godsdienst tot het stelsel der katholieke kerkleer, niet iets meer moest gezegd zijn? Te sober dunkt mij, b.v. in dit opzicht, de verklaring omtrent het christendom in de vier eerste eeuwen: ‘Ofschoon men door de verzameling van de boeken des Nieuwen Testaments den godsdienst van Jezus zuiver trachtte te bewaren, werd deze toch meer en meer bevlekt door joodsche en heidensche misbruiken.’ Bij het verhalen van de geschiedenis eener godsdienst mag men toch niet te eenzijdig acht geven op hare uitwendige lotgevallen.
Breed is de ontwikkeling van Jezus' leven en prediking, iets wat stellig in hooge mate lof verdient, want zonder kennis van het gebouw, heeft zijne geschiedenis geen waarde. Wie niet aan de wintermaanden gebonden is, en den tijd heeft tot het geven van uitvoerig onderricht, zal, bepaald met het oog op de geschiedenis der christelijke godsdienst, het boekje van van der Loeff met vrucht op zijne catechisatiën kunnen gebruiken.

{==177==} {>>pagina-aanduiding<<}
De aard der zaak brengt mede, dat men zich wel niet met elk woord en iedere opvatting van een historisch of zoogenaamd geschiedkundig feit, zal kunnen vereenigen. Doch, al acht men b.v. het bl. 20, gezegde over Jezus' geboorteplaats te zwevend, om dergelijke aanmerkingen zal niemand deze handleidïng verwerpen, want zij zijn niet van zulken aard, dat zij schade doen aan het geheel.
De vorm is mede over het algemeen goed. Vragen en antwoorden staan in behoorlijke verhouding tot elkander, en zijn in den regel duidelijk. Soms evenwel is de taal, waarin het antwoord wordt gegeven, niet eenvoudig genoeg, wat voor het van buitenleeren vrij lastig is. Een voorbeeld - niet uit velen, maar uit enkelen: - ‘De onwil der Roomsche kerk om zich te verbeteren, en hare onmacht tegenover den algemeenen geest van verzet, maakten dat in 't begin der 16e eeuw vele duizenden in verschillende landen zich van haar afscheurden.’ Woorden als levensernst en scheool acht ik ook minder geschikt voor een catechisatieboekje.
Wanneer de ‘Geschiedenis van Israël en zijn godsdienst’ beter behandeld, of liever nog, met een beschouwing over godsdienst in het algemeen en den bijbel, tot een Inleiding verwerkt was, dan zouden wij hier een ‘cathechisatieboekje over de geschiedenis van den christelijken godsdienst’ hebben, dat, met de bestaande vergeleken, uitnemend en een goede schrede voorwaarts op den rechten weg, mocht heeten.

Abbenbroek, Dec. '69.
W.C. van Manen.

III. Wis- en Natuurkunde.

R.W. Boer, Natuur- en Landhuishoudkundig leerboek, bestemd tot gebruik bij het onderwijs en tot zelf-onderricht-Arnh. D.A. Thieme. 1869. 2 dl. 80.
We ontvangen hier weder het werk van een man, die zich, zoowel door zijne praktische bemoeijingen als door zijne geschriften, op landhuishoudkundig gebied werkelijk verdienstelijk heeft gemaakt.
Hij, die niet onbekend is met het in '57 bij W.E.J. Tjeenk

{==178==} {>>pagina-aanduiding<<}
Willink in twee deelen of stukken verschenen werk: Bijdrayen tot de kennis der houtteelt van denzelfden schrijver; die zich de losse stukken of recensieën herinnert, van tijd tot tijd in dit tijdschrift, de Nieuwe boeren-goudmijn of elders verschenen herinnert, zal van het hier aangekondigde werk des heeren Boer gewis geene andere dan zeer gunstige verwachtingen koesteren. De zoowel wetenschappelijke als praktische kennis, uit des schrijvers vroegere werken gebleken, geeft daartoe alle regt, en, wij haasten ons het er bij te voegen, het thans verschenen geschrift beantwoordt daaraan ten volle.
Dit boek toch, rijk van inhoud, aangenaam van vorm en duidelijk van voorstelling is even goed voor lektuur als tot zelfoefening geschikt.
In een zeven en dertigtal hoofdstukken wordt hier eene reeks van onderwerpen behandeld, deels op natuurkunde in 't algemeen, deels op bepaalde wetenschappelijke vakken, of op die van meer practischen aard betrekking hebbende, en dat wel overal met eene gemakkelijkheid en duidelijkheid, die het boek tot eene aangename lektuur maken, zelfs voor hem, die op het natuur-historisch terrein volkomen vreemd is, die de belangstelling wekken in onderwerpen waar men vroeger geen de minste belangstelling voor over had; terwijl zelfs de wetenschappelijke lezer er gewis onderscheidene zaken in aantreft die hem nog onbekend waren, en waarvan hij met genoegen kennis neemt.
Dit laat zich vrij gemakkelijk begrijpen, wanneer men weet, dat de schrijver - en hij deed daar wijs aan - zelf in zijn voorberigt zegt dat hij uit een aantal verschillende werken, dátgene overnam, wat hem bij de behandeling van verschillende en zeer uiteenloopende onderwerpen doelmatig voorkwam.
‘Voor een werk als hetgeen ik hier aanbied, was daarom niets natuurlijker, dan dat daarbij zulke geschriften werden geraadpleegd en in zeer vele gevallen gevolgd,’ zegt hij, maar hij laat er onmiddelijk op volgen: ‘Echter ontnam dit niet de gelegenheid om hier en daar ook eigene meening uit te spreken en eigen oordeel te doen kennen, waar de gevoelens van anderen met elkaâr in tegenspraak waren’; terwijl hij eindigt met de opgave van een 17tal werken over natuur-historische vakken, landbouw en landhuishoudkunde, als de voornaamste bronnen waaruit hij geput heeft.

{==179==} {>>pagina-aanduiding<<}

Dat is eene eerlijkheid die vertrouwen inboezemt zoowel in den schrijver als in zijn werk.
Men zou echter dwalen wanneer men daaruit het gevolg trok dat het werk hoofdzakelijk als eene zamenvoeging of compilatie te beschouwen is van wat in andere boeken verspreid voorkomt; het tegendeel toch blijkt overal het geval te zijn, en uit den inhoud wordt men van 't begin tot het einde zeer duidelijk eene met geringe mate van oorspronkelijkheid en zaakkennis tevens gewaar.
Blijkbaar had de S. een tweeledig doel met zijn boek, namelijk om hen, die van landbouw- of landhuishoudkunde niets weten, een middel tot zelf-onderrigt in de hand te geven, hetwelk hen in staat stelt zich omtrent al de daarmede in verband staande bijzonderheden een algemeen begrip te vormen, en tevens de landbouwers in staat te stellen om, zonder te veel afgetrokkene studie, zich rekenschap te geven van het hoe en waarom hunner handelingen.
Leest men het eerste deel door, hetwelk, behalve de vijf eerste hoofdstukken, waarin algemeene chemische, geologische en klimatologische bijzonderheden besproken worden, uitsluitend over de planten handelt: over de zamenstellende deelen, de voeding, de vermenigvuldiging der planten, hare stelselmatige indeeling; voorts over de nuttige en de schadelijke gewassen, dan zou men werkelijk genegen zijn te gelooven dat de S. zich meer bepaald het leveren van een elementair leerboek voor de kruidkunde had ten doel gesteld. Zeker zijn het de planten die als het ware het geheele werk beheerschen, gelijk ze dan ook de spil zijn waarom al wat met landhuishoudkunde in verband staat, zich beweegt. Intusschen doet zich hier onwillekeurig de vraag voor: of aan dit onderwerp niet meerdere uitbreiding gegeven is als met het doel van het werk in dadelijk verband staat.
Wat hiervan zij, zooveel is zeker dat de meeste van die 17 hoofdstukken, met uitzondering alleen van die waarin plantbeschrijvingen gegeven worden, en die uit den aard der zaak meer tot raadpleging dan tot lektuur geschikt zijn, veel bevatten wat bij elken lezer belangstelling vinden zal, terwijl het hem gewis aangenaam zal zijn den S. als op den voet te volgen.
Eerst uit het tweede deel blijkt dat men met een landhuishoudkundige te doen heeft en dat de landbouw hem na aan

{==180==} {>>pagina-aanduiding<<}
't hart ligt. Dáárin toch wordt achtereenvolgens gehandeld over de verschillende wijzen van grondbewerking en grondverbetering, over ploegen, eggen, spitten, bemesting, enz., op eene wijze die veel praktische kennis en ervaring verraadt.
Daarna komt het zaaijen aan de beurt, en wordt ook gelet op het zaaijen en planten der houtgewassen, ten bewijze dat de S. niet uitsluitend landbouw, maar landhuishoudkunde in ruimeren zin op 't oog heeft. Ook het snoeijen der woud- en vruchtboomen komt ter sprake, waarbij men zich echter afvraagt of voor het laatste onderwerp, bij eene zoo breede behandeling van sommige andere onderwerpen, niet wat meer uitvoerigheid wenschelijk ware geweest.
Zeer behartigingswaardig zijn de hier voorkomende mededeelingen over onze landhuishoudelijke dieren. Hier inzonderheid heeft de S. het juiste midden tusschen te groote uitvoerigen dito beknoptheid zeer goed weten te treffen. - Over werktuigen en gereedschappen is hij uitvoeriger; ook de behandeling van dít onderwerp verraadt zeer veel zaakkennis.
Eindelijk worden de ziekten der planten beschreven en wenken aan de hand gegeven om die te voorkomen of te genezen, waar 't mogelijk is, terwijl de laatste hoofdstukken handelen over schadelijke en nuttige dieren.
Die nu meenen zou dat dit alles slechts uit eene dorre opsomming van voorschriften of hulpmiddelen bij den landbouw kan bestaan, zou zich schromelijk vergissen en daardoor de waarde van het werk, blijkbaar het resultaat van langdurige overwegingen, waarnemingen, vergelijkingen en niet minder van studie, zeer miskennen. Integendeel het is een uitmuntend boek voor ieder die eenige beschikbare oogenblikken op eene aangename en tegelijk nuttige wijze wil doorbrengen.
Ook tot gebruik bij het onderwijs is het, blijkens den titel, bestemd. Hier vragen we ons echter af, voor welk onderwijs? - Zeker kan het als eene zeer goede handleiding beschouwd worden bij dat in den landbouw. Begrijpen we echter wel, wat de S. in zijn voorberigt zegt, dan bedoelt hij inzonderheid het lager onderwijs. - Maar 't kan toch zijne bedoeling niet zijn om den onderwijzers nog het onderwijs in landbouw of liever in landhuishoudkunde sensu latissimo op te dragen?
Op den omslag van het 2e deel lezen wij dat dit werk door de Geldersche Maatschappij van Landbouw aan H.H. onderwijzers

{==181==} {>>pagina-aanduiding<<}
ten platten lande aanbevolen wordt. - Dat verdient het o.i. ten volle; het verdient echter meer, namelijk in de eerste plaats in handen te komen van álle onderwijzers, dus ook van die in de steden, en vervolgens aanbevolen te worden aan allen die eenig belang stellen in die dingen, waarvan voor een zeer groot deel onze maatschappelijke welvaart afhankelijk is.
Inderdaad, velen mogen van meening zijn dat de onderwerpen daarin behandeld niet hun, maar alleen de boeren en buitenlui aangaan. Indien ze zich slechts in zooverre van die vooringenomenheid weten los te maken, dat ze een paar hoofdstukken van dit werk lezen, zullen ze ongetwijfeld tot eene andere meening komen; namelijk deze: dat hoewel de juiste kennis van de aan het vak van landhuishoudkunde verbondene werkzaamheden wel is waar meer bepaald hem aangaat, die er zich speciaal mede bezig houdt, - eene algemeene, al is 't maar oppervlakkige kennis, toch het eigendom moet zijn van iedereen, en dat zij zulks, om verschillende redenen, ten volle waardig is.
Druk en papier zijn zeer goed, terwijl een aantal duidelijke houtgravuren het behandelde hier en daar nog duidelijker maken.

W.
De vormleer in de lagere school. - Eene handleiding bij het onderwijs en tot zelfoefening voor aankomende onderwijzers, door H. Bouman, onderwijzer aan de Normaalschool te Beerta. - Met 120 Houtsnêefiguren. Vijfde, vermeerderde druk, - Groningen, - J.B. Wolters. 1869. VIII en 211 bladz. 8o.

Rekenkunde. - Voornaamste bepalingen en eigenschappen, met vragen en opgaven tot oefening bij iedere les, voor de hoogste klasse eener lagere school en mingeoefende kweekelingen, door J. Meurs Rz. Hoofdonderwijzer te Spanbroek. Deventer, A. ter Gunne. 1869. 50 bladz. 8o.

Opgaven voor het rekenen uit 't hoofd; vrij bewerkt naar het hoogduitsch van W. Schmidt, door P. van Vlaardingen, hoofdonderwijzer te Schiedam. le stukje. Te Utrecht, bij S. Folkers. IV en 32 bladz. 8o. Prijs ƒ 0.10.

Oefeningen in het practisch en theoretisch rekenen, voor jeugdige onderwijzers door J.D.R. Moll, Deventer, A.S. van den Sigtenhorst. 1869. IV en 76 bladz. 8o.

Handleiding en rekenboek bij de voorstelling der Nederlandsche maten en gewigten geteekend door A.F. Aarts, door J.F. Jansen, hoofdonderwijzer aan de 3de Burgerschool te Harlingen. Leeuwarden, Hugo Suringar. 1869. 104 bladz. 8o.

{==182==} {>>pagina-aanduiding<<}


Het metrieke stelsel van maten en gewigten, volgens de wet van 7 April 1869 (Staatsblad no. 67), ten dienste van aannemers, ambachtslieden, ambtenaren, kooplieden, militairen, opzigters, enz. verklaard door A.J. Leijer, onderwijzer in de Wis- en Zeevaartkunde te Helder. Helder, L.A. Laureij. 1869. IV en 16 bladz. 8o. Prijs ƒ 0.35.

Tabel der maten en gewigten, volgens de Wet van 7 April 1869 (Staatsblad no. 67), zamengesteld door A.J. Leijer, Onderwijzer in de Wis- en Zeevaartkunde te Helder. Helder, L.A. Laureij. In plano.
Het eerste boekje, de Vormleer van den heer Bouman, beleeft zijnen vijfden druk, die behalve enkele verbeteringen en vermeerderingen vrij wel met den vierden druk overeenkomt. Onder deze is te rekenen dat de opgaven ter oefening nu genummerd zijn, hetgeen 't welk zeker voor het gebruik gemakkelijker is, - en dat zij vermeerderd zijn, van grooter beteekenis is. Jammer slechts, dat daar tegen over staat de soms zeer groote achteruitgang der houtsneden, die door veel gebruik wellicht. tot mindere zuiverheid, soms tot gedeeltelijke onzichtbaarheid der figuren heeft gevoerd. Dit is te meer jammer, omdat het boekje er overigens flink uitziet. Laat ons hopen, dit gebrek spoedig in een zesden druk hersteld te zien.
De rekenkunde van den heer Meurs is wel een aardig boekske. Het is geene theorie en ook geen cijferboek: maar het bevat in een kort bestek twee zaken. Vooreerst bij iedere bewerking, waarvan niet eens de regel wordt opgegeven, veelmin verklaard, komen slechts enkele punten ter sprake, waarop gelet moet worden: hetzij eene bepaling, hetzij eene opgave der onderscheidene mogelijke gevallen, hetzij het verband met andere bewerkingen. Vervolgens komt er telkens een aantal vragen voor, die zijn ingericht, om de opmerkzaamheid te wekken en het oordeel te scherpen. Er wordt bekendheid met de bewerkingen en de regels der cijferkunde ondersteld: het is een herhalingsboek voor de theorie, evenzeer als er zoovele bestaan voor de praktijk: en kan als zoodanig uitnemend dienen. In hoeverre echter het geraden mag schijnen, zulk een zamenstel ‘bepaald van buiten te laten leeren,’ zooals schr. wil, is eene andere vraag, die ik niet gaarne toestemmend zoude beantwoorden. Dit dunkt mij, strookt ook niet met de heuristische methode van den schrijver, die ‘de kinderen zoover tracht te brengen, dat zij zelven regels vinden, definitiën geven en eigenschappen

{==183==} {>>pagina-aanduiding<<}
in bewoordingen brengen,’ noch met zijne gezonde opmerking, ‘dat het te veel van buiten leeren bij het onderwijs in de lagere school hoogst ondoelmatig is, en zeer nadeelig voor de ontwikkeling van de vermogens der leerlingen.’
De opgaven van den heer C. van Vlaardingen zijn vrij bewerkt naar het hoogduitsche werkje ‘Aufgaben zum Kopfrechnen für Lehrer an Volksschulen von Wilhelm Schmidt. 1868. Dit Eerste Stukje bevat zes hoofdstukken. I. Op- en aftellen, II. Vermenigvuldigen en deelen, met de getallen van 1-10; vervolgens I. Optellen, II. Aftrekken, III. Vermenigvuldigen en IV Deeling, van getallen van 1-100, altijd met geheele uitkomsten. De methoden, die men daarbij achtervolgens moet toepassen, zijn 1o. afronding der gegevene getallen (b.v. 48 = 50 - 2,23 = 20 + 3), 2o. ontbinding (b.v. 16 × 45 = 8 × 90), 3o. achtgeven op de onderlinge betrekking der getallen (b.v. 7 + 8 + 9 = 3 × 8), 4o. verkorting (of liever dunkt mij: vereenvoudiging), (b.v. 120:24 = 30:6), 5o. toepassing van de eigenschappen der maten, gewichten en munten.
Omtrent zijne Oefeningen bericht ons de heer J.D.R. Moll in zijn Voorbericht, ‘dat deze opgaven voor een gedeelte haren oorsprong hebben van gehouden vergelijkende en provinciale examens. Het meerendeel is evenwel nieuw. Men zal daaronder nu en dan zeker een oude bekende aantreffen. Door de bijvoeging der vragen over de theorie hoop ik mijnen jeugdigen ambtgenooten geen ondienst gedaan te hebben.’ Het is dus eene verzameling van moeijelijker vraagstukken over rekenkunde: en als zoodanig kan zij tot eigen oefening zeer worden aanbevolen. Op bladz. 72-79 vindt men de Antwoorden op deze voorstellen, verdeeld in drie Afdeelingen, elk van tien paragraphen, die tien voorstellen bevatten.
De Handleiding van den heer Jansen bevat veel meer, dan men uit den titel zoude afleiden. Hoofdzakelijk hield hij het oog op het rekenen met tiendeelige breuken toegepast op ons stelsel maten en gewichten, met de herleidingen tot allerlei vreemde maten en gewichten. Bovendien vindt men daarin beschouwingen over den oorsprong van den meter, het Amsterdamsche Peil, oefeningen in de oogmaat, oppervlaks- en inhoudsberekeningen, en formulen daarvoor, over vries- en kookpunt, over soortgelijk gewicht, over wegen met balansen en bascules, over standpenningen en pasmunt. Wel veel onderwerpen voor zulk een

{==184==} {>>pagina-aanduiding<<}
titel, zal men zeggen: maar ook niet te veel? Ik vrees nl. dat hier aan het vele het goede wat is opgeofferd. Zoo geven bladz. 62 en 63, bij het eerste opslaan, twee soorten van fouten. Op de eerste zegt schrijver: ‘de algemeene wet voor alle ligchamen is, dat zij vermeerderen of verminderen van inhoud in regtstreeksche verhouding van den warmtegraad, die zij hebben,’ dus bij 30o Celzius, is een ligchaam driemaal zoo groot als bij 10o? Op bladz. 63 doet hij het voorkomen, alsof de kilogramme te Parijs de prototype was, in tegenstelling van de mètre; die toch ook zeker, en wel met het oudste recht, dien naam mag blijven dragen, tot zij door eene andere, in beteren vorm, wordt vervangen: maar daarenboven die prototypen zijn niet ‘voor de dienst bestemd’ zooals schr. op bladz. 63 zegt, maar zijn zorgvuldig weggesloten, zoo als eenige regels later voorkomt. Veel van het in dit boekske medegedeelde, dunkt me, is wel geschikt om op de les verteld te worden, mits dan de opgaven nauwkeurig zijn; maar voor den druk is die nauwkeurigheid wel een hoofdvereischte, evenzeer als de gepastheid, - en uit dit oogpunt beschouwd had er m.i. veel kunnen wegblijven.
De beide werkjes van den heer Leijer zijn bewerkt naar het voorstel van den heer A.J.H. van der Toorn te Amsterdam. (Nieuwe Bijdragen ter bevordering van het onderwijs en de opvoeding. Junij 1869.) Het doel, om door verkorte benamingen een duidelijk overzicht over het stelsel maten en gewichten te geven, wordt aldus bereikt.
De vijf verschillende eenheden worden door de aanvangsletter aangegeven: Meter door M, Are door A, Stere door S, Liter door L, en Gram door G. Vervolgens wordt dit evenzoo gedaan met de voorzetsels voor de veelvouden: deka door D, hecto door H, kilo door K, en myria door M; en bij die voor de onderdeelen met de kleine letters: deci door d, centi door c, milli door m. Ten slotte drukt M2 een vierkanten meter uit en M3 een kubieken meter; evenzoo bij de onderdeelen. Op die wijze verkrijgt men bijv. voor de opeenvolgende gewichten m G, c G, d G, G, DG, HG, KG, MG: voor de opvolgende ruimtematen m M3, c M3, d M3 = m S, c S, ds, S = M3, DS. Men lette hier op het onderscheid tusschen d M3 en d S; het eerste bedoelt eigenlijk (d M)3, een kubieken palm, het tweede daarentegen een Decistere, het tiende deel van een kubieken meter of stere.
H.


{==185==} {>>pagina-aanduiding<<}

IV. Biblioscopie.

1. SCHETSEN EN VERHALEN naar het Engelsch van Charles Dickens. Te Rotterdam bij Hendrik Altmann. 1869. Met titelvignet in steendruk. In groot 8vo. 293 bl. Prijs ƒ 3, -.

2. IN HET DUIN. Een verhaal. Uit het Hoogduitsch van Fr. Spielhagen, door Dr. L.P. Ouwersloot. Te Sneek, bij van Druten en Bleeker. 1869. In groot 8vo. 243 bl. Prijs ƒ 2,50.

3. DRIE LEVENSWEGEN. Een verhaal. Uit het Engelsch van F.A. Trollope, door Mej. Marie J.H. Pruim. II Deelen. Bij dezelfden. 1869. In Post 8vo. 718 bl. Prijs ƒ 3,60.

4. ROOK, OF HET LEVEN TE BADEN. Een Russische roman van J. van Tourquenof. Deventer, C. Zwaardemaker. 1869. In Post 8vo. 253 bl.

5. JETTA. Schetsen en beelden uit een vreemd land, door Kwamina. Amsterdam, J.H. Gebhard en Co. 1869. In Gr. 8vo. 184 bl. Prijs ƒ 1,90.
't Is noch mogelijk noch noodig een kritisch verslag te geven van al de vertaalde romans en romantische schetsen, die als met onverpoosden stroom toevoer geven aan leesgezelschappen. Wat zal men er telkens van zeggen? Korte opgave van den loop en den afloop der gebeurtenissen - maar dan is voor vele lezers het aantrekkelijke meer dan ter helfte weggenomen. Eene beoordeeling van karakterschildering - zij is zonder het eerste bijna niet mogelijk. Eene lijst van feilen in vertaling en druk - slechts voor vertalers en uitgevers van eenig, voor het publiek van luttel belang, tenzij het waarschuwing zij tegen taalverminkingen, gelijk er langs den weg der vertaalde roman-literatuur zoo vele in onze schrijftaal zijn ingeslopen. Maar ook dit wil niet tot vervelens toe herhaald zijn.
't Zij mij daarom vergund, het boven aangeduide vijftal eenvoudig aan te kondigen.
1. Dickens verloochent ook in zijne kleine, oogenschijnlijk vluchtig neêrgeschreven ‘schetsen en verhalen’ de fijne gave van opmerken en den geestigen trant van voorstellen niet, die boeit en onderhoudt niet slechts, maar veelal ook te denken overlaat.
2. Spielhagen, minder bekend, is meer een gewoon romanschrijver; zijn ‘In het duin’ moge de aandacht niet zoo sterk spannen, het houdt haar bezig en Dr. Ouwersloot heeft zijne taak goed verricht.

{==186==} {>>pagina-aanduiding<<}

3. De ‘Drie levenswegen’ van den meer bekenden Trollope, wederom een der ontelbare romans uit het Engelsche familieleven, is goed door Mej. Pruim vertaald; alleen is aan te merken, dat zij sommige toestanden in Engeland niet schijnt te kennen; anders zou zij niet ‘cheque’ en ‘fellow’ onvertaald hebben gelaten; cheque is een wisselbrief op de Bank, fellow een persoon, die aan eene der nog geheel op middeleeuwschen voet ingerichte universiteiten te Oxford of Cambridge begunstigd is met eene sinecure, die, zoo lang men niet gehuwd of in het bezit van een geldelijk vermogen gekomen is, een jaarlijksch inkomen geeft, bij inwoning en tafel in eene der universiteitsafdeelingen (colleges). De vertaalster heeft blijkbaar gevoeld, dat het woord fellow in zijne gewone beteekenis: makker, deelgenoot enz. ten aanzien van den jongen Norman niet te pas kwam. Ook brengt zij in 't begin het Engelsche geld in Ned. guldens over - later spreekt zij van ponden en shillings. Doch ik zou ditmaal geen bijzondere aanmerkingen maken en deelde dan ook een paar kleinigheden slechts mede om de vertaalster bij volgenden arbeid van dienst te zijn.
4. ‘Rook’ enz. De reden van den titel verneemt de lezer eerst op bladz. 236, waar de held van het verhaal op den spoorweg er over mijmert, dat het Russische leven, ja het geheele menschelijke leven niets is dan ‘rook’. Hij herhaalt dat referein met betrekking tot de ontevredene, politiseerende, planmakende, klagende en scheldende Russen, met welke hij te Baden in aanraking geweest was, en wier gesprekken, zoo vele in dezen roman worden medegedeeld, tamelijk vervelend zijn. Litwinof zelven beklagen we; de strik waarin hij viel zou menigeen om den hals knellen, maar dat hij dat knellen zoozeer gevoelde, pleit voor zijn zedelijk karakter. Meesterlijk is na het gebeurde de wederkeerige verhouding tusschen hem en de edele Tatiana geschilderd. Heerlijk komt hare voortreffelijke figuur uit tegenover de verachtelijke Irina. Doch meer mogen we er niet van zeggen, zal de lezer niet meer weten dan hem lief is, eer hij het boek openslaat. Over de beoordeeling van Russische schrijvers en artisten moeten we het stilzwijgen bewaren, daar de meesten ons ter naauwernood bij name bekend zijn. De vertaling is goed, maar zeer met Fransche volzinnen doorspekt. Toch is zij zeker uit het Duitsch, blijkens enkele verraders van de herkomst, zooals verduwing (zegge: spijsvertering) bl. 42.

{==187==} {>>pagina-aanduiding<<}

5. ‘Jetta’, naar wie deze Surinaamsche tafereelen genoemd zijn, is slechts in het eerste gedeelte de hoofdpersoon. Doch de romantische knoop, zoo er al een is, ligt zeer los tusschen de ‘schetsen’ van natuur en volksleven, zoo van negers als van blanken, te en om Paramaribo. Over de juistheid kan men niet oordeelen als men er zelf niet geweest is; maar gaarne gelooven we, dat het voor onze ‘West’ op den duur allerheilzaamst zou zijn als de nu vervallende plantaadjen alle in handen kwamen als die van den verlichten philanthroop Dr. Duval. Allerlei sociale vraagstukken komen in dit zeer net, maar zeer wijd gedrukt boekje ter sprake: het onderwijs, neutraal of naar kerkvormen - de question brûlante van den dag, en de koloniale politiek, een idem, niet te vergeten. De schrijver is blijkbaar een kundig man, die bezield is met warme zucht voor het welzijn van Suriname. Wie hij is kunnen we niet raden. ‘Kwamina’ houde men voor geen letterverzetting; het is bij de Surinaamsche negers de gewoonte, in den gemeenzamen spreektrant bijnamen te geven, en wel naar den weekdag waarop iemand geboren is (zie bladz. 23). Een man, op Dinsdag geboren, heet Kwamina, waaruit men dus dit weinige te weten komt, dat een man, niet eene vrouw (dan zou het Aboni zijn) het boekje geschreven heeft, en dat die auteur op een Dinsdag geboren is.

v.O.
De Moluksche landvoogden van het jaar 1605 tot 1818. door J.B.J. van Doren, oud hoofd-officier der militaire intendance van het O.l. leger, ridder van de Militaire Willemsorde, van den Nederlandschen Leeuw, enz. Amsterdam, J.D. Sybrandi. 1868. prijs ƒ 1,10.
Dit geschrift zal met vrucht geraadpleegd worden door ieder, die zich wenscht bekend te maken met de geschiedenis van de Moluksche eilanden. De waarde van dit geschrift wordt zeer verhoogd, omdat de schrijver zich heeft kunnen ten nutte maken de belangrijke documenten uit het oude archief der Molukken. Aan de belangstellende aandacht van het publiek wordt dit geschrift aanbevolen.

Dev.
C. Duymaer van Twist.


{==188==} {>>pagina-aanduiding<<}

V. Bibliographisch Nieuws.

1. 't Is ons een waar genot, op eene nieuwe onderneming van den verdienstelijken uitgever A.C. Kruseman te Haarlem de aandacht onzer lezers te mogen vestigen. Bekend is het - wij spraken er nog over in No. 2 van dezen jaargang - dat twee geschriften door hem werden uitgegeven, die voor de kennis van het leven onzer voorvaderen van het hoogste belang zijn. Wij wezen er op, dat de man, die hij zich met het bewerken dier geschriften belast had, zich op uitstekende wijze van zijne niet-gemakkelijke taak had gekweten. De Heer Dr. G.D.J. Schotel behoort tot de specialiteiten van ons vaderland, aan wien het gegeven is, om ‘een Oud-Hollandsch Huisgezin der zeventiende eeuw’ en het ‘Maatschappelijk leven onzer Voorvaderen’ zóó juist en levendig te teekenen, dat wij een welgelijkend beeld van het vervlogen weleer voor ons zien. Zoo iemand, dan toch heeft deze oudheidkundige door veeljarige studie en onverdroten ijver de bronnen weten op te sporen, ontcijferen, en schiften die hem in vroegere toestanden een onbenevelden blik doen slaan. Zoo iemand, dan heeft hij zich verdienstelijk gemaakt door grootere en kleinere, - doch in elk geval hoogst belangrijke - bijdragen over vaderlandsche oudheid en geschiedenis. Wij rekenen ons niet in staat, om thans eene volledige lijst van de voortbrengselen, waarmede hij onze historische en antiquarische letterkunde verrijkt heeft, te ontwerpen. Maar wij wenschen ons zelven geluk, dat aan zulk eene hand de beschrijving is opgedragen van den Openbaren Eeredienst der Nederl. Hervormde Kerk in de zestiende, zeventiende en achttiende eeuw.
Voorzeker! een moeitevolle arbeid! Er moet vrij wat bijeenverzameld en uitgezocht worden, éér men tot de bearbeiding der verkregene stof kan overgaan. Ook de Hr. Schotel zal dit hebben ondervonden, en heeft regt om de hulp en medewerking te verwachten van allen in den lande, die hem met gegevens kunnen tegemoet komen. Wij vertrouwen, dat de belangstelling in 't onderwerp algemeen genoeg wezen zal, om hem in zijne billijke verwachting niet te leur te stellen. De 1e aflevering van zijn geschrift is reeds verschenen en de inzage daarvan moge menig-
{==189==} {>>pagina-aanduiding<<}
een opwekken - vooral kerkelijke besturen en predikanten - om eens na te sporen of er in hunne archieven en bibliotheken ook nog acta of stukken, boeken of boekjes worden aangetroffen, die Dr. Schotel dienen kunnen bij zijne beschrijving van den eeredienst der N.H. kerk. Indien ieder in zijn kring zich hiertoe slechts éénige moeite wil getroosten, dan - wij zijn er zeker van - zal er vrij wat belangrijks voor den dag komen, dat anders nutteloos in kast of kist begraven blijft. 't Is daarom te hopen, dat men deze kostelijke gelegenheid niet late voorbijgaan, ten einde aan 't stof der vergetelheid te ontrukken, wat bij de behandeling van dit omvangrijk onderwerp verdient in 't licht gesteld te worden.
't Is ons plan niet, om nu reeds een oordeel uit te spreken over hetgeen in deze 1e aflev. voorkomt. Later, als 't werk kompleet is en de auteur in zijne aanteekeningen zal hebben opgehelderd en verdedigd, wat hij in den tekst slechts thetisch kon voordragen, is hiertoe geschikter tijdstip aangebroken. Intusschen veroorloove men ons bij voorraad op te merken, dat Schotel nu reeds getoond heeft te zijn the right man on the right place. De wijze, waarop hij achtereenvolgens over het uitwendige van ‘het kerkgebouw,’ ‘het kerkhof,’ ‘de toren’ en ‘de klokken’ handelt, toont zonneklaar, dat hij zijn onderwerp volkomen meester is. In korte maar krachtige trekken schetst hij ons 't verleden. Met spaarzame bedachtzaamheid doet hij eene keus uit de gegevens hem geschonken. Smaak voor 't schoone en evenredige spreekt ons van elke bladzijde toe, terwijl hij het licht juist dáár vallen laat, waar het noodig is, om den lezer een helderen blik op het geheel te verschaffen.
Maar genoeg. Deze 1e afl. - die bovendien verrijkt is met eene keurige lithographie, voorstellende de kerk te Sloten 1640, die te Castricum, de Westerkerk te Amsterdam, de Groote kerk te Dordrecht van binnen en de Zuiderkerk te Amsterdam van buiten naar 't Zuiden te zien, - prikkelt ons verlangen naar eene kennismaking met de volgenden. En toch moeten wij schier wenschen dat deze niet te spoedig zullen verschijnen. Moge den geleerden auteur van alle kanten zóóveel stof worde toegevoegd, dat hij tijd behoeft om er zijn voorraad meê te verrijken; doch moge hem tevens leven en gezondheid, lust en opgewektheid blijven gespaard, om dit alles te bear-
{==190==} {>>pagina-aanduiding<<}
beiden, zoo als hèm dit is toevertrouwd. Zeker zal onze vaderlandsche letterkunde zich dan in wat uitstekends en zeldzaams hebben te verheugen.

2. In den loop der vorige maand verscheen bij de firma G. Brouwer te Deventer een nieuw geschrift van een man, wiens pennevruchten steeds welkom zijn, omdat zij getuigen van eene oorspronkelijkheid van gedachte en eene frischheid van opvatting, die ons aantrekken. Reeds deze waarborgen weder eene gunstige ontvangst aan een boekdeel van zijne hand, dat zich voorstelt een antwoord te leveren op ‘de gewigtigste vraag uit de geschiedenis der zedekunde.’ De auteur, Prof. A.J. Vitringa, heeft die vraag aldus geformuleerd: ‘Was de christelijke liefde een nieuw en oorspronkelijk beginsel?’ en hierin een onderwerp aangekondigd, dat ongetwijfeld de belangstelling van een nadenkend en beschaafd publiek opwekt. Vooral in onze dagen is het bespreken van zulke kwesties dringend noodig - en den heer Vitringa, wien het bij uitstek is toevertrouwd, om aan zijne landgenooten hierover iets degelijks te denken te geven, komt de niet geringe lof toe, dat hij dit op de regte wijze heeft gedaan. Reeds op de 1e bladzijde van zijn geschrift doet hij 't gewigt van zijn onderzoek voor onzen tijd helder in 't oog springen, ja! voor onzen tijd, waarin velen van oordeel zijn, dat het arbeiden aan onze geestelijke ontwikkeling geheel in strijd is met onze stoffelijke belangen. Of....zal men misschien zeggen, dat deze beschouwing eenzijdig is en partijdig?....
Wij gelooven het niet 't Is waar, men geeft gaarne toe, dat het christendom eene voortreffelijke zedeleer predikt, maar acht men het tevens niet te onpractisch, om het toe te laten op 't gebied der dingen van het dagelijksche leven? Geeft het - zoo zeggen althans niet weinigen - eene plaats in uw binnenkamer ontsluit het nu en dan den toegang tot uw huiskamer, ja! laat des noods binnen 't openbaar kerkgebouw die stem spreken - maar gij wordt ‘een slecht burger dezer aardsche maatschappij met uwe vrome bespiegelingen.’ Zij mogen u vormen en opvoeden voor eene toekomstige wereld, voor deze tegenwoordige maken zij u ongeschikt. Zij eischen, dat gij uw heil van den hemel wachten - en de dingen, die beneden zijn, minachten zult. Zij willen, dat gij alles schade en verlies zult heeten, wat van

{==191==} {>>pagina-aanduiding<<}
eenige waarde is voor het tijdelijk bestaan. Zij roepen u toe: ‘Hoog, omhoog, het hart naar boven, hier beneden is het niet!’ en laten u intusschen verarmen, verhongeren en gebrek lijden. De godsdienst, het streven naar geestelijke volmaking - en onze tijdelijke welvaart, och! ze zijn geslagen vijanden. De eerste trouwens leidt onze aandacht en belangstelling van den laatste af. De eerste rooft onzen tijd en verdeelt onze krachten, want het heeft zoo vele eischen - en deze eischen zijn in strijd met den laatste. Zie - zegt men verder - ook de ervaring bewijst het zonneklaar, dat het veel verstandiger is, zich met zijne zedelijke roeping weinig of niet te vermoeijen. De voorbeelden zijn legio, dat zulke dwaze bespiegelaars gebrek lijden, terwijl zij, die slechts arbeiden voor den bloei hunner stoffelijke belangen, rijkelijk 't goede der aarde genieten. Onverklaarbaar is het dan ook, hoe de man van Nazareth, die anders nog al een helderen blik plag te slaan in de dingen des dagelijkschen levens, dit zoo geheel voorbij ziet. Zijn eigen voorbeeld bewijst bovendien, dat hij in dit opzigt deerlijk heeft misgetast. Indien er trouwens ooit iemand op aarde geleefd heeft, die voor 't hoogere arbeidde, dan was hij het. En toch, - hem ontbrak zelfs eene plaats om 't hoofd op neder te leggen - en hij werd ondersteund met de almoezen der liefdadigheid. Van gaven der liefde moest hij leven. In ditzelfde lot deelden ook zijne discipelen en vrienden. Goud en zilver bezaten zij niet. De geriefelijkheden van huis en haard moesten zij ten offer brengen - en zonder male of buidel togen zij in de dienst van 't Godsrijk 't land door. - Met hoeveel duizenden proeven zou men deze kunnen vermeerderen, en alzoo 't bewijs leveren ‘dat de straf voor veronachtzaming van tijdelijke belangen niet achterwege blijft; dat, behalve ligchamelijken en geestelijken kommer, dezulken de onverschillige minachting der maatschappij, die geene onnutte leden kan gebruiken,
treft en dat ze hen, die geen deel nemen aan het algemeene streven naar welvaart en vooruitgang, met regt aan hun lot overlaat.’
Wij staan dus voor een dilemma: opoffering van onze hoogere voor onze stoffelijke belangen, of verzaking van dezen voor genen?....Dit dilemma moet evenwel opgelost kunnen worden, zal de mensch geen wezen zijn, welks bestemming op aarde 't jammerlijk lot is van den slaaf, die twee heeren moet dienen.

{==192==} {>>pagina-aanduiding<<}

Aan de oplossing van dit probleem is 't belangrijke boek van Prof. Vitringa gewijd. Hij doet dit langs historischen (zeker den besten) weg, en toont aan, dat de wijssten en gemoedelijksten onder ons geslacht over deze vraag der zedekunde ernstig nagedacht hebben. Hij doorloopt hiertoe de scholen der Grieken en Romeinen. Hij verhaalt ons ook, wat de verlichtsten en vroomsten onder Israël hierover hebben gepeinsd en gesproken. Hij bewijst voorts, dat reeds Apulejus een duister besef had van wat eerst door en in 't christendom tot zijn volle regt en klaarheid is gekomen, - maar vooral: dat juist in de volledige oplossing dezer levensvraag de verdienste, de bezielende kracht, 't oorspronkelijk geniaal beginsel, ja 't eigenaardig wezen van het christendom gelegen is.
Maar genoeg bij voorraad ter aanbeveling van een geschrift, dat gewis tot de merkwaardigste verschijnselen onzer hedendaagsche letterkunde behoort. Wij hopen er spoedig een uitvoeriger beschouwing, door een onzer geachte medewerkers ons reeds toegezegd, van te leveren; maar kunnen ons niet weerhouden, om onze lezers intusschen op te wekken, dat zij te midden van den stroom der dagelijksche vlugschriften en brochures, toch ook eenige oogenblikken afzonderen voor een boek, dat blijvende waarde bezit.

Even vóór het afdrukken van dit vel ontvingen wij ter aankondiging:
Inleiding der Engelsche taal met een overzicht van de regels der uitspraak, door J.H. Meyer. 1e stukje, 2e herziene en veel vermeerderde druk, en
English Grammar adopted for the Use of Dutch Students. With numerous examples taken from the English and American classical authors and a few exercises, compiled by J.H. Meyer.
De naam van den schrijver is reeds voldoende om met grond iets goeds van deze beide taalkundige leerboeken te verwachten. Wij meenen zelfs, dat een voorloopig gebruik ze als zoodanig heeft gestempeld. Toch mogen wij, om het eigenaardige, waardoor zij zich aanbevelen, ze niet met dit vlugtig woord ‘abfertigen’; maar zullen zij door een bevoegde hand spoedig nader worden gekarakteriseerd.
























{==193==} {>>pagina-aanduiding<<}

Binnenlandsche letterkunde.

Bibliographie.

I. Fraaie Letteren.

Ahasverus, door Dr. B. Tideman Jsz., Zwolle, van Hoogstraten en Gorter, 1870.
Het bovengenoemde werkje, nauwelijks 60 bladzijden groot, heeft in den lande meer gerucht en beweging veroorzaakt, dan menig dik boek, de vrucht van langjarige en ernstige studie. Toen Richard Wagner - van wien elk lezer van dit tijdschrift allicht zoo veel (en zoo weinig) weet, dat hij de schepper en voorstander is van een nieuwe muzikale richting, waaraan men den nietszeggenden naam van Zukunftsmusik geeft - in het vorige jaar onder den titel van ‘Das Judenthum in der Musik’ den herdruk bezorgde van een opstel van zijne hand, vóór nagenoeg 20 jaren reeds verschenen, waarin hij op bittere wijze lucht gaf aan zijn toorn over de richting, die de muziek en de smaak voor muziek in den laatsten tijd hadden genomen, waarin hij de schuld van dat alles aan de kinderen Israëls weet; toen is tegen hem in Duitschland een storm losgebarsten, waarvan wij in ons land slechts in een paar courantenartikels een flauwen weergalm hebben gehoord. In de laatst verleden maanden heeft Nederland een zwakke herhaling van dat schouwspel geleverd. Tidemans lezing over Ahasverus, den wandelenden Jood, is voor menig Spiessbürger een evénement geweest. Dagbladen hebben berichten behelsd, waarin zoo iets voorkwam als een beschuldiging van fanatisme, onverdraagzaamheid, haat tegen de Joden; en ook andere artikelen, waarin het recht tot die beschuldiging

{==194==} {>>pagina-aanduiding<<}
ten stelligste werd ontkend. Ik kan mij moeilijk voorstellen, dat iemand na lezing van den Ahasverus, waaraan hij vroeger slechts door het gehoor kennis had, niet zal spreken: ziezoo, wij hebben het buitenland en iederen onpartijdige weer eens het genoegelijk schouwspel verschaft, dat wij, anders zoo kalme en bezadigde naturen, ons uit ons centrum lieten brengen door een storm - - in een glas water.
Ten einde het publiek in de gelegenheid te stellen zijn oordeel over Tidemans lezing uittespreken en de gegrondheid der beschuldigingen tegen haar ingebracht, heeft deze haar in het licht gegeven. Hij heeft daar wèl aangedaan. Geen beter middel toch, om spoedig tot onze vroegere en veel begeerde kalmte terugtekeeren. Ik weet niet of Tideman zich pijnlijk aangedaan gevoeld heeft, door hetgeen men hem te laste legde; maar, zoo hij wil, hij kan zich met deze gedachte vertroosten, dat over een jaar zijn boekske vergeten zal zijn, of dat men althans daarover zal spreken als over iets, wat tot de geschiedenis behoort. Een reden te meer om wat men in een of ander tijdschrift over den Ahasverus wil zeggen, dat zoo spoedig mogelijk te zeggen. Tideman heeft, als ik reeds zeide, zijne lezing ter perse gelegd om het oordeel over zijn werk en de strekking daarvan gemakkelijk te maken. Nu is wel het derde of laatste deel van den Ahasverus datgene, waarvan men zoo groot gerucht gemaakt heeft, maar het is ongetwijfeld Tidemans bedoeling niet geweest de stem der critiek enkel over dat laatste deel te vernemen. Hij zelf niet minder dan het groote publiek zal een oordeel over het geheele werkje willen hooren. Ik zal trachten hun dat genoegen te verschaffen.
Ziet ge, lezers! in dezen Ahasverus wordt gesproken over de sage van den wandelenden Jood. Ge kent haar immers? Ge weet - - die jeruzalemsche schoenmaker, die zoo onbarmhartig was, dat hij, toen Jezus ter kruisiging werd uitgeleid, niet toeliet, dat deze een oogenblik tegen den deurpost van Ahasverus' woning van zijne vermoeienis uitrustte, en die nu tot straf daarvoor rusteloos moet wandelen, steeds wandelen; die man, die gedoemd is tot den jongsten dag te leven, zich overal in de wereld, nu hier, dan daar vertoont, die in Europa, voor zoover wij weten, het eerst in 1505 en het laatst in 1771 verscheen en die voor een paar jaar in Amerika de heiligen van den jongsten dag met een bezoek vereerd heeft; die nu

{==195==} {>>pagina-aanduiding<<}
eens Cartaphilus genoemd werd, dan Joseph, dan Ahasverus, dan Jan Butadaeus, dan Izaäk Laquedem en wiens verschijning nog tragischer indruk op ons maakt, dan die van den armen Peter Schlemihl, die de wereld doorkruist om zijn verloren schaduw terug te vinden. Over dezen wandelenden Jood spreekt Tideman. Hij begint met den aanhef van Sue's Juif errant overtenemen, de fantastische beschrijving van de Behringstraat en van de ontmoeting, die Ahasverus daar heeft. Tideman noemt deze teekening meesterlijk en romantisch, ik vind haar lachverwekkend door hare holheid en onnatuurlijkheid. De lezer moge tusschen hem en mij beslissen. Tideman brengt Sue's roman ter sprake alleen omdat hij Le Juif errant heet en zoo komt hij tot het behandelen van de legende in het algemeen. Wat hij daarvan zegt, moogt gij over het geheel wel gelooven, maar gij dient toch - o, lezers! - wat voorzichtig te zijn. Zóó, wanneer Tideman beweert (bl. 5): ‘voor de geschiedenis van den menschelijken geest levert de kennis van het verloop der sagen eene onmisbare bijdrage’, dan kunt gij gerust daarvoor lezen: de kennis van het ontstaan en het verloop der sagen. En als Tideman verzekert (bl. 6), dat ‘de middeneeuwsche legende veeleer germaansch, dan catholiek-christelijk’ is, zet dan gerust op den witten rand van die bladzijde een vraagteeken en denkt maar eens aan al de legenden en sagen gedurende de middeneeuwen in de romaansche landen van ons werelddeel in omloop, om bij dat werelddeel te blijven. Tideman kan zich soms vreemd aanstellen. Als hij zegt (bl. 6), dat de overtuiging: de zondaar heeft na den dood een eeuwig strafbestaan te lijden, allerlei sagen geboren deed worden, dan begrijpt men, dat hij ten bewijze daarvan de legende van den eeuwigen jager en die van den vliegenden Hollander vermeldt, maar of het iemand duidelijk is, waarom hij dan spreekt van den ongehoorzamen zoon te
Freiburg, die drie jaar staan moest, betwijfel ik. En evenzeer, of de sage van den wandelenden Jood tot op onze dagen volksgeloof bleef (bl. 6) of vorm voor het volksgeloof (dat is T. met zich zelven niet eens). Doch hierbij zullen we ons niet lang ophouden. Tideman wil ons Ahasverus leeren kennen, zooals hij
geboren is in den schoot der middeneeuwsche legende (Ja, lezers! die altijd geloofd hebt, dat bij de geboorte de vrucht zich uit den schoot verwijdert, zóó staat er!);

{==196==} {>>pagina-aanduiding<<}

geene rust heeft gevonden in de nieuwe letterkunde (Leest daarvoor maar: de nieuwere letterkunde!);
maar nog rondwandelt in onze samenleving.
Een verdeeling zoo netjes in drieën, als menigeen die voor zijn preek begeeren zou.
Elk dezer deelen wordt nu door Tideman behandeld. Volgens hem is de sage van oostersche afkomst, ontstaan uit het geloof der Joden aangaande het op aarde rondwandelen van den profeet Elia, omtrent den tijd der kruisvaarten verchristelijkt en door kruisridders naar Europa gebracht. Elia is dan Cartaphilus of Ahasverus geworden en Tideman deelt ons dan de verschillende vormen mede, waarin de legende voorkomt, niet in de middeneeuwen alleen - als men op grond van zijne verdeeling zou meenen - neen, ook na de hervorming. Tideman brengt hier de getuigenissen bij dergenen, die den wandelenden Jood gezien en gesproken hebben, tot in het laatst der vorige eeuw, tot in onze dagen toe.
De meeste zaken, die hij verhaalt, zullen voor zijne hoorders en lezers vreemd en nieuw geweest zijn; en het is zeer zeker geen overdrijving, wanneer ik beweer, dat het den meesten hunner aan de gelegenheid ontbreekt, om zijne mededeelingen aan een strenge controle te onderwerpen en te onderzoeken, of de dingen, waarvan hij spreekt, aldus zijn. Ik wil hen daarom waarschuwen, dat zij hem niet onvoorwaardelijk gelooven en volgen. Tidemans groote gebrek - wat inzonderheid in dit eerste deel sterk uitkomt - is onnauwkeurigheid. Dit is een groot en een stout woord en tot staving daarvan moet ik wel het een en ander bijbrengen.
Welnu! Als Tideman beweert (bl. 3), dat de Christenen in de middeneeuwen van de Joden het geloof hebben overgenomen, dat Elia niet was gestorven, maar op aarde rondwandelde, dan is dit, zoo niet onjuist, toch minder nauwkeurig. In ons vaderland althans werd geloofd, dat Elia niet op aarde rondwandelde, maar in het aardsche paradijs, welks ligging door de menschen vergeten was en vruchteloos gezocht werd, de verschijning van den jongsten oordeelsdag afwachtte. Tideman kan de bewijzen daarvoor vinden in mijne Leer der vier uitersten, bl. 70 en 157. Wanneer hij verklaart (bl. 8), dat Ahasverus in de abdij te St. Albans in Engeland, in 1228 geboren werd, dan moet men dit niet naar de letter opvatten, alsof toen de

{==197==} {>>pagina-aanduiding<<}
sage werd uitgevonden. Tideman zelf deelt ons (t.a.p.) mede, dat toen reeds het geloof aan den eeuwigen Jood bestond, dat toen reeds het gerucht aangaande Ahasverus' bestaan tot Europa doorgedrongen was en door sommigen geloofd werd. En met de eerst aangehaalde uitspraak bedoelt hij waarschijnlijk niets anders, dan dat we eerst in 1228, en wel te St. Albans, de zekere sporen van het geloof aan de existentie van den wandelenden Jood kunnen aanwijzen. Beweert Tideman (bl. 9): ‘een dubbelganger van dezen grijzen Jezusjonger (den Elia der arabische legenden) is in de arabische traditie Sameri, de vervaardiger van het gouden kalf, die veroordeeld was om altijd op reis te zijn en den voorbijgangers toe te roepen: raak mij niet aan!’ - met meer recht kunnen wij den naam van Elia's dubbelganger aan Henoch toekennen, dien de Arabische sagen Kheder noemen. 't Verwondert me, dat dit niet ook door Tideman geschiedt, die Grässe's boekje Der Tannhäuser und Ewiger Jude, waaraan ik dit bericht ontleen, kent en gebruikt heeft.
Het is tamelijk vervelend al de onnauwkeurigheden van dat eerste deel optenoemen. Maar eene waarschuwing der lezers van Tidemans Ahasverus is wellicht niet overbodig en hij zelf moge daarin het bewijs zien, dat men van hem te dien opzichte andere en betere dingen verwacht. 't Is zoo, zijn geschrift was oorspronkelijk niet bestemd voor de uitgaaf, maar nu hij toch tot deze is overgegaan, hebben wij recht van hem te vorderen, dat, wat hij geeft, goed is.
Ik wil er geen grief van maken, dat hij nog meer personen had kunnen noemen, wien het volksgeloof een soort van onsterfelijkheid toekende, of dat hij niet alle plaatsen vermeld heeft, waar, volgens zijne bronnen, de wandelende Jood gezien werd. Maar als hij zegt (bl. 45), dat Grässe een geschriftje over dien wandelenden Jood, dat in Tidemans bezit is, niet gekend heeft, dan is dit weer onnauwkeurig en doelt Tideman op Grässe's onbekendheid met de editie, die hij bezit (cf. bl. 45/46 en 63). Als hij verzekert (bl. 11), dat in 1600 Dr. Hunius te Augsburg Ahasverus gezien heeft, dan zal hij, zijn boekje van Dudulaeus nog eens lezende, mij toestemmen, dat die ontmoeting te Wittenberg plaats greep. Als hij beweert (bl. 15), dat in de 17de eeuw aan de hoogeschool te Jena de stelling werd verdedigd, dat er eigenlijk twee eeuwige Joden waren,

{==198==} {>>pagina-aanduiding<<}
Cartaphilus en Ahasverus, dan is dit ook weer onnauwkeurig en moet dit zijn: dat er twee levende getuigen van Christus' lijden bestaan, waarvan de een (Ahasverus) een Jood, de andere (Cartaphilus) een Heiden is. Tideman zal dit wel met mij eens zijn, zoodra hij nog eens vergelijkt, wat wijlen Prof. Royaards in het Nederl. Archief voor kerk. gesch. (II, bl. 315) heeft geschreven. Nog een onnauwkeurigheid. Tideman zegt (bl. 17), dat men ‘eindelijk’ begreep, dat het verhaal aangaande den wandelenden Jood een ‘lepida fabula’ was, en blijkens zijn aanteekening plaatst hij dat ‘eindelijk’ omstreeks het jaar 1723. Ik wil er niet op drukken, dat dit ‘men’ ‘sommigen’ wezen moet, maar dat er reeds lang vóór 1723 aan het bestaan van Ahasverus getwijfeld werd, weet Tideman even goed als ik, en kunnen zijn lezers in het aangehaalde deel van het Archief nalezen. En wanneer Tideman ons mededeelt (bl. 16), dat Ahasverus overal het karakter draagt van een chevalier d'industrie, dat hij bedelt, dan plaats ik tegenover die verklaring de woorden uit de door hem gebruikte Newe Zeitung von einem Juden enz. - ‘Sein des Juden Leben belangende, helt er sich sehr....Il und eingezogen, redet nicht viel mehr, dann was man jhn fraget, wenn er zu Gaste geladen wird, hat er wenig und mässiglich gessen und getruncken, eylet immer fort, bleibet nicht lange auff einer stete, wie jhme zu Hamburg, Dantzke, und anderszwo auch Gelt ist verehret worden, hat er nicht viel über zwen Schilling genommen, dauon er doch alszbald widerumb den Armen umbher auszgetheilet hat, mit anzeigung, er bedürffte keines Geltes, Gott werde jhn wol versorgen’ - en dan laat ik het aan den lezer over te beslissen, of dat het gedrag van een chevalier d'industrie, of dit bedelen heeten mag. 't Doet me ook genoegen de aandacht van Tideman te
kunnen vestigen op een tweetal liedjes ‘van den wandelenden Joode’ te Antwerpen en te Gent gedrukt, waarvan Mone spreekt in zijn Uebers. der niederl. volkslitter. älterer Zeit, bl. 192, en die Tideman niet schijnt te kennen.
Men zegge niet: maar, dat alles zijn kleinigheden! Tideman zal het toestemmen, dat zulke vlekken zijn boekje ontsieren en dat men zoo nauwkeurig met hem rekenen mag, juist omdat het zijn streven is geweest volledig te zijn in zijne opgaven en accuraat tevens. 't Spijt mij, dat hij met geen enkel woord gerept heeft van de meening van sommigen, die het

{==199==} {>>pagina-aanduiding<<}
ontstaan der Ahasverus-sage uit Johannes 21:22 hebben afgeleid. Zoo hij het met hen niet eens is, hij had bewijzen tegen de waarschijnlijkheid hunner afleiding moeten bijbrengen. En zonder eenigen twijfel had hij niet maar eenvoudigweg mogen beweren: de legende van den wandelenden Jood is uit de Eliassage ontstaan. Hij had dit moeten bewijzen, en dat doet Tideman niet. Is er ook tusschen Elia en Ahasverus - zoo als beiden in de legende leven - eenige overeenkomst; er is toch ook groot verschil tusschen beiden; een verschil, dat zich niet geheel laat verklaren uit de veranderingen, die de sage in den loop der tijden onderging. Zoolang het mij niet nader met de stukken wordt aangetoond, dat werkelijk het verhaal aangaande den wandelenden Jood een vervorming is van de israëlitische legende van Elia, blijf ik bij de meening, dat Ahasverus een product is van de verdichtende fantasie der middeneeuwen, het type van het lijdende, geplaagde en verjaagde Israël dier dagen. Wilde de Jood zich niet tot het christendom bekeeren - was hij nog even hardnekkig en verblind, als toen hij den Nazarener aan het kruis bracht; het bewijs lag voorhanden, hoezeer zulk een gedrag Gods toorn opwekte. Dolende van oord tot oord - zóó Ahasverus, zóó de Jood. Zijn straf, de straf der Israëlieten; hun lijden, het zijne. ‘Gott wolle an jhm vielleicht biss an den jüngsten Tag wider die Juden einen lebendigen Zeugen haben, dadurch die Ungleubigen und Gottlosen, dess Sterbensz Christi erinnert und zur Busse bekeret werden sollen’. Het lijden van Israël, een getuige van Israëls zonde: de verwerping van den Christus. Ziedaar de vroegere opvatting van den persoon van Ahasverus, als type van dat Israël. Eene meening, die niet weerlegd wordt, wanneer Tideman, zonder bewijzen daarvoor bijtebrengen, eenvoudigweg verzekert, dat de legende uit de oostersche Elias-sage afkomstig is.
Diezelfde aanmerking van onnauwkeurigheid en onvolledigheid heb ik ook tegen het tweede deel, waar Tideman spreekt van Ahasverus, zooals hij in de nieuwere letterkunde geen rust gevonden heeft. Tideman noemt eenige Franschen, die bij hun litterarischen arbeid in meerder of minder mate van de sage gebruik gemaakt hebben; bespreekt met een enkel woord een paar Nederlanders, die zulks deden; en wijdt de rest van dit deel aan Goethe, aan hetgeen deze van de legende heeft willen maken en daarvan gemaakt heeft. En ook hier geldt het: niet alles, wat Tideman verzekert,

{==200==} {>>pagina-aanduiding<<}
verdient onvoorwaardelijk geloof. 't Is niet meer dan nonchalant, wanneer hij verhaalt (bl. 19), dat de laatste verschijning van Ahasverus in Goethe's jongelingsjaren valt, niettegenstaande hij zelf een paar bladzijden vroeger (bl. 16) ons eene verschijning in het jaar 1868 heeft medegedeeld - maar het is bepaald onwaar, wanneer hij zegt (bl. 18), dat Herodias, door Sue een zuster van Ahasverus genoemd, een vinding van dezen schrijver is. Aan Sue komt de eer daarvan niet toe. Reeds in de middeneeuwen bestond de sage van een vrouwelijke Ahasverus, geen wandelende, maar een dansende Jodin, door sommigen Herodias genoemd, door anderen Salome, Herodias' dochter, die meer nog dan Fanny Elsler ‘Weltgeschichte und Hegelsche Philosophie’ danste, tot loon daarvoor van haren stiefvader (schoon niet volgens de wet) het hoofd van Johannes den dooper ontving, en die bij wederom anderen Pharaïldis heet. Karl Gützkow leverde over haar een zeer interessante studie, in den vorm eener novelle (Ueber Land u. Meer, Jaarg. 1869, No. 13-15), die ik aan de aandacht van Tideman en zijne lezers aanbeveel. Gützkow deelt in duitsche verzen het navolgende gedicht mede, dat een mythograaf in de 12de eeuw op haar maakte:

Sonderbares Gestirn, das heilig macht das Unheil'ge, 
Rom an Petrus verleiht, Pharaïlden versöhut! 
Glücklich machte dies Kind den Herodes, bis sie entbrannte 
Für Johannes und nie, wenn sie diesen besass, 
Anderer Liebe begehrte. Darob ergrimmte der Vater, 
Schlug des Heiligen Haupt. Ach, wie jammert sein Kind! 
Will ihn noch einmal sehn! Sie streckte die Arme, die weichen, 
Aus nach dem thenersten Mann, netzte mit Thränen das Haupt, 
Ja sie begehrt es zu küssén. Doch weicht es zurück und ein Windhauch 
Weht von dem Munde daher, hebt Pharaïlden empor, 
Heht sie wirbelnd zum Dach, in die Luft, in die Leere des Himmels! 
Also des Heiligen Zorn, der sie im Tode verschmäht, 
Wie er im Leben gethan. Doch wollten die Sterue es anders - 
Dient der Trauernden doch trauernd ein Drittheil der Welt! 
Und so ward ihr erlaubt, auf Haselstauden und Eichen 
Nächtlich sich auszuruh'n, wenn es Mitternacht schlägt 
Und noch der erste Schrei des Hahns nicht im Dorfe erklungen. 
Pharaïldis, ihr Nam', seit sich ihr schreckliches Loos 
Milderte durch den Tribut der Verehrung, die sie gefunden. 
Sonst hiess Herodias sie, Meisterin war sie im Tanz. 


{==201==} {>>pagina-aanduiding<<}

Ik schreef deze regels af om te laten zien, hoe weinig Herodias eene vinding van Sue is.
Tideman erkent, dat Goethe voor de Ahasverus-sage weinig gedaan heeft, en zegt, dat de fragmenten van Goethe's Der ewige Jude hunne grootste belangrijkheid hieraan ontleenen, dat zij zijn verhouding tot het christendom juist doen uitkomen. Ja, ja, over dat christendom van Goethe wordt in onze dagen al heel veel gepraat. Maar ik zou wel willen vragen - ook aan Tideman -: is het wel eerlijk, is het wel juist om zoo maar in het algemeen van Goethe's christendom te spreken. Goethe heeft zoo lang en zoo veel geleefd. En niets is natuurlijker, dan dat zijn opvatting van godsdienst en christendom niet op ieder tijdstip van dat leven dezelfde geweest is, maar gewijzigd werd en afhankelijk bleef van de levensomstandigheden, waaronder hij verkeerde, van de richting, die zijne studiën namen. Is het dus wel mogelijk zoo maar in het algemeen van Goethe's christendom te spreken? Tideman doet het, op het voetspoor van anderen. Hij oordeele zelf of hij daartoe vrijheid en recht heeft. Ik heb hier slechts te onderzoeken, of hetgeen hij van Goethe mededeelt juist en waar is en - - mijn leedwezen te betuigen, dat ik ook hier weer met de oude beschuldiging moet optreden, dat zich ook hier zooveel onjuistheden en onnauwkeurigheden voordoen.
Goethe is reeds vroeg met de figuur van den wandelenden Jood bekend geweest. Toen hij op vijfentwintigjarigen leeftijd, in het jaar 1774, het plan opvatte om deze legende episch te verwerken, toen moest - aldus deelt Tideman ons mede, bl. 20 - ‘de type van Ahasverus hem dienen tot openbaring zijner godsdienstige antipathiën’. Tideman zelf heeft gevoeld, dat dit minder juist uitgedrukt is. Vandaar dat hij iets later (bl. 21) verklaart, dat Goethe voornemens was op die wijze een critiek te geven van het officieele kerk-christendom dier dagen. Er is nog een hemelsbreed verschil tusschen eene openbaring onzer godsdienstige antipathiën - ik wil nu niet stilstaan bij deze vreemde en zich zelve tegensprekende uitdrukking - en een critiek van het officieele kerk-christendom. En toch had Goethe het oog op nog iets anders als dat laatste alleen. Hij verhaalt (Aus meinem Leben III Th, 15tes Buch), dat hij den wonderlijken inval kreeg ‘die Geschichte des ewigen Juden’ episch te behandelen, ‘um an diesem Leitfaden die hervorstehenden

{==202==} {>>pagina-aanduiding<<}
Punkte der Religions - und Kirchengeschichte nach Befinden darzustellen’. Onder die ‘hervorstehenden Punkte’ verstond Goethe inzonderheid den strijd tusschen Pelagius en Augustinus over het leerstuk der erfzonde. Dat Goethe, het gevoelen van Pelagius deelende, niet in gebreke gebleven zou zijn van scherpe critiek uit te oefenen over de tegenovergestelde meening, ligt in den aard der zaak. Maar toch, ook tusschen zulk een critiek en eene over het officieele kerk-christendom dier dagen ligt eveneens een hemelsbreed verschil. De door Goethe verworpen leer der Hernhutters, die zich aan Augustinus aansloten en op wien hij voornamelijk het oog had, maakt slechts een zeer klein deel van het officieele kerk-christendom dier dagen uit. Het plan van Goethe was zeer eenvoudig. De schoenmaker van Jeruzalem, een humoristische natuur, een man van de practijk, een verstands-man, die niets begrijpt van het streven van den idealistischen profeet uit Nazareth - in het voorbijgaan zij opgemerkt, dat Goethe de trekken van dit beeld aan de werkelijkheid had ontleend; tijdens zijn verblijf te Dresden, waarheen hij zich in zijn studententijd begeven had, om daar de meesterstukken der schilderkunst te bestudeeren, had hij eenige dagen bij zulk een schoenenlappenden practicus doorgebracht; van deze ontmoeting geeft hij een zeer interessante schildering in zijn Aus m. Leb. II. Th. 8tes B. - Ahasverus, door Jezus veroordeeld om tot den jongsten dag te wandelen, zou door Goethe op die wandeling vergezeld worden. Goethe heeft ons van dat plan alleen het begin, Ahasverus' verhouding tegenover Jezus en zijn veroordeeling door dezen, meegedeeld; maar van de avonturen, door den schoenmaker op zijn tochten ondervonden, heeft hij ons niets bericht. Alleen dit, dat in dat epos Ahasverus ook aan Spinoza een bezoek zou brengen. Waarom er van dat bezoek niets gekomen is? Goethe zegt het ons (a.w. IV. Th. 16tes
B.): ‘Ich gefiell mir in dem Gedanken so wohl und beschäftigte mich so gern damit, dass ich nicht dazu gelangte, etwas aufzuschreiben; dadurch erweiterte sich aber der Einfall, der als vorübergehender Scherz nicht ohne Verdienst gewesen wäre, dergestalt dass er seine Anmuth verlor und ich ihn als lästig aus dem Sinne schlug’.
Dit plan nu - zoo beweert Tideman, bl. 22 - werd door Goethe nimmer uitgevoerd. Tideman heeft met deze bewering slechts dan gelijk, wanneer hij bedoelt, dat ons van de uitwer-
{==203==} {>>pagina-aanduiding<<}
king van dat plan niets is bekend geworden. Meent hij echter, dat Goethe zijn plan nimmer uitgewerkt heeft, dan heeft hij bepaald ongelijk. Immers Goethe zelf zegt (a.w. III. Th. 8tes B): ‘Der Anfang, zerstreute Stellen und der Schluss waren geschrieben, aber mir fehlte die Sammlung, mir fehlte die Zeit, die nöthigen Studien zu machen, dass ich ihm hätte den Gehalt, den ich wünschte, geben können, und es blieben die wenigen Blätter......liegen’. En elders deelt hij ons mede (in zijn Annalen oder Tag-und Jahreshefte, van 1769-1775): ‘Die Fragmente des ewigen Juden waren nicht mitzutheilen’. Hij is dus blijkbaar begonnen zijn plan uittewerken, schoon die uitwerking niet tot ons gekomen is.
't Spijt mij waarlijk, dat ik weder op groote onnauwkeurigheden moet wijzen in hetgeen Tideman ons nu verder van Goethe en diens bewerking van den wandelenden Jood verhaalt. Volgens hem (bl. 22) was bij Goethe het plan op den achtergrond geraakt, zoolang deze zich op Sicilië met botanische studiën bezig hield en met het zoeken naar ‘de oorspronkelijke plant.’ Dat laatste is den lezers misschien wat duidelijker, als zij weten, dat Goethe naar ‘die Urpflanze’ zocht. Blijkens Goethe's Italiänische Reise heeft dat verblijf op Sicilië geduurd van het begin der maand April van het jaar 1787, tot ongeveer half Mei van dat zelfde jaar. Na dien tijd, zegt Tideman, kwam bij Goethe de gedachte aan een bewerking der Ahasveruslegende weer boven. Namelijk, toen hij Rome binnenreed, in een reiswagen tusschen twee soutanes ‘eingesperrt’. Tot de dagen van 's dichters verblijf in de eeuwige stad (6 Juni 1787-22 April 1788) behooren hoogst waarschijnlijk de losse fragmenten (eener nieuwe Ahasveriade van Goethe's hand), die tot ons gekomen zijn. Ik heb Lewes' levensbeschrijving van Goethe, waarvan Tideman hier en daar gebruik gemaakt heeft, niet ter hand en kan dus niet onderzoeken, of Tideman zich bij bovenstaande beweeringen op Lewes steunt. Maar dat zij zeer dikwijls onjuist zijn, leert ons het onderzoek van Goethe's geschritten zelve. Immers in een brief, gedateerd uit Terni, 27 October 1786, (Ital. Reise, Ferrara bis Rom) schrijft Goethe: ‘Die Gunst der Musen, wie die der Dämonen besucht uns nicht immer zur rechten Zeit. Heute ward ich aufgeregt etwas auszubilden was gar nicht an der Zeit ist. Dem Mittelpunkte des Katholicismus mich nähernd, von Katholiken umgeben, mit einem Priester

{==204==} {>>pagina-aanduiding<<}
in Eine Sedie eingesperrt, indem ich mit reinstem Sinn die wahrhafte Natur und die edle Kunst zu beobachten und aufzufassen trachte, trat mir so lebhaft vor die Seele, dass vom ursprünglichen Christenthum alle Spur verloschen ist; ja wenn ich mir es in seiner Reinheit vergegenwärtigte, so wie wir es in der Apostelgeschichte sehen, so musste mir schaudern, was nun auf jenen gemüthlichen Anfängen ein unförmliches, ja barockes Heidenthum lastet. Da fiel mir der ewige Jude wieder ein, der Zeuge aller dieser wundersamen Ent- und Aufwicklungen gewesen und so einen wunderlichen Zustand erlebte, dass Christus selbst, als er zurückkommt, um sich nach den Früchten seiner Lehre umzusehen, in Gefahr geräth, zum zweitenmal gekreuzigt zu werden. Jene Legende: Venio iterum crucifigi, sollte mir bei dieser Katastrophe zum Stoff dienen’. Men vergeve mij de lange aanhaling. Zij is niet van gewicht ontbloot. Want Goethe's bericht toont aan, dat het nieuwe plan tot een bewerking van de sage van Ahasverus door hem werd opgevat, niet eerst na half Mei 1787, gelijk Tideman verzekert, maar reeds vóór 27 October 1786; niet, toen hij Rome binnenreed, tusschen twee geestelijken gezeten, zooals Tideman ons verhaalt, maar een paar dagen vóór hij te Rome komt, ‘toen hij het middenpunt van het catholicisme naderde’ en met één priester zich in den reiswagen bevond. Tideman zegt, dat Goethe een gedeeltelijke uitvoering gaf aan zijn plan tijdens zijn verblijf te Rome. Het is zeer waarschijnlijk. Wel zegt Goethe: ‘die Ausbildung war gar nicht an der Zeit’, maar de fragmenten, die wij kennen, bevatten zoo duidelijke toespelingen op de eeuwige stad, dat wij mogen vermoeden, dat hij te Rome aan de uitwerking van zijn plan bezig was. Als nu echter Tideman ons bericht, dat Goethe zich te Rome van 6 Juni 1787 tot 22 April 1788 ophield, dan is dit volkomen juist,
wanneer hij die verzekering dùs wijzigt, dat Goethe daar toen voor de tweede maal vertoefde. Vroeger reeds had Goethe eenigen tijd te Rome doorgebracht; van 29 October 1786 tot 21 Februari 1787. En kort vóór het eerste verblijf was ‘de eeuwige Jood’ hem weer ingevallen.
De fragmenten, waarop ik zoo even doelde, worden ons door Tideman uitvoerig meegedeeld. Een eerste stuk daarvan schildert ons Ahasverus als een pietistisch-separatist, ontevreden over alle kerkelijke toestanden, schoon zelf clericaal tot in zijn nieren.

{==205==} {>>pagina-aanduiding<<}
Een tweede fragment levert ons de beschrijving van een bezoek, door Jezus, op Gods bevel, aan de aarde gebracht., ten einde te oogsten, wat hij gezaaid had. In de roomsche landen vindt Jezus zoo weinig verkwikkends, dat hij al spoedig den rug toekeert aan de plaatsen, waar men ‘für lauter Kreuz und Christ, Ihn eben und sein Kreuz vergisst’. Hij gaat daarom naar de landstreken, waar het protestantisme de heerschende godsdienstvorm is, maar blijkt ook daar een tamelijk onbekend persoon te wezen. Als hij zekere stad binnentrekt en den ‘Schreiber’ - die poortschrijver heeft sinds Goethe's dagen een goede promotie gemaakt; bij Tideman is hij al ‘secretaris van de stad’ geworden - te kennen geeft, dat hij ‘des Menschen Sohn’ is, begrijpt niemand hem. Totdat een ‘brantwein'ger Corporal’ op den snuggeren inval komt: ‘Sein Vater hat wohl Mensch geheissen’. Tideman noemt dezen greep van Goethe ‘een cynische trek.’ Hij zegt (bl. 29 en v.): ‘Hier staat: de Christus der geschiedenis wordt alleen begrepen door den dierlijken mensch. Dit is geheel bezijden de waarheid’. Ja, dat is het ook. En daarom geloof ik niet, dat Goethe dit bedoeld heeft. Goethe was, naar mijn inzien, te verstandig om een zoo kolossale onwaarheid te debiteeren. Waar blijkt het, dat de korporaal, en deze alleen, Jezus' woord: ‘Ich bin des Menschen Sohn’ verstaan heeft? Zijn verklaring is geen verklaring. Ik vermoed, dat Goethe hier een loopje genomen heeft met de ploertige meening van sommigen, die de bijbelsche uitdrukking ‘Zoon des menschen’ voor gelijkluidend met ‘mensch’ houden. Het ontbreekt mij echter aan gronden om dat vermoeden tot zekerheid te verheffen. Tot staat dit voor mij vast: volgens Goethe begrijpt ook de cynische mensch - want dat is de ‘brantwein'ger Corporal’
ongetwijfeld - Jezus' persoonlijkheid niet, maar zoekt hij zich van dieper nadenken daarover af te maken, door wat wij wel eens ‘een Jantje van Leiden’ noemen. Van deze laatste fragmenten ‘des ewigen Juden’, dat bezoek van Jezus aan de aarde gebracht, wordt in het oorspronkelijke plan geen woord gerept. Aldus beweert Tideman, bl. 26. Hij heeft daarbij geen ongelijk, wanneer hij aan het plan van het jaar 1774 denkt. Toch is hij niet volkomen juist. Want ook van het eerste fragment, waarin Ahasverus wordt voorgesteld als een type van het pietistisch-separatisme, is in dat oorspronkelijke plan geen woord te lezen. De schoenmaker van 1786, '87 of '88 is een geheel

{==206==} {>>pagina-aanduiding<<}
andere figuur dan die van 1774. De terugkomst van Jezus op aarde en zijn ontmoetingen aldaar stemmen daarentegen volmaakt overeen met het plan door Goethe in Rome's nabijheid geconcipieerd, waaraan de legende: venio iterum crucifigi ten grondslag lag.
Heeft een der lezers van dit tijdschrift deze narekening van Tidemans beweringen zeer saai gevonden, hij zij gerust. Van nu aan zal mijne beschouwing van den Ahasverus minder in bijzonderheden treden.
Prof. Opzoomer - ik meen ten minste, dat deze het was - heeft eens gezegd, dat het door iederen schrijver als een bonne fortune beschouwd moet worden, wanneer hij een motto uit Goethe's geschriften boven zijn werk kan plaatsen. Ik ben dat met den hoogleeraar volkomen eens. Te weten, dat de resultaten van ons zelfstandig onderzoek - want van gelooven op gezag mag ook hier geen sprake wezen - dezelfde zijn, als die verworven werden door den heros onzer eeuw op geestelijk gebied; te weten, dat wij, zonder op hem te steunen, toch over het een of ander punt eenstemmig met hem denken, daarin ligt inderdaad iets hartverheffends. Toch zij het mij vergund te wijzen op een gevaar, dat hierbij dreigt. Goethe verdient, naar mijne meening, onze hoogste bewondering, doch we hebben ons voor zijne vergoding te wachten. Ik acht het een treurig verschijnsel en een dwaasheid tevens, Goethe, te pas of te onpas, overal bijteslepen. Over de mode, die in onze dagen sommigen beheerscht, om bij iedere beschouwing, zij het dat deze met het heilige zich bezig houdt, zij het dat zij zich in de geheimen van het schoone of van het ware verdiept, Goethe en zijne opvatting en zijne theoriën en zijn christendom bijtebrengen, heb ik hierboven reeds een enkel woord gezegd. Tot mijn spijt heeft ook Tideman in zijn Ahasverus die mode gehuldigd. Aan het gebruik, dat de nieuwere letterkunde gemaakt heeft van de figuur van den wandelenden Jood, wijdt hij een vijftiental bladzijden. Maar minstens dertien daarvan worden besteed met over Goethe te spreken. Ik vraag: waarom? Goethe's arbeid helpt ons tot recht verstand der legende niet. De fragmenten, waarover Tideman zoo uitvoerig handelt, hebben met de sage van den wandelenden Jood niets dan den naam gemeen. Waarom dat alles hier dan, als bij de haren, er bij gesleept? Toen Tideman zijn verhandeling voordroeg, heeft hij, blijkens zijn voor-
{==207==} {>>pagina-aanduiding<<}
rede, Goethe's
fragmenten slechts even besproken. Ik wenschte wel, dat hij bij de uitgave dit onveranderd had gelaten. 't Is zoo, zooals de verhandeling nu voor ons ligt, bestaat er grootere evenredigheid tusschen hare drie deelen; althans wat de lengte daarvan betreft. Indien het echter Tideman om die evenmaat te doen geweest is, hij had beter gedaan, zoo hij den noodeloozen omhaal over Goethe achterwege gelaten en ons, in plaats daarvan, over den Ahasverus in de nieuwere letterkunde iets meer had gegeven, dan de schrale mededeelingen, waarmede hij ons nu afscheept. Waarom bij voorbeeld, heeft Tideman ons niets bericht aangaande de wijze, waarop in vroegere dagen in Duitschland een Dan. Schubarth, een A.W. Von Schlegel (in zijn romance ‘Die Warnung’), in onzen tijd een Julius Mosen, een Heller, een Robert Hamerling de legende van den wandelenden Jood poëtisch hebben verwerkt? Of zijn laatstgenoemde auteurs aan Tideman ten eenenmale onbekend gebleven? We zouden recht hebben ook hem van dat coqueteeren met Goethe te beschuldigen, ware het niet, dat het derde deel zijner brochure - ‘hoe Ahasverus nog rondwandelt in de samenleving’ - ons het bewijs in handen geeft, dat Tideman zijne opvatting van het Ahasverus-type aan Goethe heeft te danken en dat ons daardoor de voorliefde verklaarbaar wordt, waarmede hij het werk van den ‘Altmeister aus Weimar’ besproken heeft.
De beteekenis van de figuur van den wandelenden Jood is in verschillende tijden verschillend opgevat. In de middeneeuwsche legende is Ahasverus het type van het israëlitische volk, rondzwervende zonder vaste woonplaats, tot straf voor de verwerping en kruisiging van Jezus van Nazareth. Volgens Eugène Sue is de wandelende Jood de schutsengel der slachtoffers van het Jezuitisme, de wraakengel der orde van Jezus. Volgens den berlijnschen domprediker Theremin, aan wien zich, naar Tidemans verzekering (bl. 18), in ons vaderland Heldring en Ten Kate aansloten, is hij het beeld van den rijken sadduceër-epicurist uit Jezus' dagen, de verpersoonlijkte liefde tot het zinnelijke en de vergoding der rede. Ook voor Wagner, in zijn aangehaalde brochure, is even als in de middeneeuwsche legende Ahasverus het type van Israël en wel van den vloek, die, volgens hem, op dat volk rust, zijn volstrekte ongeschiktheid namelijk voor de kunst. Door Goethe - ik bega deze afwijking van de chronolo-
{==208==} {>>pagina-aanduiding<<}
gische volgorde niet zonder opzet - is Ahasverus eerst opgevat als de nuchtere realist, de man van het practische verstand, tegenover den idealistischen profeet uit Nazareth; daarna lag het in zijn plan den wandelenden Jood voortestellen als den getuige van de verschillende phasen van ontwikkeling, die het oorspronkelijk christendom genomen heeft, de getuige ook van de verschillende ‘Aufwicklungen’, waardoor het onder den last van een wanstaltig, ja barok heidendom gebukt gaat; volgens Goethe's overgebleven fragmenten eindelijk is Ahasverus een figuur uit de christelijke wereld, de vertegenwoordiger van het pietistischseparatisme van Goethe's tijd en behoort hij tot de klasse der kerkelijk-malcontenten. Zoo is ook naar Tidemans meening (bl. 34) Ahasverus ‘de type van den geest van realisme, dien (lees: die) tegen alle idealistisch streven op ieder gebied zich aankant.’ Dat is zeer zeker de beteekenis der middeneeuwsche
legende niet. Die opvatting heeft Tideman blijkbaar aan Goethe's eerste plan ontleend, gelijk hij haar, even blijkbaar, aan de hand van Richard Wagner uitwerkt, waar hij over het realisme in de kunst, vooral in de muziek, spreekt. Dat Tideman Ahasverus als het type van het realisme opvat, mag niemand wraken. Goethe durfde dat beeld niet uitwerken, ‘omdat het hem aan de noodige studiën ontbrak’ gelijk wij hierboven gezien hebben. Het gaat niet aan Tideman te vragen, of hij die studiën gemaakt heeft. Dat moet hij voor zich zelf verantwoorden. Maar een verdediging zijner opvatting geeft hij ons niet. Eenvoudigweg deelt hij haar aan ons mede, om dan verder te spreken over de openbaringen van dien realistischen geest. Voor zoover ik begrijp, kan niemand daartegen iets hebben. Maar wat men hem als een groote fout heeft aangerekend, is, dat hij, zich hier aansluitend aan de middeneeuwsche legende, die Ahasverus met Israël identificeert, verklaart (bl. 34): ‘die realistische geest komt nergens sterker uit dan in de schaduwzijde van het israëlitische volkskarakter’.
Natuurlijk begint men met te vragen naar dat volkskarakter. Tideman verwijst ons (bl. 32) naar een beschrijving, door Roorda gegeven, waarin gesproken wordt van ‘een gloeienden ondergrond, onbedwingbare vlucht, taaie hardnekkigheid en scherpzinnigheid, die uitloopen in leven en dood’. Een beschrijving, waarvan wel ieder zal verklaren, dat zij tamelijk banaal en hol is. Doch zoo iemand zich vermoeien mocht met het zoeken naar een oplossing van het raadsel, hoe uit de pen van onzen ge-
{==209==} {>>pagina-aanduiding<<}
leerden oriëntalist zulk een beschrijving vloeien kon, hij vermoeie zich niet te zeer. Tideman verklaart ons in de aanteekeningen, dat het niet Taco Roorda is, maar Roorda van Eysinga, dien wij een tijdlang als den ziener uit Grevenbicht gevierd hebben, maar wiens recht tot meespreken, waar het te doen is om de vaststelling van het karakter van Israëls volk, op zijn minst genomen betwijfelbaar is. Dat nu Tideman ongunstig en onbillijk over Israël geoordeeld heeft, werd en wordt hem door menigeen verweten. Naar mijne overtuiging berust dat verwijt op een misverstand. Misschien gelukt het mij de lezers dezer beoordeeling die overtuiging te doen deelen. Ik beantwoord daartoe eenige vragen.
Vooreerst, wat heeft Tideman aan Israël verweten? Dat het realistisch is in hooge mate. Dat het zich kenmerkt door zekere handigheid, zekere gevatheid, zekere vaardigheid om de practische zijde der dingen scherp in het oog te vatten, waarvan een voorbijzien en vergeten van het ideale het noodzakelijk gevolg is, zekere indringerigheid. Dat het dikwijls kruipt, in plaats van te gaan. Dat bij dit volk het verstand dikwijls tot list en de gemoedelijkheid tot mystiekerij is ontaard (bl. 34). Tideman zoekt aantetoonen, dat Israël op het gebied van handel, journalistiek en kunst deze kwade eigenschappen geopenbaard heeft. En naar mijne meening is hem dit volkomen gelukt. Ik zie niet in, dat men recht heeft ons van partijdigheid te beschuldigen, wanneer wij dat practische, dat realistische een zwarte vlek op Israëls volkskarakter noemen. De geschiedenis staaft deze bewering, waar zij van Jacobs listigheid spreekt en van de realistische philosophie, de levenswijsheid, de ‘chocma’ der Hebreeën. Die getuigenis der historie wordt bevestigd door eene nadere kennismaking met den Israëliet onzer dagen. Of zal iemand ontkennen, dat wij onder de kinderen Abrahams werkelijk het realisme in zijn laagsten vorm aantreffen? Eèn trek is er in hun karakter, naar ik meen, door Tideman voorbijgezien en waarop hij zich toch zeer goed ter bevestiging zijner uitspraken had kunnen beroepen, namelijk de sterk ontwikkelde zinnelijkheid van dit geslacht. Ieder onzer weet hoe deze aan den dag treedt in zijn zucht tot bonten opschik en zijn voorliefde voor schitterende kleuren. En wie in de gelegenheid geweest is een schouwburg te bezoeken, waar het grootste contingent der toeschouwers door de kinderen Israëls geleverd werd, zal wel eens

{==210==} {>>pagina-aanduiding<<}
deze opmerking gemaakt hebben - die ik althans, en velen met mij, dikwijls in het duitsche theater van Van Lier te Amsterdam heb gemaakt - dat door Sems nakomelingen die actrice met een uitbundig gejuich wordt begroet, die door lichamelijke schoonheid of fraai toilet boven anderen uitmunt, al zijn ook hare gaven voor ‘die Bretter, welche die Welt bedeuten’ beneden het middelmatige; terwijl daarentegen, wie noch door gelaatschoon, noch door extravagante kleedij het oog tot zich trekt, zeer weinig wordt opgemerkt, al zijn inderdaad spel en opvatting bij haar onberispelijk. Ook zou men op dit feit kunnen wijzen, dat ondernemingen als Mabille, Bal Bullier, Krolls Garten, e tutti quanti, zoo niet altijd van Joden uitgegaan, dan toch meestal door dezen geëxploiteerd worden. Toch gebiedt ons de eerlijkheid ook op een verschijnsel te wijzen, dat lijnrecht tegenover de bovengenoemde staat. Gedwongen huwelijken, een gevolg hiervan, dat (naar Lessings uitdrukking, Hamb. Dramat. 71es St.) ‘das Mädchen mit ihrem Liebhaber zu tief in das Wasser gegangen’, komen, althans voor zoover ik weet, slechts zelden onder de Israëlieten voor. Misschien heeft dat verschijnsel zijn grond in den nog altijd grooten eerbied van dit volk voor de mozaïsche wet; misschien vindt het hierin zijn eenvoudigste en beste verklaring, dat het getal der Israëlieten verreweg minder is dan dat der Christenen.
Tideman zoekt dien realistischen geest van Israëls natie op het gebied van handel, journalistiek en kunst aantetoonen. De schaggergeest is genoegzaam bekend. Dat de pers, vóór de afschaffing van het dagbladzegel, voor een goed deel in handen der Israëlieten was, eveneens. Als Tideman van de kunst spreekt, denkt hij inzonderheid aan de muziek, aan Jacques Offenbach, voor onzen tijd een held op dat gebied. Dan deelt hij Wagners afkeurend oordeel over de werken van Meyerbeer en diens meening, dat een enkele maal ook in Mendelsohns muziek de schaduwzijde van den Israëlitischen geest zich openbaart, voor wien de vorm alles is en de gedachte slechts iets bijkomends, iets van minder waarde dan kunstige instrumentatie of aangenaam klinkende, gemakkelijk te onthouden melodie. Wat Tideman ons dienaangaande bericht, verdient gelezen en behartigd te worden, al is het onvolledig, en kenmerkt zich door groote gematigdheid, die ons te weldadiger aandoet, als wij terugdenken aan de hartstochtelijkheid, waarmede Richard

{==211==} {>>pagina-aanduiding<<}
Wagner over deze dingen gesproken heeft. 't Is verre van mij dat fanatisme van den duitschen maestro in bescherming te nemen, maar hij is de eenige niet, die zich daardoor in zijn oordeel over anderen beheerschen laat. Ik weet, dat een nederlandsch toonzetter van christelijken huize, een van hem scheidenden jonger der kunst deze woorden op reis meegaf: als je ooit één noot van Wagner mooi vindt, dan ben je voor eeuwig verloren! Men ziet, intra et extra peccatur!
Tideman brengt ook de eigenaardige taal der Israëlieten ter sprake (bl. 34, v.), dat mengelmoes van de taal des Ouden Testaments, de taal des lands waaruit dit volk kwam, toen het onder ons zich vestigde, en de taal des lands, waarin het thans verkeert. Is het onwaar, wat hij van haar zegt? Oefent zij niet inderdaad lachverwekkenden invloed op ons uit? Is het onwaar, wanneer Tideman beweert, dat zelfs de taal van den beschaafden Israëliet voortdurend een eenigszins scherp accent behoudt? Ik geloof niet, dat iemand op redelijke gronden dit beweren kan tegenspreken. Is het van waarde ontbloot, hierop de aandacht te vestigen? Geenszins. De taal is het voortbrengsel niet van enkelen, maar van de spraakmakende gemeente. En buiten deze heeft Israël gestaan door de geïsoleerde stelling, die het, gedwongen of vrijwillig, innam. Israël heeft geen deel genomen aan de wording van eenige nieuwere taal. Het spreekt ze als iets aangeleerds, niet als iets aangeborens. Vandaar, dat ook de Israëliet, die zich van het gebruik van vreemde woorden weet vrij te waren, toch op een zonderlinge wijze met de rangschikking der woorden, de plaatsing van verbum en object rondspringt.
Ook op het formalisme, dat de opvoeding der kinderen Israels kenmerkt, wordt door Tideman gewezen (bl. 35. v.). Hij doelt daarbij op zekere wettelijke vroomheid, hun al spoedig aan de hand van Bijbel en Talmud bijgebracht, op de gebaarmakingen der synagoge. Ik kan niet beslissen of en in hoeverre hij te dien opzichte gelijk heeft. Dr. Ali Cohen betoogde in een verhandeling, door hem den 20sten Februari j.l. in de groningsche afdeeling der Maatschappij tot Nut der Israëlieten in Nederland gehouden, dat Tideman in de hoofdzaken oppervlakkig heeft geoordeeld, over het geheel onjuist is geweest, in hooge mate heeft overdreven, dat hij zich aan verwarring van begrippen heeft schuldig gemaakt en volkomen onbekendheid verraadt

{==212==} {>>pagina-aanduiding<<}
met de zaken, waarover hij oordeelde (zie het bericht dier vergadering in de Nicuwe Rott. Cour. van 23 Febr.). Wanneer bij dat laatste vooral gedacht is aan 't geen Tideman over die formalistische opvoeding had in 't midden gebracht - en wij hebben reden dit te vermoeden, daar Dr. Ali Cohen zich, bij zijne bestrijding van Tidemans brochure, op de leer der israëlitische kerk beroepen heeft - dan hopen wij te meer op de waarheid van het gerucht, door het Vaderland van 24 Febr. medegedeeld, dat de verhandeling van dezen israëlitischen geleerde weldra in druk verschijnen zal. Eer dat geschied is, acht ik het veiligst deze kwestie onuitgemaakt te laten 1).
Intusschen, dit staat vast: Tideman heeft den Israëlieten groote gebreken te laste gelegd. Men versta mij niet verkeerd, als zou hij al het opgenoemde aan alle Israëlieten, zonder eenige uitzondering, verwijten. Het tegendeel is waar. ‘Niet ieder Israëliet is een Ahasverus’. Ziedaar Tidemans eigen woorden (bl. 34). Het realisme acht hij een schaduwzijde van het Israëlitisch volkskarakter, maar de lichtzijden daarvan ziet hij volstrekt niet voorbij. Hij vergeet niet om op haar te wijzen. Hulde doende aan Israëls scherpzinnigheid, verklaart hij (bl. 33. v.), dat onze balie en onze wetgevende macht hare grootste sieraden ook onder de kinderen Israëls telt. Ik wil hier eene opmerking mededeelen, door anderen gemaakt, maar die mij tamelijk gegrond voorkomt, dat namelijk de Israëliet meestal een zeer handig advokaat en zelden een goed rechts-philosoof is. De natuurkundige wetenschap en de geneeskunde tellen onder de Israëlieten menigeen, aan wien zij voor hare ontwikkeling groote verplichting hebben. Tideman wijst hierop nadrukkelijk. Hij roemt (bl. 34) Israëls huislijkheid, geestkracht, spaarzaamheid en liefde. Hij blijft niet in gebreke te vermelden, dat de neutrale staatsschool bij Sems geslachte krachtige verdedigers vindt (bl. 35.). Hij verzekert ons (bl. 37), dat in den geldhandel menig Israëliet het crediet, het openbaar vertrouwen, dat men hem schenkt, volkomen waard is en zich als trouw, onbaatzuchtig en onomkoopbaar doet kennen. Waar hij de verdiensten vermeldt, die Israël heeft omtrent de ontwikkeling der wetenschappen in ons vaderland en ten opzichte harer beoefening, spreekt hij (bl. 42.):

{==213==} {>>pagina-aanduiding<<}
‘Nog heden ten dage reiken wij de broederhand en de burgerkroon aan zoo menigen Israëliet, wiens arbeid in meerdere of mindere mate de wezenlijke levensbehoeften der maatschappij wil helpen bevredigen’. Uitmuntende woorden, en die duidelijk bewijzen, dat Tideman niet blind is voor het goede in vroegere en latere dagen door Israël tot stand gebracht.
Maar misschien beweert men, dat Tideman zich aan onbillijkheid schuldig maakt, doordat hij voorbijziet, waardoor Israël gedwongen is geworden tot dat realistische, dat nuchter-verstandelijke, practische en prozaische, dat het meestal kenmerkt. Het tegendeel is waar. Ahasverus, de schaduwzijde van Israëls volkskarakter wordt door hem (bl. 34) ‘een kind der ballingschap’ genoemd, ‘groot geworden in den druk’. De kwade eigenschappen, ‘de hebbelijkheden’ door Israël ten toon gespreid, acht hij ‘in dien druk geboren’. Wat Israël is, is het voor een goed deel door onze schuld geworden. Door der Christenen liefdeloosheid en onverdraagzaamheid. Door het isolement, waartoe wij het gedwongen hebben en waaraan eerst de fransche omwenteling der vorige eeuw begonnen heeft een einde te maken. 't Doet mij leed, dat Tideman dit niet wat uitvoeriger heeft aangetoond; het zou zeer zeker op sommiger oordeel over zijnen arbeid gunstig gewerkt hebben! Waarom niet hierop gewezen, dat men jaren, ja eeuwen lang heeft vergeten, dat de Jood als mensch dezelfde rechten bezit als wij; dat men zich van deze geen rekenschap heeft gegeven; dat men ongedachtig is geweest aan de vraag door Shylock tot Salarino gericht (Shakspere, Merchant of Venice, Act. III. Sc. I.): ‘Hath not a Jew eyes? hath not a Jew hands, organs, dimensions, senses, affections, passions? fed with the same food, hurt with the same weapons, subject to the same diseases, healed by the same means, warmed and cooled by the same winter and summer, as a Christian is? If you prick us, do we not bleed? if you tickle us, do we not laugh? if you poison us, do we not die? and if you wrong us, shall we not revenge’? En zoo Tideman zich weinig aangetrokken gevoelde tot een schildering der bittere vervolgingen, waaraan in vroegere tijden de Israëliet bloot stond, van den bloedigen hoon, waaraan men hem prijs gaf, hij
had zijn afkeuring daarvan te kennen kunnen geven door hierop te wijzen, dat vóór weinige jaren de Maatschappij tot nut van 't algemeen, volgens sommigen, haar christelijk karakter verloor, om-
{==214==} {>>pagina-aanduiding<<}
dat zij haar lidmaatschap ook voor niet-christenen verkrijgbaar stelde. Had Tideman dit gedaan, hierop gedrukt, dat Israëls zonde voor een goed deel onze schuld is, men zou hem ongetwijfeld veel minder van onverdraagzaamheid en onbillijkheid beschuldigd hebben, dan thans het geval is.
En toch acht ik ook thans die beschuldiging onrechtvaardig. Want wat Tideman aan Israël te laste legt, dat realistische, dat nagenoeg uitsluitend bedenken der dingen, die beneden zijn, verwijt hij niet aan Israël alleen, maar eigenlijk aan onzen tijd in 't algemeen. Het onrecht, dat de Christenen Israël hebben aangedaan, is vreeselijk gewroken. Hebben wij het realisme bij dat volk aangekweekt en bevorderd, die kanker heeft zulk een uitbreiding genomen, dat de gansche maatschappij, waarin de Christenen de overhand hebben, daardoor is aangedaan. Tideman verzuimt niet daarop te wijzen en tegen dat realisme onzer dagen een krachtig pleidooi te voeren. ‘Den realistischen geest (zoo schrijft hij bl. 34) vinden wij overal’. ‘De Ahasverus-geest is een eigenaardige zijde van den tijdgeest’ (bl. 36). ‘Het is die geest van lagere orde, die het kapitaal aanbidt als levensdoel, en niet als levensmiddel, en die daarom, waar kapitaal wordt gemist, bijna een misdaad zou vermoeden, maar althans de rampzaligheid aanwezig acht; die geest, die van geen andere levensgoederen hooren wil, als die met de el worden uitgemeten, bij het pond verkocht of op rente gezet (bl. 38)’. Ieder mensch, die zulk een geestes kind is, hij zij Israëliet, hij zij Christen, is voor Tideman een Ahasverus. Hij klaagt (bl. 43), en te recht, over den joodschen zuurdeesem, die zich in kerk en staat, ook die der Christenen, openbaart. En vergeet hij niet op te merken, dat de Jood in den woekerhandel al lang zijn meesters onder de Christenen gevonden heeft (bl. 37), er ligt onmiskenbare waarheid in zijne bewering (bl. 38) ‘dat een Ahasverus-geest onder alle rangen en standen rondspookt’, een geest, die de kunst tot fabriekwerk verlaagt - Tideman denkt daarbij aan de vervaardiging van 't nationale gedenkteeken voor 1813 - en die La belle Helène, de potpourri huldigt als de hoogste uitdrukking van
muziekalen smaak, die daardoor ook ‘het schoonheidsgevoel verbijstert, onedelen hartstocht vleit en de zinnelijkheid prikkelt’ (bl. 41).
Waar Tideman zoo de schaduwzijde van het israëlitisch volkskarakter opmerkt, maar ook de lichtzijden daarvan niet voorbij-
{==215==} {>>pagina-aanduiding<<}
ziet; waar hij niet vergeet aan te toonen, schoon met een enkel woord, dat dit kwade een gevolg is van den druk, waaronder wij Israël hebben laten zuchten; waar hij niet in gebreke blijft ons te doen opmerken, dat wij Christenen in meerdere of mindere mate, doch evenzeer als Israël, dien realistischen geest huldigen - mag men hem daar van eenzijdigheid en onverdraagzaamheid beschuldigen? Ik geloof het niet. Waar men deze beschuldiging toch tegen hem heeft ingebracht, is dat eensdeels te verklaren uit misverstand zijner bedoelingen. Tot dat misverstand heeft Tideman zelf aanleiding gegeven; niet alleen door zijn stijl, die zelfs voor den lezer niet overal helder is - wat dan voor een hoorder! - maar ook doordat hij in dit derde deel de dingen tamelijk door elkander gehaald heeft. En andersdeels werd die beschuldiging tegen Tideman ingebracht, omdat men zich pijnlijk aangedaan gevoelde, daar hij den vinger gelegd heeft op een afzichtelijke wonde van onzen tijd. De slagen, die hij ons toebrengt, zijn hard; maar 't geschreeuw, dat men heeft aangeheven, bewijst, dat zij op een pijnlijke plaats zijn neergekomen. Had het misschien van een christelijker geest getuigd, ware het humaner geweest te zwijgen? Op die vraag moet men, meen ik, dit antwoorden: Waarvan ook Tideman Israël beschuldigd moge hebben, zijn woord is niet op ééne lijn te plaatsen met het schelden der mannen van De Tijd en Kreuzzeitung en consorten op de ‘Zeitungsjuden’. 't Komt uit een geheel ander beginsel voort. Er is een tijd geweest van halfheid, van would-be liberaliteit, waarin men maar alles over zijn kant liet gaan en dat voor verdraagzaamheid aanzag; waarin men niets zoozeer vreesde als het geven van aanstoot. Gelukkig, dat die tijd voorbijging! Met zulk
een verdraagzaamheid was meestal zelfbedrog gepaard. Men bedroog zich zelven, wanneer men meende, dat het onzedelijk en onchristelijk was zijn natuurlijken afkeer van iets waarachtig kwaads te openbaren. Het is verstandiger, zich van dat juk van zelfbedrog vrij te maken en rondweg te verklaren, waardoor men zich aangetrokken, waardoor men zich afgestooten gevoelt. Tideman heeft het verderf van het realisme ingezien; het ware onzedelijk en onchristelijk geweest, indien hij gezwegen of minder krachtig gesproken had.
Maar men zegt wellicht: dit had met minder overdrijving behooren te geschieden! Overdrijving? 'k Geloof niet, dat Tideman zich daaraan schuldig gemaakt heeft. Ik althans kan haar

{==216==} {>>pagina-aanduiding<<}
niet vinden: En is zij werkelijk aanwezig, 'k meen niet, dat daarin zoo groot kwaad steekt. Dat nuchter-verstandelijke, dat leven bij brood alleen, wat veelal de hedendaagsche maatschappij kenmerkt, kan niet krachtig genoeg bestreden worden. Het is noodig, dat daartegen telkens een waarschuwende stem wordt vernomen. Hoe wijder deze weerklinkt, des te eer wordt zij allicht gehoord. Gelukkig voorzeker, wie een ziel van het realisme bekeert, al zou men ook moeten toegeven, dat de klank zijner woorden gerust een toontje lager had kunnen zijn. Tideman heeft te dien opzichte een goed werk verricht, en 't zij hem om die reden vergeven, zoo hij de eigenlijke legende te veel uit het oog heeft verloren. Het gerucht, dat men van zijne verhandeling gemaakt heeft, zal, dunkt mij, geen ander gevolg hebben, dan dat het hem den naam van een goed ‘lecturer’ bezorgt en dat de uitgevers er gebruik van maken zullen om het debiet dezer brochure te verhoogen. Ik weet zeker, dat het Tideman om waarheid te doen is geweest. Viel het hem hard onverdiend van onverdraagzaamheid beschuldigd te worden, hij trooste zich met het bekende woord: ‘het is noodzakelijk, dat de ergernissen komen’; hij bedenke Luthers krachtige spreuk: ‘Aergerniss hin, Aergerniss her! Noth bricht Eisen und hat kein Aergerniss. Ich soll der schwachen Gewissen schonen, so fern es ohne Gefahr meiner Seelen geschehen mag. Wo nicht, so soll ich meiner Seelen rathen, es ärgere sich daran die ganze oder halbe Welt’.
In de hoop, dat wij later nog meer van Tidemans hand ontvangen zullen, wil ik hem ten slotte dezen raad geven. Hij preciseere beter, hij zij wat strenger in zijn dispositie, zoodat zijn meening terstond duidelijk wordt en wij niet zoo hier en daar naar haar moeten zoeken. Hij zij wat zorgvuldiger op zijn stijl, waardoor hij misverstand voorkomen kan; wat keuriger ook, zoodat hij bijv. niet zegt (bl. 5), dat het der critiek vaak nooit gelukt de werkelijkheid uit het windsel der legende te voorschijn te roepen, om van vele andere plaatsen niet te spreken, waar hij dezelfde woorden veel te dicht achter elkander laat voorkomen. En, zoo mogelijk, hij spare ons de lectuur van zulke barbaarsche termen, als ‘sterflot’ (bl. 5), ‘Jezusjonger’ (bl. 9), ‘spijsbehoeften’ (bl. 11), ‘knapenfantasie’ (bl. 19). Dan zal hij met ‘onwankelbaar zielsvertrouwen des geloofs’ (bl. 20) het oordeel der critiek kunnen afwachten.
Heenvliet, 16 Maart, '70.
Dr. C.M. Vos.


{==217==} {>>pagina-aanduiding<<}

De éérste stap op een nieuw veld.

Jan Pieters Sweelinck, Regina Coeli (1619), naar een handschrift uit de bibliotheek der Maatschappij tot bevordering der toonkunst in nieuweren partituurvorm gebracht door H.A. Viotta. Utrecht. Louis Roothaan. 1869. Partituur met klavier ƒ 1.50 netto, stemmen 75 cts netto.
Het is nu twee jaren dat in den boezem der Maatschappij tot bevordering der toonkunst het denkbeeld werd opgeworpen tot stichting eener bijzondere vereeniging, aan de beoefening der Nederlandsche muziekgeschiedenis gewijd. De krachtige pogingen van den volijverigen dr. Heije konden niet missen dit plan spoedig tot eene nationale zaak te maken. En terecht. Het is niet alleen krijgsroem of politieke macht, die een volk geëerd doen zijn en ontzien door zijne naburen; beschaving en roem in kunsten en wetenschappen oefenen nog veel meer eene toovermacht uit op den ruwen man of den heerschzuchtigen veroveraar. De geschiedenis levert er tal van voorbeelden van op, van Sulla af, die Athene spaarde ‘ter wille van de dooden’, tot Florence de hoofdstad van het nieuwe koninkrijk Italië, als de geboorteplaats van Dante en de woonplaats van Michel Angelo. Waar de omstandigheden dus niet langer toelaten, dat Nederland een staatkundig overwicht uitoefent, daar kan het zijne zelfstandigheid waarborgen, ja zich eene eervolle plaats verzekeren in de rij der staten van Europa door een fier en rechtmatig zelfbewustzijn. Iedere poging om dit zelfbewustzijn op te wekken of te versterken verdient dus hulde en ondersteuning. Ziedaar dan ook de bedoeling der Vereeniging voor Nederlandsche muziekgeschiedenis.
‘Nederlandsche muziekgeschiedenis’ zal wel menigeen gedacht hebben, ‘hoe wil men bij een zoo onmuzikaal volk als het Nederlandsche nog spreken van muziekgeschiedenis? Hebben wij wel eens muziek? En met verwondering, toch zeker ook met belangstelling en ingenomenheid zullen zij van prof. Moll vernomen hebben, dat ‘niet Rome en andere steden van Italië de geboorteplaatsen der nieuwere toonkunst waren, maar vooral Antwerpen, Brugge en niet minder Utrecht, Tholen en andere oorden van Zuid- en Noord-Nederland’. Vreemdelingen, Kiesewetter en Fétis waren het, die het eerst onzen roem op

{==218==} {>>pagina-aanduiding<<}
het gebied der toonkunst aan het licht brachten; het is beschamend voor ons, dat eene halve eeuw verliep, voor wij maar op hun voetspoor dien roem wisten te waardeeren, voor er van onze zijde iets gedaan werd om de oudere Nederlandsche muziekwerken op te sporen, het leven hunner componisten te leeren kennen en de algemeene aandacht op onze oude muzikale school te vestigen. Eindelijk trad de genoemde vereeniging op, en nadat in den ‘Navorscher’, als haar orgaan, reeds verschillende punten in 't kort waren besproken, gaf zij onlangs als proeve harer werkzaamheid Sweelincks Regina coeli uit. Wij mogen zonder aarzeling deze proeve als uitstekend gelukt beschouwen. Niet alleen om den netten duidelijken druk, maar vooral omdat deze uitgave niet uitsluitend voor den musicus belangrijk is. Het boekdeel bevat buiten de op den titel aangeduide compositie, wier bespreking buiten den aard van dit tijdschrft ligt, eene biografische schets van Jan Pieterszoon Sweelinck door H. Tiedeman. De betrekkelijk weinige bijzonderheden, die wij aangaande het leven van den beroemden organist, den ‘Phoenix der Musycke’ volgens Vondel kennen, zijn hier op uitmuntende wijze bijeengebracht, terwijl bovenal het bibliografisch gedeelte door volledigheid uitmunt. Eene Duitsche bewerking dezer schets door Emil Mohr zal ook onze naburen in de gelegenheid stellen met den Nederlandschen componist kennis te maken, wien verscheidene hunner eigen oudere componisten, in de tweede hand zelfs de beroemde Joh. Seb. Bach hunne opleiding te danken hadden. Dit weinige zal voldoende zijn tot aansporing niet alleen van hen, die zelf de muziek beoefenen, maar van ieder, die onze geschiedenis liefheeft en den roem des voorgeslachts op prijs stelt, om toetetreden tot de vereeniging voor Nederlandsche muziekgeschiedenis. Daartoe is het voldoende aan dr. Heije te Amsterdam portvrij toetezenden een postwissel van ƒ 3 (als beschermer) of van ƒ 1.25 (als lid) met
vermelding van naam en woonplaats. Leden ontvangen elk jaar kosteloos een afdruk van de verslagen en schetsen der vereeniging. Beschermers bovendien een afdruk in partituur en stemmen van ten minste één, door de vereeniging uitgegeven, oud-Nederlandsch muziekwerk, dat, behalve historische waarde, ook nog genoegzame aesthetische bezit, om met genot beoefend en gehoord te worden. De toetredenden voór of in 1870 ontvangen prof. Moll's geschrift betrekkelijk ‘het kerkgezang tijdens de opkomst

{==219==} {>>pagina-aanduiding<<}
en den bloei der oud-Nederlandsche muziekschool’, (voordracht in de Koninklijke Academie van wetenschappen) de afzonderlijk uitgegeven berichten der vereeniging, en Sweelincks ‘Regina Coeli’ ten geschenke.
Moge de roepstem van dr. Heije meer en meer doordringen in het harte des volks. ‘Elk beschaafd man’ (wij zeggen het hem na), elke hooger ontwikkelde vrouw doordringe zich van de overtuiging, dat het hier eene nationale zaak geldt, en dat voor eene kleine natie als de onzen niets noodlottiger is dan onkunde betrekkelijk eigen historischen roem en ongeloof aan eigen kracht.
Dev. 3 April 1870.
G.J. Dozy.




II. Godgeleerdheid.

Toespraak, gehouden tot afscheid van de Hervormde gemeente te Deventer, op den 3en October 1869, door Dr. J.A. Anspach. Uitgegeven met een weldadig doel. - Deventer, A.J. van den Sigtenhorst 1869.

Het graf. Leerrede, uitgesproken aan den avond van Goedevrijdag in de beurt van wijlen Ds. D. Gildemeester. Door Dr. A. Kuyper. Ten voordeele van de Weezen der Ned. Herv. Diaconie te Utrecht. Utrecht, J.H. van Peursem. 1869.
Twee kanselredenen heb ik aan te kondigen, die hierin elkander gelijken, dat zij gelegenheids-preeken zijn, uitgegeven om aan den ‘wensch van velen’ te voldoen en een penningske te offeren op het altaar der liefde. Overigens hebben zij niets met elkander gemeen.
De afscheidsrede van Dr. Anspach is een kalm, stichtelijk woord, vrij van alle hartstochtelijkheid. Na 41-jarige dienst, waarvan 38 in de gemeente te Deventer doorgebracht, legt de grijze evangeliedienaar zijn ambt neder, met de ernstige, liefderijke vermaning, aan Openb. III: 11 ontleend: ‘houd dat gij hebt, opdat niemand uwe kroon neme.’ Als hij zijne hoorders opmerkzaam heeft gemaakt ‘op de onderstelling, die aan deze vermaning ten grondslage ligt’, ontvouwt hij achtereenvolgens, hoe ‘de gemeente, die den naam van Christus belijdt, in en door Hem, haren Heiland en Heer, licht, kracht, en heil heeft.’ Dit geeft hem aanleiding om kort te spreken van zijn streven,

{==220==} {>>pagina-aanduiding<<}
om het bestaan van dit drietal in het leven der gemeente te bevorderen; terwijl de ervaring, het gevaar, dat hij ducht, en de liefde hem dringen, de vermaning in den tekst vervat, met nadruk te herhalen voor zijne hoorders.
Warme ingenomenheid met het evangelie, liefde voor de zoo langen tijd vervulde betrekking en gediende gemeente, spreken uit deze toespraak, die, waar zij uit het hart in de pen is gevloeid, den redenaar een wel verdiende rust in zijnen ouderdom, van harte doet gunnen.
Welk een zonderling figuur maakt naast zulk een bezadigd woord, als de afscheidsrede van Dr. Anspach, het Graf van Dr. Kuyper! De stichtsche redenaar werd, daags na de begrafenis van Ds. Gildemeester, geroepen de gemeente voor te gaan op den Goedevrijdag-avond, een beurt, waarvoor de naam van Gildemeester nog op het ‘briefje’ stond. Veel kan men vergeven in ‘een woord, te midden van zoo sterke gemoedsbeweging voorbereid en uitgesproken.’ Maar als nu, in overmaat van smart, de tong gedurig dubbel slaat, doet men dan verstandig, den gesproken onzin te laten drukken? Een anderen naam toch dan bombast, kan ik met den besten wil aan het grootste gedeelte van Kuyper's leerrede niet schenken. Het Graf is zijn thema, en de verdeeling: het graf zonder Christus, het graf van Christus, het graf met Christus. Een dergerlijke schets is zeker gemakkelijker gevonden en onthouden, dan te rechtvaardigen. Doch daarover zou ik, bij een gelegenheidsrede als deze, niet gedacht, veel minder gesproken willen hebben. Fouten tegen de logica, tegen taal en stijl, zijn hier ten volle verschoonbaar, hoewel zij in den druk vermeden konden zijn, - indien we hier een woord hadden uit het hart!
Doch wat te denken van een treurend gemoed, dat in acht bladzijden uitweidt over het ‘schreiend schouwspel onzer vernedering in het graf’, op een wijs als Dr. Kuyper hier doet? Als men zoo even terugkomt van het graf van een plotseling gestorven vriend, wie heeft dan lust, de ‘smadelijke gedachte, wat het graf op zich zelf is, in te denken’? Dr. Kuyper schept er behagen in, ter vertroosting van zich en de gemeente te betoogen, hoe het graf ons vernedert, voor den medemensch, voor het stof der natuur, en voor den Almachtige. Het bezit die drievoudige kracht, omdat het ons allen gelijk maakt, den gemeenen man en den aanzienlijke; omdat ‘het trotsche hoofd des men-
{==221==} {>>pagina-aanduiding<<}
schen zich in het graf voor het gedierte der aarde moet buigen’; en omdat het stof, ‘bij de vernieling in de groeve, slechts een werktuig in de hand des levenden Gods is.’
Het graf zonder Christus ‘vangt het op, dat lichaam dat u zoo waard, zoo lief, zoo kostelijk was, en uit zendt de dierenwereld, niet den koning der woestijnen, maar, het laagste van haar vernielend heir, opdat stof en made zich vergasten zoude aan wat gij der aarde af moest staan. O! wanneer het dikke aardtapeet voor een wijle kon worden opgerold, dat ons die grafwereld aan het oog onttrekt: als ge ze aanschouwen kondt die rustelooze vernieling van het stof, dat ongestoorde gastmaal van 't gewormte der aarde’, enz.
Het graf van Christus ontlokt o.a. den vromen wensch: ‘O! vlijme ze u nog eens door de ziel die lastertaal, die hij moest hooren, dat vonnis der godslastering, waaronder hij bezweek, die vloek door de priesters van Jehova over hem uitgesproken.’ ‘Hoor’, klinkt een opwekkende schildering, ‘daar dreunt de hamerslag reeds op de nagelen die zijne handen doorboren.’ De aarde, heet het, wierp haar vloek op Jezus, en ‘eerst als zijne plaatse niet meer gekend noch gevonden wordt, als ook voor hem de rots haar splete opent, de grafdeur wordt bewaakt, en het zegel aan den muurwand kleeft, heeft ze den Zoon des menschen vernederd, dat ze hem niet dieper vernederen kan.’ We zien Jezus aldus ‘vernederd, niet slechts voor een zondige menschheid, maar zelfs voor de bewustelooze schepping, voor het stof der aarde en de ontbindende kracht, der natuur.’ - ‘In den dood, tot in zijn binnenste kern dringt Hij (Jezus) door, om van binnen uit den dood de beenderen zijner kracht te breken.’ Die het vatten kan, vatte het! - Hoe ook in het graf van Christus ‘de wanklank van vernietiging in het levensaccoord tot zijn schrilste, rauwste uiting is gekomen;’ ‘toch is er een lijn der vernedering die breekt’, als Jezus ‘de ruste van het graf’ wordt gebracht. Alsof de smaad van het graf niet bestond en nooit tot in het bespottelijke door Dr. Kuyper ware voorgesteld, zoo wordt nu eensklaps zijne ‘heilige symboliek’ verheerlijkt. B.v. ‘Dat witte lijnwaad den Heilige Gods door menschenhanden omgewonden, wien spelt het niet van het witte kleed, door Hem voor zijn verloste geweven?’
Eén oogenblik schijnt het alsof de redenaar tot bezinning komt. Hij keert uit de wolken zijner grafbespiegelingen tot de aarde

{==222==} {>>pagina-aanduiding<<}
weder, en schrijft een ware bladzijde, ten betooge, hoe het hart met Christus ‘aan de rouw van het graf niet wordt gespeend.’ ‘De werkelijkheid zou tegen die overspanning getuigen.’ Maar weldra maakt hem ‘de smart der barende vrouw’ het hoofd weer op hol, en....‘we laten ons door het graf omklemmen, omdat we weten dat dat graf omklemd wordt door Hem.’ Scheiden uit dit leven wordt ‘een vervallen aan Gods toorn,’ hoewel toch eigenlijk zoo erg niet voor de goedgeloovigen, want zij zullen ‘niet slechts over het stof der aarde maar over het heir der Engelen heerschen.’
Dat uitzicht heeft misschien iets trootstrijks gehad voor de nederige (?) schare, die aan des redenaars voeten zat, hoewel ik mij overigens moeielijk kan voorstellen, dat iemand der aanwezenden gesticht was door dit mengelmoes van onzin en valschen pathos. Evenwel, ik mag niet vergeten, dat in Utrecht de ‘christenen’ talrijk zijn, die in stomme verrukking, indien zij katholieken waren, het kruisteeken zouden maken, bij het hooren van slagen, die ‘doorgaan tot in de diepste scheiding der ziel;’ van de aarde, die Jezus ‘een Gabbatha ten troon’ heeft gegeven, van een catechismus, die o zoo voortreffelijk is, als hij belijdt, dat Jezus ‘in de groeve nederdaalde, opdat het daaruit blijken zou, dat Hij waarachtig gestorven was;’ van iets dat losscheurt ‘van de binnenste vezelen onzer ziel;’ van een ‘Thaborstabernakel,’ dien men ‘om zich voelt nederdalen, in bovenaardsche oogenblikken aan de stervenssponde onzer dierbaren doorleefd;’ en dergelijke heerlijkheden, onbekend aan den mensch, die ‘naar hooge dingen strevend, de orde der schepping verbrak.’ Als het maar klinkt!
En klinken doet voorwaar dit onstuimige Graf.
Kort begrip der proefondervindelijke zielkunde, gegrondvest op de wetenschappen welke aan middelbare scholen onderwezen worden, door Dr. C.H. Thierout C.H. Zn. - Arnhem, J. Heuvelink. 1869 - 39 blz.
Het is niet aanstonds duidelijk, wat Dr. Thiebout ons in dit boekje belooft te geven. Wat toch, vraagt men onwillekeurig, is een zielkunde gegrondvest op wetenschappen, die men ergens onderwijst? Tot nu toe heetten de grondslagen van elke wetenschap, zoo ook die der zielkunde: bespiegeling of ervaring.

{==223==} {>>pagina-aanduiding<<}
Het gebouw van alle ‘proefondervindelijke’ kennis rust op de ervaring.
Zullen wij het er dan voor houden, dat de schrijver zich mingelukkig heeft uitgedrukt, en een kort begrip wilde geven van de zielkunde, gelijk men deze wetenschap leert kennen, door toepassing van dezelfde methode, tegenwoordig gewoonlijk gevolgd bij ‘de wetenschappen welke aan middelbare scholen onderwezen worden?’ Wij mogen dan een handleiding of een schets der zielkunde verwachten, ontworpen van het standpunt der ervaring; een boekje, waarin de onvruchtbaarheid der bespiegeling en het goed recht der empirie, voor het minst met een enkel woord, aangetoond; de bepaling van hetgeen wij onder zielkunde verstaan, vastgesteld; de wijze, waarop men de ziel waarneemt en ontleedt, aangewezen; en ten slotte de resultaten van het onderzoek worden medegedeeld.
Maar zulk een boekje ontvangen wij hier niet. Van systematische orde of logischen gang der gedachten geen spoor. Wat, volgens den titel, hoofdzaak moest zijn, wordt in het opstel ter bespreking er bij gesleept. Ingeleid met de opmerking: ‘De hoofdtriumf van de meer naauwgezette beoefening der natuur wetenschappen is, dat zij ons bekend maakt met het wezen der menschelijke natuur,’ bl. 9, wordt de behandeling der zielkunde onmiddellijk weder losgelaten, om plaats te maken voor beschouwingen, die niets ter zake doen, gevolgd door de opsomming van eenige grondbegrippen van het wezen des menschelijken geestes, ontleend aan ‘de philosophen, vooral van Duitschland van het laatste tweetal jaren,’ mannen ‘voortgedreven op de vleugelen der natuurwetenschappen.’ Wel wordt daarna, bl. 15, gevraagd, wat wij dan eigenlijk hebben te verstaan onder het ‘begrip van geest,’ ‘dit vage en tot nog toe zoo slecht omschreven begrip?’ Maar....een bepaald antwoord ontvangen wij nog niet. Intusschen kunnen wij reeds uit de vraag naar het ‘begrip van geest’ - en niet: ‘wat is de geest?’ - afleiden, dat er van een zelfstandig bestaan des geestes, volgens onzen schrijver, ter nauwernood sprake zal zijn. Dienovereenkomstig hooren wij hem, bl. 18, den geest ‘een reeks van voorstellingen’ noemen, terwijl wij elders, bl. 35, vernemen ‘hoe de geheele menschelijke geest d.i. het hoogere wezen des menschen, waardoor hij boven de natuur komt te staan, eigenlijk door oefening ontstaat.’

{==224==} {>>pagina-aanduiding<<}

Zielkunde heet nu, bl. 16, ‘de wetenschap die ons bekend maakt met....de voorstellingen van een mensch in het bijzonder en van den mensch in het algemeen.’
Nu hebben wij dus alleen met deze voorstellingen te doen? Ja en neen. Eerst houdt de schrijver ons bezig met ‘reproductie’ en ‘associatie’ dier voorstellingen; maar dan....wijst hij ons op de noodzakelijkheid om de ‘vermogens der ziel’ te analyseeren.
Wij zijn op bladzijde 25 van de 39, die het ‘kort begrip der proefondervindelijke zielkunde’ bevatten!
En nu die vermogens; zij heeten, vijf in getal: vatbaarheid voor indrukken, wil, verstand, phantasie, geest (intelligentie, vernunft). Met de aanwijzing van hetgeen hij onder elke dier vijf krachten verstaat, is de schrijver aan het einde zijner taak gekomen, en kan hij zich nog eenige oogenblikken in het maken van slotopmerkingen verlustigen.
Het geheele opstel is een lofzang op de ‘natuurwetenschappen.’ Aan hare vereering heeft Dr. Thiebout de zielkunde ten offer gebracht; hare aanbidding is hem het ééne noodige. Wie de natuurwetenschappen beoefent, heeft het einde aller kennis bereikt. Het laatste antwoord op de vraag: wat is kennis? luidt: natuurwetenschappen.
‘Onberaden ijver, die de natuurstudie niet kon eerbiedigen zonder met haar te dweepen, heeft menigeen er toe gebragt, om het geestelijke te ontkennen, in plaats van het naar hare methode te begrijpen en te verklaren.’
Dat woord van den hoogleeraar Opzoomer is ten volle van toepassing op den heer Thiebout. Het verklaart voldoende zijn zonderling omspringen met een wetenschap, zoo hoogst belangrijk als de zielkunde. Als beoefenaar van ‘natuurwetenschappen,’ heeft hij zich den tijd niet gegund, het vraagstuk der ziel van alle zijden te beschouwen. De kennis was in zijn bezit, waarom zou hij niet spreken? Duitsche wijsgeeren konden hem bijstaan met hunne terminologie. Een greep rechts, een greep links....en de ‘natuurfilosoof’ is gereed met zijn kort begrip, dat inderdaad niet veel meer is, dan een bespotting der empirische methode, toegepast op de wetenschap, die ons het wezen der ziel zal leeren kennen.
Prof. Häckel moge ‘met scherpzinnigheid een tal van voorbeelden hebben opgesomd, waaruit blijkt dat de oefening der

{==225==} {>>pagina-aanduiding<<}
voorvaderen in een wetenschap of kunst, den aanleg daartoe bij den nakomeling vestigt;’ groot moge de invloed zijn, dien de eigenaardigheden van ouders, leermeesters, voedsel, lucht, arbeid, maatschappelijke positie enz. op de vorming en ontwikkeling van den mensch hebben; wij kunnen daarom nog niet, met Dr Thiebout, elk ‘menschelijk organisme,’ dat in de wereld optreedt, ‘handelend of denkend,’ ‘als het produkt van bovengenoemde omstandigheden’ beschouwen. Niet de ervaring, maar een wijsbegeerte, die zich in materialistische bespiegelingen vermeit, doet dergelijke stellingen aan de hand. Intusschen bouwt de heer Thiebout op dien grondslag voort. Voor het genie is er dan ook in zijne ‘natuurfilosofie’ geen plaats; van individualiteit geen sprake.
Dienovereenkomstig bevat de verplichting van iederen mensch, om ‘de invloeden te leeren analyseeren, die op hem werken’, en waardoor hij is wat hij is, niet meer dan dit: ‘1o. Zijn organisme en dat van den mensch in het algemeen zooveel mogelijk te leeren kennen; 2o. de invloeden die op dat organisme werken; 3o. de invloeden die door anderen op hem worden uitgeoefend.’ De geestelijke zijde van den mensch blijft daarbij buiten behandeling. Men kan vragen: waarom dan nog aan de zielkunde den naam van wetenschap geschonken, en haar niet veeleer als een ‘holle theorie van vroegere jaren’ ter zijde geschoven?
Onder zelfkennis verstaat Dr. Thiebout ‘in de eerste plaats de kennis van zijne eigene vermogens, wetenschap, krachten.’
Doch, blijkens het vervolg, heeft hij daarbij alle krachten, die ons tot zedelijke en godsdienstige menschen kunnen vormen, buiten rekening gelaten. Of die wellicht, met onze behoeften, waarvan een deugdelijk onderzoek naar kennis van onszelf mede spreekt, maar Dr. Thiebout zwijgt, in de tweede plaats onze aandacht verdienen, wordt niet gezegd en is weinig waarschijnlijk.
‘De wil de geheele persoonlijkheid van den mensch!’ vernemen wij, bl. 26, tot onze groote verbazing, nadat wij vroeger de troostrijke mededeeling hadden ontvangen: ‘Dit ons geheele leven dat eigenlijk niets anders dan een slavenleven mag genoemd worden, en geleid wordt door invloeden van ons niet afkomstig maakt ons tot ware parasieten, niet tot heerschers der aarde.’ Maar om te begrijpen, hoe onze schrijver bovengenoemde stelling van Spinoza, ‘onzen grootsten philosoof,’ en Schopenhauer, ‘den grooten philosoof onzer dagen,’ met instemming overneemt,

{==226==} {>>pagina-aanduiding<<}
moeten wij hem dan ook de vrijheid gunnen, het woord wil te gebruiken in een zin, die ‘niet overeen komt met dien, welke door de twee vorigen er aan gehecht is.’
Wil wordt nu ‘het resultaat van den arbeid.’ Men begint als machine, gedreven door ‘invloeden,’ krijgt zelfvertrouwen, en de kracht, langs dien weg der ‘zelfoverwinning’ verkregen, heet wilskracht of wil. Waarom het weinigje zelfvertrouwen, waarmede de eerste schreden op de baan der ontwikkeling worden gezet, den naam van wil niet mogen dragen, wordt intusschen niet duidelijk; evenmin waarom wij geen ‘automaten’ blijven.
Phantasie is ‘het vermogen om een beeld of voorstelling vast te houden.’ - Als men het maar weet!
Vernunft - onze natuurphilosoof ontleedt een hollandsche ziel, maar treft en duitsche bestanddeelen in aan - is het ‘vermogen van den geest, wat ons in staat stelt, feiten, die in bijzondere gevallen waargenomen zijn, te abstraheren, en de kennis van deze feiten met voordeel toe te passen op andere voorkomende omstandigheden.’
Feiten abstraheeren - hoe men dat doet?
Doch genoeg, wellicht reeds te veel, van dit kort begrip, dat slechts te sterker de begeerte opwekt naar een inderdaad heldere uiteenzetting der proefondervindelijke zielkunde.

Abbenbroek, Dec. 69.
W.C. van Manen.

III. Opvoeding en Onderwijs.

De openbare lagere school.

De herhaalde aanvallen, waaraan onze volksschool, in de laatste jaren was blootgesteld, hebben bij het vele kwaad daardoor berokkend, bij de scheuring en verdeeldheid daardoor hier en daar te weeg gebracht, althans ééne goede uitwerking gehad; de aandacht namelijk, niet alleen van het groote publiek, maar ook van vele der bekwaamsten en edelsten in den lande, van mannen van verschillenden stand en beroep, is daardoor meer, veel meer dan anders naar alle waarschijnlijkheid het geval zou zijn geweest, op het Lager Onderwijs gevestigd. Niet gewaagd is de veronderstelling dat ten slotte juist door die aanvallen, de openbare school in kracht heeft gewonnen. Telt die

{==227==} {>>pagina-aanduiding<<}
school heftige bestrijders, worden er monsterverbonden gesloten om haar ten val te brengen, worden alle wapenen, zelfs de laagste logen en laster niet versmaad om dat doel te bereiken, daar tegenover staan de aaneengesloten gelederen van de vrienden dier school, waaronder zoovelen, die, vóór den strijd onverschillig omtrent en onbekend met het Lager Onderwijs, daarin nu het levendigste belang stellen. Geen wonder dan ook, dat sommige dier vrienden der lagere school de pen hebben opgevat en een woord ter verdediging daarvan hebben in 't midden gebracht. Wij danken daaraan eene reeks van min of meer uitvoerige geschriften en brochures, die niet allen verdienen het lot van zoovele gelegenheids-geschriften te deelen; eenigen er van kunnen nu althans evenzeer met vrucht worden gelezen als onmiddellijk na hunne verschijning.
Onder die reeks meen ik eene eerste plaats te mogen toekennen aan het boek (het heeft eene meer blijvende waarde dan de beste brochure) van Dr. J.A. Lamping 1). Deze ijverige bestrijder der schoolwet-agitateurs heeft zijne ‘studiën’, welke thans onder den titel: ‘De Staat en het Volksonderwijs in Nederland’ tot een boekdeel vereenigd zijn, geschreven nog voordat hij zijne woonplaats den Helder voor Rotterdam verliet, om daar de taak te aanvaarden sedert door hem met zooveel talent vervuld. Dat zijn werk eerst nu in dit Tijdschrift wordt aangekondigd, wijte men niet aan onverschilligheid van referent; een samenloop van toevallige omstandigheden was daarvan de oorzaak. Zoo er zijn die nog met deze studiën geen kennis hebben gemaakt, mogen zij in deze aankondiging eene aansporing vinden alsnog hun verzuim in te halen. Reeds in 1868 hebben wij den heer Lamping op dit gebied als schrijver leeren kennen. De Gidsnummers van Mei en Juni 1868 behelsden een paar opstellen van zijne hand, die onder den titel ‘Schoolwetsherziening’ de algemeene aandacht trokken. Die oude kennissen treffen wij weder aan onder deze ‘studiën’, hoewel in een nieuw kleed gestoken, waarbij de schrijver zich de tegenspraak en de aanmerkingen, welke die artikelen hadden uitgelokt, heeft ten nutte gemaakt; zooals hij zelf in zijne voorrede zegt: ‘De repliek schuilt in den tekst.

{==228==} {>>pagina-aanduiding<<}
Betwiste stellingen zijn beter toegelicht en gestaafd. Betoogen hier en daar gewijzigd. Menige bladzijde is vernieuwd.’
Bezien wij thans het boek, zooals het nu voor ons ligt, wat van naderbij; 't is verdeeld in eene inleiding en in drie hoofdstukken, welke getiteld zijn: Kosteloos onderwijs. - Opleiding tot christelijke deugden. - Het openbaar-onderwijzersambt en de kerkelijke bedieningen.
Blijkens de voorrede is het doel des schrijvers niet geweest om eene lofrede te houden op de gemengde school, veel minder de bijzondere te bestrijden; hij heeft de schoolwet als eene billijke uitvoering van art. 194 der Grondwet willen verdedigen en hij betwist de stelling der schoolwet-agitatie als zoude der bijzondere school onrecht worden aangedaan.
Terwijl in de inleiding de geschiedenis van de schoolwet-agitatie der laatste jaren en het deel in dien strijd door den heer Groen genomen, wordt geleverd, worden in de volgende drie studiën drie der voornaamste zaken nader beschouwd, waartegen de aanvallen der anti-schoolwetmannen hoofdzakelijk gericht zijn.
Vooreerst: het kosteloos onderwijs. Zooals, ten gevolge van de thans meer algemeene bekendheid met de schoolwet, bijna iedereen weet, geeft die wet in art. 33 de bevoegdheid om ter tegemoetkoming in de kosten van het onderwijs, 't welk ten laste der gemeente komt, eene bijdrage van ieder schoolgaand kind te heffen.
Even bekend is het dat de katholieke en protestantsche ultramontanen dit artikel in dien geest wenschen te zien gewijzigd, dat kosteloos onderwijs op de staatsschool alleen aan onvermogenden zal worden verstrekt. In den volzin der wet: ‘Ter tegemoetkoming in deze kosten kan eene bijdrage van ieder schoolgaand kind worden geheven’, zouden zij het woordje kan in moet wenschen te veranderen.
De geschiedenis van den strijd over de beteekenis van dit artikel, zooals die door de hh. van Nispen tot Pannerden, vader en zoon eenerzijds, door de hh. Godefroi en van Bemmelen anderzijds, is gevoerd, wordt herdacht door den heer Lamping, die zich vereenigt met de slotsom der redeneering van den heer v.B. dat namelijk ‘de gedachte van den wetgever geen andere is geweest, dan de bevoegdheid te geven tot het heffen van een matig schoolgeld, zonder eenige verplichting daartoe’. Vervolgens betoogt de schrijver dat, met het oog op de gemeentewet,

{==229==} {>>pagina-aanduiding<<}
het heffen van schoolgeld niet impératief voor de gemeenten konde worde voorgeschreven en toont hij aan hoe inconsequent de heer Groen is, waar hij op verplichte schoolgeldheffing aandringt, daar dit verlangen rechtstreeks aandruischt tegen het antirevolutionair systeem, en tegen de beginselen van den heer Groen, die steeds gestreden heeft voor de autonomie der publieke lichamen in den staat. Na dit betoog wordt onderzocht of eene verandering van art. 33 wenschelijk is met het oog op het publiek belang, noodig met het oog op de rechten der burgers, waarbij publiek belang niet verward moet worden met politiek belang, daar het hier geen staatkundig, maar een sociaal vraagstuk betreft. Daarbij wordt tevens, met officieele cijfers, de overdrijving aangetoond van de beweringen van enkele Kamerleden, als zouden de bijzondere scholen door het kosteloos onderwijs van openbare scholen gedrukt worden, terwijl het duidelijk blijkt dat die verdrukking meer in de verbeelding dan in de werkelijkheid bestaat, en er zelfs voorbeelden zijn, dat men, om de bijzondere scholen te doen bloeien, het schoolgeld op de openbare scholen eerst verhoogd, naderhand verdubbeld heeft.
Dat dan ook eene verplichte schoolgeldheffing door den schrijver noch wenschelijk noch noodig wordt geacht, zal wel geene verwondering baren. Het betoog van den hoogleeraar Buijs, die zooals men zich zal herinneren, in het gidsnummer van Januari 1866, de partij van den heer Groen in deze kwestie, eenigermate althans koos, wordt mede aan eene kritiek onderworpen, welke echter niet met weinige woorden is weder te geven. De heer Lamping is van oordeel dat de redeneering van prof. Buijs, ‘hoe concies ineengezet en keurig voorgedragen, van onjuiste praemissen uitgaat’. Verscheidene bladzijden zijn aan de staving van dat oordeel gewijd. Eindelijk verklaart de heer L. niet te kunnen inzien dat er gronden van billijkheid en loyauteit zouden pleiten voor het verbod van kosteloos onderwijs; hij zoude het integendeel: ‘een gelukkigen dag voor Nederland rekenen, den dag, waarop besloten werd: De maatschappij geeft aan allen die het verlangen, lager onderwijs om niet. Het zou de school verheffen en het volk met haar’.
Het tweede hoofdstuk vangt aan met het beruchte ontwerp tot wetsverandering, door den minister Heemskerk, in 't voorjaar van 1868, als laatste noodschot de wereld ingezonden. Nadat dit onbekookte wetsontwerp, (dat ook door ref. in der tijd in

{==230==} {>>pagina-aanduiding<<}
't Groninger aan 't onderwijs gewijde Weekblad werd aan de kaak gesteld) naar verdienste is veroordeeld, wordt de tweede groote grief tegen de schoolwet, en wel tegen de in art. 23 voorgeschrevene opleiding tot alle christelijke en maatschappelijke deugden, uitvoerig besproken en ontzenuwd, nadat vooraf in eene ‘kleine historische oprakeling’ zooals de schrijver het noemt, de geschiedenis van dat artikel, vooral van de woorden ‘christelijke deugden’, wordt herinnerd. Het woord ‘godsdienstloos’ door de tegenstanders der openbare school als adjectief zoo dikwijls daarvoor geplaatst, is een epitheton ornans dat den schrijver zeer ergert; hij toch noemt het niet alleen een wanluidend woord; maar ook een smadelijk, een lasterlijk woord en betoogt dat het meer te kennen wil geven dan eene zuivere negatie en voor het volk zoo ongeveer hetzelfde is als goddeloos; hij is het derhalve niet met den heer van Bemmelen eens, die ‘godsdienstloosheid’ het wettig karakter der publieke school in Nederland noemt.
Mij komt het voor dat door beide heeren aan dat woord een zeer verschillende zin wordt gehecht. Misschien heeft de heer v.B. bij het gebruiken van dat woord godsdienst te veel als synoniem met eeredienst beschouwd. Wat daar ook van zij, het lijdt geen twijfel of de tegenstanders der openbare school gebruiken het woord ‘godsdienstloos’ als een scheldwoord.
Het derde en laatste hoofdstuk draagt tot opschrift: ‘Het openbaar onderwijzersambt en de kerkelijke bedieningen’. Dit was het derde punt van het Drieledig Voorstel van 1862, welk voorstel die veranderingen bevatte welke, volgens den heer Groen, noodig waren om de wet op het lager onderwijs in overeenstemming te brengen met de neutraliteit der staatsschool en de vrijheid van bijzonder onderwijs. In 't voorbijgaan zij gezegd dat de schrijver de later, vooral van katholieke zijde, gedane eischen, als daar zijn: het in de examen-commissiën doen zitting nemen van vertegenwoordigers van het bijzonder onderwijs, het gemakkelijker maken van de examens, en het verleenen van de bevoegdheid aan hulponderwijzers om aan het hoofd van bijzondere scholen te staan, niet in zijn onderzoek opneemt; wat de twee eerste punten betreft, omdat de schrijver zich tot een oordeel daarover onbevoegd rekent, - m.i. eene wat al te ver gedreven bescheidenheid van den heer Lamping, - wat het derde punt betreft, omdat die eisch ‘zoo lichtschuw is, zoo op het

{==231==} {>>pagina-aanduiding<<}
hart der volksverlichting gericht, zoo vermetel-clericaal dat ernstige tegenweer onnoodig schijnt’. Het voorstel van den heer Groen: ‘kerkelijke bedieningen zijn met het openbaar onderwijzersambt onvereenigbaar’ een voorstel waarmede ook vele liberalen hebben ingestemd, wordt eener breedere bespreking waardig gekeurd. Als uitkomst daarvan zou men kunnen opgeven dat de strijd tegen die vereenigbaarheid alleen eene geldkwestie is, dat het aan de voorstanders der ‘christelijke scholen’ in de eerste plaats te doen is de bezoldigde kerkelijke betrekkingen voor hunne onderwijzers te verkrijgen. Het gezochte van dien aanval wordt door den heer Lamping, voor hen althans die deze zaak nog onbevooroordeeld kunnen beschouwen, vrij duidelijk uiteengezet. Naar de overtuiging van den heer L. is de genoemde eisch ‘onredelijk, onbillijk en willekeurig’.
Wie het met die oordeelvelling niet eens is, en wien het te doen is om door onderzoek tot waarheid te komen - hoevelen willen helaas niet overtuigd worden - raad ik ten sterkste aan met de grondige betoogen van dezen schrijver kennis te maken.
Dat de heer Groen van Prinsterer door deze studiën niet van zienswijze veranderd is, zal men hem voorzeker niet kwalijk nemen; evenmin als men de argumenten van den heer Lamping zwak zou kunnen noemen, omdat zij den heer Groen niet overtuigd hebben. Beide schrijvers staan zooals bekend is op een lijnrecht tegenovergesteld standpunt. De heer Groen zegt dan ook in eene noot op bl. 2 van ‘Ons schoolwet-program’ 2e druk: Zoolang de wet bestaat, moet zij niet aan gewetensdwang ten dienste staan, meer dan de wetgever gewild heeft. Als element voor de tegenwoordige discussie, is dus het grootste gedeelte der studiën van dr. Lamping niet bruikbaar’.
Deze meening wordt blijkbaar niet gedeeld door den heer A. Jansen, onderwijzer te Rotterdam; deze had namelijk een boekje voor de pers gereed, toen dr. Lampings brochure het licht zag. Hij meende dat daarin de zaak van het openbaar onderwijs zoo goed verdedigd was, dat ze zijne verdediging niet meer behoefde. Toen echter kort daarop ‘het beroep op het Volksgeweten’ van dr. Kuyper werd uitgegeven, vatte hij zijn eerste voornemen weer op en liet hij zijne brochure 1) afdrukken.

{==232==} {>>pagina-aanduiding<<}
Daarin erkent de schrijver dat ‘bij verreweg de meeste, bij de edelste strijders tegen de O.S. de godsdienst niet maar een strijdleus is, maar het waarachtig beginsel van den strijd’. De heer A. Jansen wenscht daarom drie zaken aan te wijzen: 1o. dat eenheid van alle daarop werkende krachten een onmisbaar vereischte is van eene goede opvoeding, 2o. waarom die eenheid in de practijk vroeger geen bezwaren vond, en thans zoo het schijnt, wel; 3o. hoe ze evenwel ook thans nog mogelijk is, en de godsdienstige opvoeding bij de bestaande wetgeving zelfs veel kan winnen’. - Onder eenheid in de opvoeding verstaat de schrijver ‘dat alle krachten, die op de jeugd werken, hetzij Huis, of School, of Kerk of Staat in éénen geest moeten werken, al is het niet op dezelfde wijze en met dezelfde middelen’.
Hoewel in deze brochure niet veel nieuws wordt aangetroffen, vindt men hier en daar eene juiste opmerking o.a. dat het vrij paradox klinkt om het bijzonder onderwijs nationaal te noemen, daar toch alleen wat voor de natie in haar geheel bruikbaar is, in waarheid nationaal kan genoemd worden.
De heer Jansen betoogt in hoofdzaak dat al is het godsdienstonderwijs van de openbare school uitgesloten, deze daarom nog niet godsdienstloos is, veelmin eene ‘secteschool der Modernen’, zooals sommigen haar wel hebben gelieven te noemen.
Tegen die titulatuur van Moderne seete-scholen komt ook de heer Wolters 1) op, die mede van oordeel is dat het onbillijk is de voorstanders der bijzondere school met spot te bejegenen, zooals wel eens door sommigen gedaan wordt. Hij betoogt, binnen de grenzen hem door eene Nutslezing gesteld, hoe ons lager onderwijs niet alles kan omvatten wat nuttig is en hoe het onderwijs in de godsdienst in de eerste plaats 't huis, bij de ouders behoort. Aan hen vooral de zedelijke en godsdienstige vorming hunner kinderen! Zoo overal bijzondere scholen de openbare verdringen, dan zullen aan de jeugd op de scholen bepaalde godsdienstige stellingen moeten ingeprent worden; niet

{==233==} {>>pagina-aanduiding<<}
ware vroomheid, maar waanwijsheid en onverdraagzaamheid, bigotterie en fanatisme zouden daarvan, volgens den heer W. de vruchten zijn. De heer W. besluit zijne lezing met een gedicht waarvan ik het slot-couplet afschrijf:

‘Zij zullen het niet hebben, het vrije Nederland, 
Geen jonkers en geen priesters, noch Roomsch, noch Protestant! 
Ontwaakt, zoo gij mocht slapen, geeft vaders, moeders, acht! 
En edle jonge harten, betoont uw frissche kracht! 
Geen dweepen en geen huichlen! Het brengt ons volk ten val! 
Maar staat gij voor verlichting, voor recht en waarheid pal, 
Dan klinkt het langs uw heuvels, het davert langs uw strand: 
Gered is ze en behouden, de school van Nederland!’ 

Het godsdienstige en nationale onzer openbare school is mede het onderwerp waaraan de welbekende Harlinger onderwijzer, de heer J.F. Jansen 1), zijne krachten wijdt. Hij heeft meer bepaaldelijk geschreven naar aanleiding van het zooveel gerucht makende mandament der R.C. bisschoppen. In meer hartstochtelijke taal dan de genoemde schrijvers breekt ook hij eene lans voor de openbare school; waar anderen het in de eerste plaats op de ‘Christelijk-Nationalen’ gemunt hadden, trekt hij te velde tegen ‘het Ultramontanisme, zich voordoende als de Roomsch-Catholieke godsdienst’, het Ultramontanisme dat ‘op Nederland vlamt als een kostbare buit en zich voorbereidt tot den strijd met wat in het vaderland de vrijheid van denken voorstaat.’ Vurig, dikwijls heftig zelfs in stijl, gloeiende van verontwaardiging, komt de schrijver op tegen de strekking van dat mandament en toont hij door tal van voorbeelden uit liederenen schoolboekjes, dat de beschuldiging, als zoude de Nederlandsche openbare school ongodsdienstig of goddeloos zijn, geheel ongegrond is.
Ook vraagt de heer Jansen - en velen doen dit met hem - ‘waarom die bezorgdheid eerst nu bij de kerkvoogden oprijst, en waarom ze tot heden den pligt, om een godsdienstig en

{==234==} {>>pagina-aanduiding<<}
deugdzaam - zij het ook al niet Catholiek - geslacht van menschen aan te kweeken, aan de openbare onderwijzers en aan de Maatschappij “Tot Nut van 't Algemeen” hebben overgelaten?’ Het is bekend en met voorbeelden te bewijzen, hoe nog slechts weinige jaren geleden de Katholieken vrede hadden met de openbare school. - Is die school sedert dien tijd zoo veranderd?
In een der bovengenoemde brochures, die van den heer A. Jansen, wordt een geheel ander bestrijder der O.S., Dr. Pierson, in het voorbijgaan genoemd; deze toch meent ter goeder trouw dat er in de klachten tegen de O.S. veel gegronds is en ijvert tegen de ingenomenheid van velen met de schoolwet, daar volgens hem de Staat verdraagzaamheid als godsdienst op de school doet prediken, en daardoor godsdienst-overtuigingen leert minachten eenvoudig door ze te negeeren. De heer Pierson heeft echter op zijne beurt een zijner waardigen bestrijder gevonden in den Groninger hoogleeraar en wijsgeer van der Wijck 1). Wij willen met een enkel woord den inhoud van deze hoogstbelangrijke brochure nagaan, welke hier als last but not least door ons wordt aangekondigd.
De heer van der Wijck doet in de eerste plaats uitkomen dat ‘in een land als het onze, waar zoo bonte verscheidenheid van godsdienstige meeningen, zulk eene anarchie van inzichten en gevoelens heerscht, de openbare school, de school van allen, niet anders kan zijn dan onzijdig grondgebied.’ Hij kan den wensch verstaan van hen die verlangen dat van de school ‘niet alleen geweerd worde wat met hunne godsdienstige inzichten strijdt, maar tevens dat er gebracht worde, wat met die inzichten strookt’, doch hij kan niet begrijpen dat men dit van den Staat verlangt, dat men wil ‘dat de Staat partij trekke voor de orthodoxie.’
De heer v.d. W. acht het wel der moeite waard te luisteren, wanneer ook een vrijzinnig man als Dr. A. Pierson, grieven doet hooren, hij constateert dat die grieven niet gelden de toepassing der schoolwet, maar die wët zelve, daar die wet naar P's meening partij zou trekken voor het moderne christendom

{==235==} {>>pagina-aanduiding<<}
en dus in strijd zou zijn met de Grondwet, welke eerbiediging van ieders godsdienstige begrippen voorschrijft, niet alleen in de school maar ook bij de wettelijke regeling van het O.H. onderwijs. Zooals men weet vindt Pierson het steunpunt zijner aanklacht in de woorden Christelijke deugden van art. 23 der schoolwet. Hoe die aanklacht weerlegd wordt, is, zonder geheele bladzijden over te schrijven moeielijk weer te geven; dat de weerlegging aan de welversneden pen van den Groninger hoogleeraar, aan diens gestrenge logica, wel is toevertrouwd, zal ieder die met zijne geschriften heeft kennis gemaakt, mij ongetwijfeld gereedelijk toe geven. Hij toont met klem van redenen aan dat de staatsschool is, wat ze zijn moet en zijn kan, dat die scholen niet godsdienstloos zijn, ja zelfs het niet kunnen wezen. Vooral verdient zijne stelling: ‘Onderwijs in den godsdienst is geheel iets anders dan godsdienst in het onderwijs’ de meest ernstige overweging der verschillende partijen.
De heer v.d. W. slaat m.i. den spijker op den kop, waar hij (bl. 23) zegt: ‘Die vrees’ (van Dr. Pierson), die aanklacht, spruit daaruit voor, dat hij, zonder tegenwicht van de practijk, zich aan bespiegelingen overgeeft.’ Ook op ref. maakte de lezing van Pierson's geschrift in der tijd den indruk het werk te zijn van een phantast, een theoreticus zoo men wil, doch althans van iemand die practisch met de staatsschool onbekend is.
Voorzeker is het een grief tegen hem dat hij zegt wat hij niet wil, en niet wat hij wel wil, de heer v.d. W. is dan ook alleszins gerechtigd hem toe te roepen:
‘Gij hebt te veel gezegd, omdat gij niet genoeg hebt gezegd’. Met den heer v.d. W. acht ik het niet onwaarschijnlijk dat dr. Pierson, zoo hij op de studien van dr. Lamping ernstig acht had geslagen, het schrijven zijner brochuren nog wat zou hebben uitgesteld.
Het kwade brengt echter, zooals ik reeds hierboven zeide, dikwijls ook het goede voort: zonder den strijd tegen de openbare school ware de belangstelling in die school nimmer zoo levendig geworden, zonder den aanval van dr. Pierson hadden wij ook niet de weêrlegging van prof. van der Wijck gehad.
D.
Mr. R.C.N.


{==236==} {>>pagina-aanduiding<<}

IV. Biblioscopie.

Eva te Parijs. Hans Wachenhusen naverteld door J. van Gogh. Dordrecht, J.P. Revers. In Post 8vo. 159 bl.

De verminkte coupon. Texelsche vertelling door D. Dekker. Helder, L.A. Laurey, 1869. In Post 8vo. 60 bl.

West-friesland. Tijdschrift onder redactie van G.J. van der Hoeve. Eerste jaargang. Afl. I-VIII. Nieuwe Niedorp, J. Groot. 1869. In gr. 8vo. Prijs per jaargang ƒ 3,60.
Als moeder ‘Eva’ in het tegenwoordige ‘Parijs’ hare oogen opsloeg, zou zij ze met nog dieper schaamte nederslaan over de ongeloofelijke lichtzinnigheid en diepgezonken zedeloosheid harer dochteren, dan zij gevoelde toen ‘hare oogen geopend werden’ na den noodlottigen appelbeet. 't Is eene chronique scandaleuse, die hier wordt opgelezen! De voorstelling is vrij realistisch; wel niet zoo, dat de welvoegelijkheid aan de waarheid wordt opgeofferd, maar toch....wel een weinigje los, vooral omdat de schrijver ons wat veel badineert. Zoo kwam het ons reeds voor, toen wij fragmenten uit het boekje in het tijdschrift Europa aantroffen. Het wordt aldus verontschuldigd: ‘Wanneer een onzer moderne Raphaëls de schoonste vrouwen der aarde naar de natuur schildert, dan staat de gansche wereld van bewondering opgetogen en allen noemen hem een groot kunstenaar. Maar kom ik op mijne beurt en verhaal ik de wereld, volgens de meest evidente bewijzen en met de innigste oprechtheid, de levensgeschiedenis dier schoone vrouw, dan zeggen zij: dat is realistisch! foei! dat is...onzedelijk.’ Het eene staat met het andere niet gelijk. Doch daarover willen we nu niet twisten. ‘Onzedelijk’ is wel het meeste, dat in dit boekje verhaald wordt, maar de wijze waarop dit geschiedt, noemen we meer loszinnig dan onzedelijk. Wat we, nooit te Parijs geweest zijnde, het minst geloofelijk achten, zijn de verbazende geldsommen van welke hier sprake is, niet in enkele, maar in honderde gevallen De volgende opmerking is niet onaardig, en naar wij gelooven juist: ‘Een zijde-fahrikant peinst over iets zeer ongewoons. Eindelijk krijgt hij een idée. Hij besteedt 20 à 30 duizend francs om eene geheel nieuwe stof te monteeren, misschien wel het dolzinnigst patroon dat ooit werd uitgevonden. Maar hij heeft zijne contracten met de modisten,

{==237==} {>>pagina-aanduiding<<}
die den toon aangeven, met de “assembleurs des pensées” (dergelijke Fransche uitdrukkingen komen bij menigte voor), met de redactrices der mode-journalen. Het nieuw uitgevonden product wordt vervaardigd, en na eenige weken hangt het in alle winkelramen der aanzienlijke mode-magazijnen. Iedereen die het ziet roept uit: nu, dat ziet er afschuwelijk uit! Maar dat doet er niet toe; binnen acht dagen verschijnt het monster-product in de salons, en weldra is de wet over geheel Europa aangenomen. Tegen alle wetten kan men zondigen en toch een fatsoenlijk mensch blijven, maar tegen de modewetten onmogelijk.’
De ‘verminkte coupon’, op den omslag afgebeeld, levert de stof tot een verhaaltje, gelijk er vele zijn; dat het met een huwelijk eindigt spreekt van zelf! - De schrijver is ook medearbeider aan
‘West-Friesland,’ een zeer goedkoop letterkundig tijdschrift, dat 40 vel druks in het jaar geeft aan ‘letterkundige bijdragen, en wel in den regel oorspronkelijke; vervolgens populaire studiën over aardkunde, dierkunde, plantenkunde, geschiedenis, landen volkenkunde’; waarbij men ‘in de eerste plaats op Nederland, en inzonderheid op West-Friesland, dat gewest, zoo vermaard in 's lands historie, en nog altijd belangwekkend, de aandacht vestigen zal’. De acht afleveringen, ons toegezonden, bevatten veel, dat aanbeveling rechtvaardigt. In bijzonderheden treden we ten aanzien van een tijdschrift niet, immers niet zoolang de jaargang niet volledig is; alleen zeggende, dat, indien het zoo goed blijft als het begint, èn de inhoud. èn de uitvoering, èn de uiterst lage prijs aan ‘West-Friesland’ een ruim debiet zullen verzekeren.
v.O.

V. Bibliographisch Nieuws.

't Is hier vooral de plaats, om van zulke literarische verschijnselen te gewagen, die meer bijzonder de aandacht verdienen van ons beschaafd en ontwikkeld publiek. Hebben wij tot dusver daaraan naar vermogen trachten te voldoen, thans hebben wij iets aan te kondigen, dat zeker niet tot de ‘alledaagsche’ dingen behoort. Het 2e deel nam. der komedie van Dante Alighieri, door Dr. J.C. Hacke van Mynden, lid v.d. raad van bestuur der

{==238==} {>>pagina-aanduiding<<}
Kon. Acad. v. beeld. kunsten te Amst. in dichtmaat overgebracht, ag onlangs bij den heer A.C. Kruseman te Haarlem het licht. leder. wien 't voorregt te beurt viel, om indertijd - ik zeg niet (want dit is slechts weinigen gegeven) in 't bezit te geraken van - maar kennis te maken met het 1e. deel, beseft terstond, wat heugelijk en belangrijk nieuws hiermede in bovenstaande mededeeling ligt opgesloten. 't Is zoo: niet een iegelijk valt het te beurt het kostbaar prachtwerk te genieten; doch juist daarom gelooven wij, onzen lezers geen ondienst te doen, door hun er iets van mee te deelen. In de Juli-aflevering van 1867, bl, 391 heeft ons tijdschrift eenige regelen aan de beschouwing van het 1e deel (de Hel) toegewijd. Wat dáár o.a. geschreven is, dat ‘al kan dit boek geen onderwerp van eene recensie uitmaken, het toch een te merkwaardig verschijnsel is, om het met stilzwijgen te laten voorbijgaan’ geldt in dubbele mate van het 2e deel, dat na drie jaren arbeids de pers heeft heeft verlaten, om tot een zeldzaam sieraad te verstrekken van onze Nederlandsche letterkunde en typographie. Met te hooger ingenomenheid wordt het door ons begroet, naar mate wij, om de vele en veelsoortige bezwaren, die er aan verbonden waren, reden hadden tot vreezen, dat het grootsche plan van Dr. H.v.M. niet zou kunnen worden volvoerd. Maar deze is, gelijk wederom blijkt, de man niet, om voor literarische of artistieke moeijelijkheden terug te deinzen. En zoo zijn wij dan nu aan zijne kennis, zijn kunstzin en zijne volharding op nieuw een prachtwerk verschuldigd, dat met regt onder de bibliografische zeldzaamheden en kunstwerken mag gerangschikt worden.
Men weet, dat dit 2e deel van Dante's ‘Divina Comoedia’ ‘het Vagevuur’ bezint. Gelijk bij de vertolking van het 1e, zoo heeft ook hier de vertaler zich ten taak gesteld, om zich zoo getrouw mogelijk aan de oorspronkelijke versmaat te houden. Trouwer zelfs dan in ‘de Hel’, geeft hij hier de terzines met de driemaal voorkomende slepende rijmklanken terug. Ieder, die weet, welke moeite het in heeft, om dit goed te doen, zal het gevoelen, dat er eene grondige kennis van het Italiaansch, een veeljarige studie van Dante's dichtstuk, en eene groote heerschappij over onze taal toe noodig zijn, ten einde iets dragelijks te leveren. Zoover wij kunnen nagaan, bezitten wij in het werk van Dr. H.v.M. iets uitstekends - zoo dat wij het inderdaad bejammeren, dat die vertaling slechts 't deel van enkele bevoorreg-
{==239==} {>>pagina-aanduiding<<}
ten blijven zal. Van dit prachtwerk trouwens is slechts een beperkt aantal present-exemplaren gedrukt. Het werd niet in den handel gebragt. Een goede daad zou het dus zijn, indien de vertaling van Dr. H.v.M. afzonderlijk en in minder kostbaren vorm werd uitgegeven.
Ook om de aanteekeningen, en de voorrede zou dit zeer wenschelijk zijn. Wat toch de eersten betreft - deze zijn inderdaad van het meeste belang, ja! onmisbaar voor het volledig begrip van den tekst. Zij bevatten een rijken schat van kennis in den eenvoudigsten vorm, soms zéér korte toelichtingen, maar die het resultaat zijn van eene diepe en grondige studie. - Doch het is niet minder de voorrede, welke verdient meer algemeen gelezen te worden. Daarin omschrijft de vert. allereerst 't karakter en de geschiedenis van 't leerstuk der katholieke kerk over het Vagevuur. Vervolgens geeft hij ons een helder denkbeeld van de plaats, waar volgens Dante's voorstelling 't vagevuur gelegen is. En nadat wij alzoo het terrein hebben leeren kennen, waarop D. 't tooneel zijner scheppingen plaatst, ontwikkelt de Dr. H. den diepen moreelen zin, die in 's Dichters wandeling door Hel en Vagevuur ligt epgesloten en wijst hij aan, hoe de ‘Goddelijke komedie’ gelezen moet worden, om er het ware genot van te hebben en het regt nut van te trekken. Eindelijk wordt Dante vooral tegenover Rosetti, als de vertegenwoordiger van de Kathol. kerk der middeleeuwen gehandhaafd.
De 42 platen, die in dit boekdeel aangetroffen worden, zijn allen vindingen van den genialen Gustave Doré - en niet 't werk van onderscheidene kunstenaars, gelijk zich voor 3 jaar vermoeden liet. Dat de illustratie daardoor aan éénheid van opvatting gewonnen heeft ligt voor de hand, al geven wij gaarne toe, dat Doré's teekeningen méér tot opsiering van 't boek, dan tot opheldering van den zin der woorden bijdragen. Intusschen leveren zij ons de navolgende schetsen:

1.	De dichters verlaten de Hel.
2.	Cato van Utica.
3.	De boot met zielen.
4.	In exitu Israël de Aegypto.
5.	In den ban der Kerk gestorvenen.
6.	Moeielijke tocht.
7.	Tragen in de boete.
8.	Miserere.
9.	Graaf Buouconte van Monfeltro.
10.	Pia.
11.	Sordello.


{==240==} {>>pagina-aanduiding<<}


12.	Salve Regina.
13.	De slang.
14.	De dageraad.
15.	De adelaar.
16.	De poort van het Vagevuur.
17.	Keizer Trajanus en de Weduwe.
18.	De trotschen.
19.	Arachne.
20.	De afgunstigen.
21.	Sapia.
22.	Steeniging van Stephanus.
23.	De toornigen.
24.	Marco Duca.
25.	De tragen.
26.	Bewustzijn van schuld.
27.	Paus Hadrianus V.
28.	De geldgierigen.
29.	Forese.
30.	De onmatigen.
31.	De boom der gehoorzaamheid.
32.	De wellustigen.
33.	Summae Deus Clementiae.
34.	Reinigende vuurgloed.
35.	Lea.
36.	Het aardsche Paradijs.
37.	Visioenen.
38.	Geloof, Hoop en Liefde.
39.	Beatrix.
40.	De Lethe.
41.	De Lichtekooi en de Reus.
42.	De Eunoë.

Wij behoeven niet opzettelijk te verzekeren, dat de opvatting en uitvoering der onderwerpen meesterlijk zijn. Ook de druk van platen en tekst strekt den H.H. Gebr. Asperen van de Velde en Joh. Enschedé en Zoon tot hoogen lof. - Kortom: er is niets, niets gespaard, om een in álle opzigten uitstekend kunstwerk in 't leven te roepen. Allen hebben hiertoe hun contingent geleverd, ja! hunne beste krachten besteed - en de Hr. Hacke van Mynden mag de voldoening smaken, dat zijne niet geringe zorgen aan deze uitgave met het beste succes zijn bekroond. Hem komt de dank toe van ieder, die voor het schoone in 't rijk der fraaie letteren en op 't gebied der beeldende kunsten eenig gevoel heeft. Moge het hem, den bekwamen voorstander en beschermer van kennis en kunst, gegeven worden zijne omvangrijke taak met de bezorging van het 3e en laatste deel der ‘Divina Comoedia’ te voltooien - en ‘Het Paradijs’ zal, aan zijne handen toevertrouwd, zonder twijfel de reproductie van Dante's trias op waardige wijze besluiten.
v.E.




















{==241==} {>>pagina-aanduiding<<}

Binnenlandsche letterkunde.

Bibliographie.




I. Fraaie Letteren.

Een nieuwe aanwinst.

Bibliotheek van Nederlandsche anonymen en pseudonymen, door Mr. J.J. van Doorninck. 's Gravenhage, Martinus Nijhoff. Utrecht, J.L. Beijers. 1867-70. Gr. 8vo. Afl. 1-8.
Toen de inteekenaars in 1867 de eerste proeve ontvingen der belangrijke bijdrage tot de nederlandsche Bibliografie, waarvan ik den titel afschreef, werd het geheele werk op 7 á 8 afleveringen berekend. Die berekening blijkt vrij juist te zijn geweest, want eerlang zal het boek met een negende aflevering voltooid zijn. De langsaamheid der uitgaaf staat hier in verhouding tot den aard van het werk, tot de lastige verbetering van de drukproeven. Dat de achtste aflevering reeds twee Aanhangsels en tal van verbeteringen geeft, bewijst dat de auteur met zijn arbeid voortgaat, dat hij geen enkelen plicht heeft verzuimd, ten einde zijn werk zoo goed en bruikbaar mogelijk te maken. Het voltooide gedeelte brengt 6452 nommers, inderdaad een rijke oogst op een ten onzent onbebouwd veld! Zal ik nu in de schoone bladen gaan jagen op enkele drukfouten en een paar leemten opgeven in een zoogenaamde recensie? Heel uitvoerig vermelden, dat de auteur van 29 niet heet Anderson, maar Andersen; dat 400 niet vertaald is door L. Meijer; dat 967 niet bestaat als afzonderlijk geschrift; dat 1486 niet gedrukt is in 1430 maar in 1480 en dat de uitgever niet heet Veldenaer maar Veldener; dat er van 3111 vijf jaargangen verschenen onder

{==242==} {>>pagina-aanduiding<<}
Groen van Prinsterer en drie vroegere aan Van Hall; dat de noot onder 4079 moet wechvallen; dat op het register der pseudonymen 2189 ontbreekt? Ik wensch er mij voor te wachten en liever de aandacht te vestigen op den aard van het werk, dat ik met groote ingenomenheid begroet, omdat het alweer voorziet in een leemte der nederlandsche boekenkunde. Zoo voortgaande zullen we eindelijk onze schade inhalen.
Men behoeft juist niet zoover te gaan als de pessimist Arthur Schopenhauer, die een tijdschrift wegens het naamloos element een ‘Lug-, Trug- und Verläumdungsanstalt’ noemde, om toch sterk gekant te zijn tegen het beginsel der anonymiteit. Want de gemeenplaats dat het er volstrekt niet toe doet wie iets, maar wat iemant zegt, valt reeds daarom niet te vertrouwen, omdat iedereen haar, bij elke gelegenheid en om alles te bewimpelen, ter hand heeft. Met evenveel of meer recht zou men haar om kunnen keeren: aangezien praten niet behoort tot de schoone of tot de moeielijke kunsten, komt het er bij de uitspraak van eenig oordeel in de eerste plaats op aan, wie het velt. Althands de moeite, welke de letterkunde zich getroost om van hare duizende efemeriden den waren auteur te ontdekken, pleit sterk tegen de voorgewende onverschilligheid omtrend den man, die noodig geacht heeft iets te zeggen, zonder zich echter te noemen. En het werk van mr. Van Doorninck, die gedurende eenige jaren geen moeite ontzien heeft ten einde ruim zes duizend litteraire maskers af te kunnen lichten, al werden ze gedragen met een verjaringsrecht van drie eeuwen, - is een welsprekend protest tegen de neutraliteit. Zeer terecht. Sedert elk gebied der menschelijke kennis wordt gereinigd van de distels der doode abstrakcie, worden ook de boeken beschouwd in hun levenden samenhang met den maker. wordt het geschrift begrepen uit den schrijver, de schrijver verklaard uit zijn werk. Uit dat ware beginsel heeft bijv. onlangs dr. Edmund Pfleiderer, in een afzonderlijk boekdeel, ‘Leibniz als Verfasser von zwölf anonymen, meist deutschen politischen Flugschriften, nachgewiesen’ (Leipzig 1870). Ook ten opzichte van dit dozijn vlugschriften, ofschoon reeds uit de zeventiende eeuw, is het zoo weinig onverschillig geacht wie ze schreef, indien men maar wist wat ze zeggen, dat
Pfleiderer (van wien dit jaar een lijvig werk verscheen: Gottfried Wilhelm Leibniz als Patriot, Staatsmann und Bildungsträger. Ein Lichtpunkt aus Deutschlands trübster Zeit) 155 bladzijden

{==243==} {>>pagina-aanduiding<<}
volschreef, om te betogen dat den hannoverschen halfdenker hun auteurschap toekomt. Geen wonder. Het bewijs zijner stelling vult de leemten aan, tot dusver voor ons aanwezig in de schrijversloopbaan van Leibnits (1673-74, 1697-98) en omgekeerd wordt de waarde dier geschriften verhoogd door de kennis van hun oorsprong. Ik wijs bij voorkeur op deze bibliografische bijdrage van dr. Pfleiderer, opdat het onzen geschiedvorschers niet ontgaan moge, dat éen der twaalf aan Leibnits toegeschreven pamfletten ons vaderland betreft: Politische Betrachtung über den gegenwärtigen Kriegszustand zwischen Frankreich und denen vereinigten Niederlanden. Aus dem Französischen in 's Deutsche übersetzt und zum Druck gegeben (hier volgt een staande leeuw met twee pijlen, zinspeling op het wapen van Holland en het familiewapen van Leibnits, Löwenitz). Im Jahr Christi 1674.
Natuurlijk heeft niet elke onthulling eens verborgen schrijvers hetzelfde gewicht. Want het getal is niet groot dergenen, van wie gezegd kan worden wat Lessing oordeelde (Werke IX, 150) omtrend den ontwerper van de monadenleer: Wenn es nach mir ginge, müsste der grosse Leibniz keine Zeile vergebens geschrieben haben. In 't algemeen mag men het er zelfs voor houden, dat de anonyme en pseudonyme litteratuur, in den regel, geen werken omvat van den eersten rang. Hebben werken van wezendlijke verdienste er somts ook al tijdelijk toe behoord, het geheim van het auterschap bleef zelden lang bewaard. De oorzaken, die gewoonlijk de naamloosheid van eenig geschrift uitwerken, verklaren voldoende, waarom zij onmachtig zijn tot verheven voortbrengsels. Tot de redenen der anonymiteit (- daar de pseudonymiteit hiermee feitelijk gelijk staat, zal ik haar niet afzonderlijk behoeven te noemen -) rekent de heer Van Doorninck 1o, op het gebied van godgeleerdheid en wijsbegeerte, de ‘huivering’ van den kampioen om een meening uit te spreken, strijdig met de begrippen zijner tijdgenooten, vooral in den vroegeren tijd, toen men ‘gekneld ging in het keurslijf van geloof op gezag en bevreesd was om door de openbare meening in den ban gedaan te worden’; 2o, op het terrein van politiek, de ‘verbittering van den partijgeest’, die gemaskerd optreedt, ten einde ‘de tegenpartij met logen en laster te bezwalken’; 3o, bij rechtsgeleerdheid en letteren, de ‘schuchterheid’, waarmede jonge schrijvers en dichters hun eerste pennevruchten in de wereld plegen te zenden.’ Niemant zal de waarheid der

{==244==} {>>pagina-aanduiding<<}
opgenoemde oorzaken van naamloosheid ontkennen, maar niemant dan ook loochenen, dat gebrek aan moed, partijdrift, onzekerheid van succes géen elementen zijn der theopneustie. Daarentegen is het uit die redenen terstond duidelijk, waarom het juist de polemische litteratuur is, die de meeste vondelingen aan den weg legt.
De schuld echter van het gebrek aan moet komt gewoonlijk evenzeer ten laste van de maatschappij als van den anonymen schrijver. Haar vooroordeelen, haar demonische macht om op grond van die vooroordeelen ‘in den ban te doen’, doemen menigeen tot lafheid, die ethiesch of sociaal niet onafhankelijk genoeg is haar te trotseeren. Want, evenmin als het van den mensch afhangt een athletischen lichaamsbouw te bezitten, heeft hij het in zijn macht moed te hebben of kapitalist te zijn.
De Bibliotheek van nederlandsche anonymen en pseudonymen werpt derhalve niet-alleen licht op de gesteldheid der schrijvers, maar weêrspiegelt ook toestanden der maatschappij, zoo dikwijls solidair verandwoordelijk voor deze of gene naamloosheid. Een paar voorbeelden uit het werk van mr. Van Doorninck mogen dit ophelderen.
Te Haarlem verscheen in 1854 een naamloos boekje over de ‘Uitvinding van de boekdrukkunst’, fraai gedrukt, maar wat den inhoud betreft een samenschakeling van louter onwaarheden. Nieuwsgierig den auteur te kennen, slaat men de Bibliotheek na op het woord Uitvinding, en inderdaad onder no. 4559 wordt het werk vermeld en J.J.F. Noordziek opgegeven als de auteur. Nu verwondert geen kenner zich meer over het psychologiesch raadsel, hoe het mogelijk geweest is, op zoo weinig bladzijden zooveel onjuistheden bijeen-te-garen. Vooral niet, wanneer hij in het bedoelde werkje, waarvan althands de eindredakcie geheel voor rekening van den heer Noordziek komt, o.a. leest: ‘De oproeping (tot het oprigten van een nationaal gedenkteeken ter eere van Lourens Janszoon Coster) werd in Julij des jaars 1847 door onzen landgenoot J.J.F. Noordziek tot de Nederlandsche natie gerigt, en de hoogst gewigtige staatkundige gebeurtenissen, die den aanvang des daarop volgenden jaars kenmerkten, mogen alleen beschouwd worden als de oorzaak, waarom zijne krachtige taal nog niet achtervolgd werd door de daad.’ En elders: ‘Met korte trekken schetsten wij de geschiedenis van de uitvinding der boekdrukkunst en volgden getrouw het voetspoor door

{==245==} {>>pagina-aanduiding<<}
onze verdienstelijke landgenooten de Vries, Schinkel en Noordziek betreden. De geschriften van den eerste, door den tweede met zorg en opofferingen aan Nederland aangeboden, werden door den laatste, tevens schrijver van een ander over dit ontwerp handelend werk, in eene sierlijke Fransche vertaling, en met eigen aanteekeningen voorzien, voor den vreemdeling verstaanbaar gemaakt.’ In dergelijke gevallen staat de opheffing van de naamloosheid met ontmaskering gelijk.
Maar ook ziekelijke aandoeningen der openbare meening komen door het onderzoek van de anonyme litteratuur aan het licht. Hetzelfde onderwerp van zoo even leent een ander voorbeeld. Mr. G. van Lennep kon in het jaar 1809, ofschoon toen ‘onderbibliothecaris-generaal’ der Koninklijke Bibliotheek te 's Gravenhage, zonder eenig gevaar met open vizier optreden, in den Konst- en Letterbode, tegen Jacobus Koning, in zake van een zestiend'eeuwsche houten drukform, op een boekverkooping te Leiden toegeschreven aan den hersenschimmigen haarlemschen xylograaf Lourens Coster. Maar toen hij in 1824 zeer bescheiden ‘aanmerkingen op de gedenkschriften wegens het vierde eeuwgetijde van de uitvinding der boekdrukkunst’ te maken had, waarin hij de hoofdzaak, de fabel der haarlemsche uitvinding volstrekt niet aantastte, - toen was het niet meer geraden aan een ‘regtgeaard’ Nederlander tittel of iota te betwijfelen van het leugengevaarte, dat tusschen 1809 en 1823 door een costeriaansche kwakzalversbent was opgericht. Het bedrog had gezegevierd en de publieke opinie was op dit punt totaal bedorven. Daarom schreef mr. G. van Lennep in 1824 zijne onweerlegbare ‘Aanmerkingen’ naamloos. En al voldoet deze anonymiteit niet meer aan onzen tijd van openbaarheid, een naamloos schrijver van dat gehalte en in die insinuante omgeving, heeft althands den moed gehad het gevaar der ontdekking te trotseeren: hij schrijft naamloos, maar toch hij schrijft en opent misschien dezen of dien de oogen. Anderen, die wellicht hetzelfde inzicht hebben, maar volmaakt onverschillig zijn of waarheid of leugen den skepter- houdt, bezondigen zich zoomin aan het schrijven als aan de anonymiteit.
Zoo zijn er allerlei kleine maatschappelijke redenen der naamlooze litteratuur. Een ‘leek’ geeft zijn advies bij voorkeur naamloos, zoolang de uniform eener akademische kaste als het kenmerk der kritische bevoegdheid word beschouwd. De predi-
{==246==} {>>pagina-aanduiding<<}
kant verloochent het vaderschap van een bellettristiesch voortbrengsel, zoolang het ploertendom hem eenstemmig verbiedt, zich met zulke zondige dingen te bemoeien als letterkunde. Een ondergeschikt ambtenaar beschermt zich met het schild der anonymiteit tegen het ongenoegen zijner chefs, zoolang fatsoenlijke bezadigdheid - geesteloosheid bestraffend blijft vragen, waar zoo iemant zich toch mee bemoeit. Und so weiter.
Het laat zich derhalve reeds a priori verwachten, dat de anonyme en pseudonyme litteratuur afneemt, naar mate de openbare zedelijkheid der maatschappij toeneemt. Want in die rede verminderen haar oorzaken. In de zestiende eeuw, wanneer de uitgaaf van een kettersch werk reeds het leven kan kosten aan den drukker, is er voor geheimhouding van den naam des auteurs gevoeliger oorzaak aanwezig dan later, als deze barbaarschheid door de beschaving overwonnen is. In de zeventiende eeuw kon niet ieder evenveel lust hebben, om de uiting van zijn meening te koopen met levenslange of vijfentwintigjarige rasphuisverpleging, met verbanning. of met eerloosverklaring. Maar toch deed de vermindering van lijfsgevaar den moed vermeerderen. Toen de omwentelingen de machten der duisternis verzwakten, bleef eindelijk alleen de macht van 't vooroordeel noch boeien slaan om de vrijheid. Ook deze laatste vijand verliest terrein, met elken dag. Het besef der persoonlijke verandwoordelijkheid, de public spirit, de autonomie van het individu banen zich een doortocht en het laat zich verwachten, dat in de maatschappij der toekomst geen plaats meer zijn zal voor schrijvers, die den moed missen hunner overtuiging. Anonymen en pseudonymen behooren in de boekerij van 't verleden.
De heer Van Doorninck heeft zich met nauwgezetheid van zijn moeielijke taak gekweten. Wie zich niet zelf met bibliografie heeft ingelaten, is weinig in staat de moeite van dergelijken ondankbaren arbeid te waardeeren; omdat hij weinig vermoedt, hoeveel geduldige nasporingen dikwijls verborgen liggen achter de juiste opgaaf van éen enkelen titel of van éen auteur. Niets gemakkelijker daarentegen, dan met de duizende titels van een baanbrekend bibliografiesch werk vóor zich, er noch een paar op-te-schommelen en dan met groot gewicht den schrijver opmerksaam te maken op de leemten van zijn boek. Van de knaagdieren der kritiek leert men echter, hoe men den auteur niet voor zijn werk beloonen moet. Het beste andwoord dat

{==247==} {>>pagina-aanduiding<<}
belangstellenden op de moeite kunnen geven, die mr. Van Doorninck zich getroost heeft, is de loyale toepassing van de woorden der voorrede: ‘'t Is slechts met een beroep op het bekende in magnis voluisse sat est en in de hoop, dat eenmaal het ijs gebroken, weldra velen de hand aan het werk zullen slaan tot voortzetting, uitbreiding en verbetering van deze Eerste Proeve, dat de Bibliotheek wordt uitgegeven.’ De eerste steen is gelegd en de bouwmeester is noch jong; mogen inderdaad velen ‘de hand aan het werk slaan’ en hem in staat stellen het steeds verder te voltooien.

Den Haag, 1. Mei '70.
Van der Linde.

II. Godgeleerdheid.

Vergelijkende geschiedenis der oude godsdiensten, door C.P. Tiele, - Eerste Stuk, Geschiedenis van den Egyptischen godsdienst.
De gelegenheid om in dit tijdschrift de aandacht van den lezer te vestigen op bovenstaand werk is mij bijzonder welkom. De schrijver zelf is reeds door zijn arbeid over den godsdienst der Perzen te gunstig bekend dan dat wij op dit zelfde gebied der godsdienstwetenschap niet gaarne weder iets van zijne hand zouden ontvangen; - en wat wij hier bovenal op den voorgrond wilden stellen: het is voor het ontwikkeld en in den godsdienst waarlijk belangstellend deel van ons publiek zoo hoog noodig dat het omtrent vele dingen nauwkeuriger worde ingelicht - en dit kan niet beter geschieden dan door werken als deze.
‘Vergelijkende geschiedenis der oude godsdiensten!’ De titel zelf geeft ons reeds zooveel reden tot nadenken, gewoon als we veelal waren om ons bijkans uitsluitend binnen den kring onzer eigene godsdienst te bewegen: althans alle andere godsdienstige voorstellingen, en inzonderheid de Heidensche te beschouwen als iets dat daar geheel buiten ligt, onze ernstige belangstelling nauwelijks waardig. En toch - het is zoo volkomen waar, wat Tiele opmerkt in zijne inleiding: ‘er is geen belangrijker geschiedenis dan die van den godsdienst, van hetgeen de menschen en de volken hebben geloofd en gehoopt, de idealen

{==248==} {>>pagina-aanduiding<<}
waarnaar zij hebben gestreefd, de uitzichten in 't oneindige waarmeê ze zich getroost hebben onder de lasten en moeiten des levens.’
Maar dit niet alleen! Er is tusschen alle godsdiensten een onderling historisch verband. De mensch heeft eene natuurlijke behoefte aan en een natuurlijk bewustzijn van hooger leven dan het zinnelijke. Uit deze gemeenschappelijke bron zijn alle godsdiensten ontsprongen, en eerst door elkander zijn ze allengs ontwikkeld en geworden wat ze thans zijn; en zoo wie de godsdienstige toestanden der wereld, ook zijne eigene, regt wil leeren verstaan in hare historische wording en onderling verband - kan niet blijven opgesloten in den engen kring van eigen vooroordeelen, die ons allen van onze jeugd af aan min of meer eigen zijn geworden. Hij moet hooger opklimmen en trachten zooveel mogelijk het geheele veld te overzien, waarop eenmaal geboorte en opvoeding eene hem eigene plek hem hebben aangewezen. Eerst dan zal hij te weten komen waar hij is en wie hij is in zijne verhouding tot de godsdienstige ontwikkeling der menschheid.
Intusschen die taak, waartoe toch ieder beschaafd en ontwikkeld persoon geroepen wordt, is verre van gemakkelijk. Dat overzien van een ruim veld wordt uiterst bezwaarlijk, waar nog zooveel duisternis ons omgeeft, en bovendien de gidsen zelve betuigen omtrent den weg nog niet regt zeker te zijn. Daarom spanne men al aanstonds zijne verwachting niet te hoog, maar waardeere ook des te meer iedere ernstige poging om licht te ontsteken, en verheuge zich dankbaar in elken lichtstraal die ons gegeven wordt.
De Heer Tiele noemt zijn werk: vergelijkende geschiedenis der oude godsdiensten. Zie hier wat hij daaronder verstaat. De godsdienstgeschiedenis verdeelt zich van zelf in twee groote deelen, twee perioden of wereld-eeuwen die in aard scherp van elkander onderscheiden zijn. Op het vóór-historische tijdperk, waaromtrent wij slechts gissingen en vooronderstellingen kunnen wagen, volgt overal dat der stam- volks- en staats-godsdiensten. Dan behoort iedere godsdienst van zelf tot een bepaalden stam of een stamverbond, een volk of een staat, en niemand denkt er aan dien verder uit te breiden. Tot een volk te behooren, gerekend te worden tot een stam is hetzelfde als de goden des lands, de nationale goden te aanbidden. Het denkbeeld eener

{==249==} {>>pagina-aanduiding<<}
scheiding tusschen godsdienst en staat is aan alle religiën der oudheid ten eenenmale vreemd. De goden zijner vaderen te verloochenen is hetzelfde als zijne nationaliteit te verloochenen. Men ontkent het bestaan der vreemde goden niet, maar meent dat ze beperkt zijn tot het volk waarover zij heerschappij voeren, dat hun macht niet verder reikt en doorgaans verbeeldt men zich daarbij dat de uitlandsche godheden minder machtig zijn dan de eigene. Gewoonlijk vereert men ze niet al twijfelt men niet aan hun werkelijkheid; somtijds, vooral dan wanneer de aanbidders der vreemde goden vijanden zijn, haat men ze niet minder dan hun vereerders en beschouwt ze als booze, schadelijke wezens, machten der duisternis.
Deze periode van afzondering tusschen de verschillende godsdiensten was niet bestemd om voort te duren. Bij sommige volken eerder, bij andere later begint eene tweede groote wereldperiode, waarin het particularisme van vroeger voor het universalisme wijken gaat. Dan ontstaan er nieuwe godsdiensten, die geene volksgodsdiensten meer zijn, maar godsdiensten voor de wereld. Zij ontstaan uit de gedachte dat de godsdienst geene volkszaak maar eene zaak der menschheid is, en dus aan geene nationaliteit meer behoeft te worden gebonden. Zij spreken niet eene enkele taal maar vele tongen. Zij zijn niet tevreden met de instemming van het volk waarbij ze ontstonden, maar breiden zich aanstonds zelfs tot geheel vreemde en barbaarsche natiën uit en openbaren zeer duidelijk de strekking om het geheele menschdom te veroveren. De omwentelingen door het godsdienstig universalisme te weeg gebracht zijn de grootste en volkomenste waarvan de geschiedenis der wereld heeft te verhalen.
Van deze universele godsdiensten kennen wij er drie. In de eerste plaats het Buddhisme dat reeds vijf eeuwen vóór onze jaartelling in Hindostan gegrondvest, allengs in oostelijk Azië zijne aanhangers bij millioenen telde en bij Chinezen en Tartaren vasten voet kreeg. Voorts het Christendom, dat vooral in Europa zich vestigde. Eindelijk de Islam, die zes eeuwen later van uit Arabië een groot deel der volken van Azië en Afrika vereenigde onder de heerschappij der halve maan. Deze drie zijn de nieuwe godsdiensten, uitgaande van het nieuwe, humanitaire beginsel, waaraan het heden en althans de naaste toekomst behoort. -

{==250==} {>>pagina-aanduiding<<}

Het is het voornemen van den Heer Tiele om in het werk, waarvan thans het eerste stuk voor ons ligt, alleen de oude godsdiensten te behandelen, d.w.z. die godsdiensten die particularistisch van aard nog het eigendom van een stam of volk zijn, en die hoewel nog niet alle gestorven toch steeds meer en meer voor de macht der wereldgodsdiensten beginnen te wijken. Het geheele werk is op drie deelen berekend. In het eerste deel zullen behalve de thans uitgekomen behandeling van den Egyptischen godsdienst verder nog de Mesopotamische godsdiensten van Azië worden opgenomen, t.w. de Assyrisch-Babylonische, de Fenicische in verband met de Kananeesche en Syrische en de Mozaïsche, die dan onderling als verschillende trappen van ontwikkeling eener zelfde religie, en te zamen met den Egyptischen godsdienst worden vergeleken. Aan de geschiedenis van de Arische godsdienstfamilie wordt het tweede deel gewijd, dat de historie eerst der Indische en Perzische en verder die der Grieksch-Romeinsche, Keltische en Germaansch-Skandinavische godsdiensten bevatten zal. De eenheid van deze groote familie, de bijzondere kenmerken van hare twee takken, den Aziatischen en Europeeschen, haar hoofdkarakter vergeleken met dat van de Mesopotamische zullen daarbij in het licht worden gesteld. Eindelijk zullen in het derde deel de Chineesche en Japansche godsdiensten en verder de Amerikaansche, Polynesische en neger-godsdiensten hare plaats vinden. De vergelijking van deze met elkander en met de reeds behandelde godsdienstfamilie zal den weg kunnen banen tot het vaststellen van eenige algemeene resultaten.

En nu wat aangaat het eerste stuk van dit veelomvattende werk, waarvan wij de verdere voortzetting met belangstelling te gemoet zien. Voor de vele en daarbij soms vrij ingewikkelde bijzonderheden van den Egyptischen godsdienst moeten wij onze lezers naar het boek zelf verwijzen, maar kunnen ons toch niet onthouden hier nog het een en ander mede te deelen van de poging door den schrijver aangewend om over de vele raadselen daarin vervat zijn licht te doen schijnen.
Uit het geloof der oude Egyptenaars spreken bovenal twee dingen: vooreerst een levendig besef van de geestelijke natuur der godheid, gepaard met grofzinnelijke voorstellingen der verschillende goden; en ten andere een niet minder levendig besef

{==251==} {>>pagina-aanduiding<<}
van de eenheid Gods, gepaard met de grootste verscheidenheid der goddelijke personen.
Zeer teregt wordt hier de oude vooronderstelling van eene dubbele godsdienstleer - eene esoterische en eene exoterische - ter zijde gelegd. Niet aan de Egyptische priesters moet het worden verweten, dat zij de onkundige schare in haar bijgeloof lieten volharden, terwijl zij zelve beter wisten. Het was in Egypte tout comme chez nous. Er waren ontwikkelde en onbeschaafde, geleerde en ongeleerde menschen. De eerste drongen door tot de gedachten in de symbolen verborgen, de laatste bleven staan bij den uiterlijken vorm, angstig vasthoudende aan het beeld en aan de letter. Aan ieder die door zijne ontwikkeling in staat werd den hoogeren zin er van te vatten bleef daartoe de weg steeds geopend.
Men heeft zich veelal ten hoogste verwonderd over de Egyptenaren dat zij de volgens hunne eigene leer onzigtbare en gegeheel geestelijke godheid konden voorstellen in de gedrochtelijke gedaante van een mensch met een dierenkop, van een boom, van eene zuil met dwarshouten, enz. - Hierop kan worden geantwoord niet alleen dat de onkundige zinnelijke onontwikkelde mensch aan eene zinnelijke voorstelling der godheid gansch natuurlijk behoefte gevoelde; maar ook zien wij hier iets geheel karakteristieks, bepaald aan de Oostersche godsdiensten eigen, t.w. dat bij hen het gevoel van diepen eerbied voor de godheid boven alles op den voorgrond stond, even als bij andere meer Westersche volken het gevoel van verwantschap tusschen goden en menschen meer levendig zich plagt voor te doen. Van daar dat b.v. de Grieken en Romeinen er volstrekt niet voor terugdeinsden om hunne goden in geheel menschelijke gedaante zich voor te stellen, terwijl de Oosterling een symbool, ja eene monsterachtige voorstelling meer met den eerbied aan de godheid verschuldigd overeenkomstig achtte. Zoo hebben (voegt Tiele hier zeer vernuftig aan toe) de Christenen nooit geheel vrede gehad met eene menschelijke afbeelding van den hemelschen Vader, al was zij door het penseel van een Rafaël of Michelangelo geschilderd; maar niemand, zelfs de strengste Protestant, ergert zich aan de zinnebeeldige voorstelling van God in den vorm van een (alziend) oog of van zijne werking in de gedaante eener duif. Met één woord, de voor onzen smaak vreemde figuren, waaronder de Egyptenaar de goddelijke

{==252==} {>>pagina-aanduiding<<}
wezens voorstelde, zijn met een zuiver geestelijke verhevene opvatting der godheid veel beter vereenigbaar dan de schoone, edele godengestalten van Hellas.
Evenzoo is het met die andere tegenstelling: het levendig besef van Gods eenheid, gepaard met de grootste veelvuldigheid, de bontste verscheidenheid der goddelijke personen. In het oude Egypte plagt men zeer duidelijk en krachtig zijn geloof aan de éénheid van God te belijden, en toch bloeide haast nergens het veelgodendom zoo welig als juist aan de oevers van den Nijl. Ook hier vindt T. de oplossing van het raadsel in dezelfde onderscheiding tusschen meer en minder ontwikkelde belijders der godsdienst. Het Monotheïsme was alleen voor het bewustzijn der meest gevorderden helder geworden. Het volk had er nog geen begrip van, en ergerde zich niet aan de veelheid der goden; doch elk koos zijn eigen god en vereerde dien meestal alsof hij de eenige ware. De geleerden zagen in de vele goddelijke personen slechts openbaringen, manifestaties, (geen emanaties) van den éénen onsterfelijken, ongeschapenen, verborgenen God. Men dacht: God is één en zijne manifestaties zijn zonder getal.
De Egyptische godsdienst behoort alzoo noch tot de uitsluitend monotheïstische, noch tot de overwegend polytheïstische, maar staat op het standpunt, waarop men de eenheid en geestelijkheid Gods met de veelvoudigheid zijner openbaringen poogt te verzoenen. Als zoodanig moet hij aan het begin van die ontwikkelingsrij geplaatst worden, die onder de oude godsdiensten in het monotheïsme der Joden haar toppunt heeft bereikt.
Wij eindigen ons verslag met den hartelijk gemeenden wensch dat het den geachten schrijver vergund worde zijne belangrijke taak verder voort te zetten en te voleindigen, en daarbij ook door zijnen arbeid de algemeene belangstelling in de wetenschap der godsdiensten steeds te zien toenemen.

Sibmacher Zijnen.





{==253==} {>>pagina-aanduiding<<}

III. Rechts- en Staatswetenschap.

Die Todesstrafe vom Standpunkt der Religion und der theologischen Wissenschaft. Eine von der Haager Gesellschaft zur Vertheidigung der Christlichen Religion gekrönte Preisschrift von A. Bitzius Pfarrer in Twann, Canton Bern. Leiden, D. Noothoven van Goor 1870. 76 pag. 8 -.
Het vraagstuk der afschaffing van de doodstraf blijft nog steeds aan de orde. Legio is het aantal grootere en kleinere geschriften waarin het uit alle mogelijke oogpunten bezien en gewogen wordt. Zelden misschien is aan eene sociale quaestie eene zoo grondige en uitvoerige discussie ten deel gevallen. Ook de dagbladpers, de groote motor van onzen tijd heeft zich niet onbetuigd gelaten. Zoo ooit, dan kan dit vraagstuk gezegd worden rijp te zijn voor eene oplossing. Van weerszijden is het proces met grooten ijver en onuitputtelijke scherpzinnigheid bepleit. De beslissing kan thans niet meer op grond van onvolledige toelichting worden uitgesteld.
Dat ook in Nederland die beslissing spoedig zal volgen, is bekend. Reeds eenigen tijd geleden is een ontwerp tot afschaffing der doodstraf bij de volksvertegenwoordiging ingediend, vergezeld van eene uitstekende memorie van toelichting. Dat ontwerp is in de afdeelingen der Kamer onderzocht, en op het voorloopig verslag is reeds het antwoord der regeering gevolgd. Het is dus waarschijnlijk dat het wetsontwerp weldra in behandeling zal komen en misschien zal reeds op het oogenblik waarin deze aankondiging in dit maandschrift verschijnt, de beslissing zijn gevallen.
Dat die beslissing ten nadeele van de doodstraf zal zijn, daarvan houden wij ons vast overtuigd. Misschien zijn wij te optimistisch maar wij kunnen ons niet voorstellen dat van het tegenwoordige Parlement iets anders te verwachten is. Alle gronden welke voor het behoud der doodstraf kunnen aangevoerd worden, zijn naar onze meening zoo weinig proefhoudend bevonden, dat de wettelijke afschaffing dier straf in Nederland, waar zij sedert tien jaren reeds feitelijk buiten werking is, niet kan uitblijven. Wij wachten dus met vertrouwen de toekomst af.
Hiermede is niet gezegd dat het ook hier ter lande der doodstraf aan verdedigers ontbreekt. Verre van daar. Onder alle gelederen der maatschappij vindt zij althans in theorie, hare

{==254==} {>>pagina-aanduiding<<}
voorstanders. Wij zeggen in theorie omdat wij zeer betwijfelen of allen, die thans zoo ijverig voor het behoud van schavot en beul strijden, wetende dat de straf toch niet meer wordt toegepast, bij hunne meening zouden blijven volharden, indien men werkelijk weder tot de toepassing overging. Velen zouden zich dan o.i. afvragen of hun oordeel niet eenigzins oppervlakkig was geweest en of eene straf, die uit het oogpunt der strafrechtspleging zonder twijfel niet aan de vereischten voldoet, welke aan de straf als zoodanig behooren gesteld te worden, werkelijk een voor de maatschappij zoo noodzakelijk kwaad moet geacht worden als zij ter goeder trouw meenden. Vooral in den laatsten tijd nu ook in Nederland voorbeelden van (zij 't ook misschien verschoonbare) rechterlijke dwalingen aan het licht zijn gekomen, verkrijgt de vraag of de maatschappij het vreeselijke wapen der doodstraf niet kan missen, eene dubbel gewichtige beteekenis. Een menschenleven onherstelbaar te vernietigen, terwijl de mogelijkheid van dwaling blijft bestaan, ziedaar iets dat zonder volkomen bewezen, onverbiddelijke noodzakelijkheid, niet mag geschieden. Met geene sophismen kan men tegenspreken dat b.v. de bekende Dirkje Veldhuizen, dertig jaren geleden, hoogst waarschijnlijk de doodstraf reeds zou ondergaan hebben vóordat de dwaling des rechters ontdekt was. Met het oog op zulke feiten is de vraag geoorloofd of dan de moderne staat die zich anders steeds op zijne kracht laat voorstaan, inderdaad nog zoo zwak is dat hij menschenoffers eischen moet, op gevaar af van een gerechtelijken moord te plegen.
Het ligt geenszins in onze bedoeling ter dezer plaatse in eene beschouwing te treden van de verschillende argumenten, die in de discussie over de doodstraf van weêrszijden zijn aangevoerd. Zij zijn genoegzaam bekend dan dat eene herhaalde bespreking nog de aandacht zou trekken. Aan het herkauwingsproces ook op wetenschappelijk gebied, moet eenmaal een einde komen. Wij willen echter naar aanleiding van het hierboven aangekondigde werk, eenige regelen wijden aan eene geheel bijzondere en buiten de grenzen van het eigenlijke strafrecht vallende soort van bezwaren, die vooral bij ons te lande tegen de afschaffing der doodstraf worden ingebracht.
Die bezwaren, hoe verwonderlijk het ook klinke, zijn van godsdienstigen (beter gezegd theologischen) aard. Het is bekend dat de orthodoxe richting in de hervormde kerk (ook in dit

{==255==} {>>pagina-aanduiding<<}
opzicht met de ultramontaansche eenstemmig) het behoud der doodstraf in haar programma heeft geschreven. Reeds hebben onderscheiden kerkeraden het noodig geacht op grond van hunne opvatting des bijbels, aan de Tweede Kamer adressen te richten waarbij ernstig op de verwerping van het ingediende wetsontwerp wordt aangedrongen.
In hoeverre de Tweede Kamer op die adressen acht zal slaan, weten wij niet. Naar onze meening echter behoort er in 't geheel geen acht op te worden geslagen en hebben die kerkeraden door als Collegies en niet als particuliere personen, zich met eene vraag van strafrechterlijken aard te bemoeien, de grenzen van hun werkkring overschreden. Hetgeen men met die adressen beproefd heeft, is niets anders dan eene reminiscenz van vroegere gelukkig vervlogen toestanden. In de tijden onzer republiek toen de hervormde geestelijkheid tot groot nadeel van het algemeen, een overwegenden invloed had en hare dogmatische opvatting ook aan de landsregeering als regel van staatsbestuur wilde voorschrijven, waren zulke adressen op hunne plaats. Zij behooren tot eene thans afgesloten periode waarin de Kerk heerschappij wilde voeren over den Staat, eene poging waarin zij maar altijd te dikwijls slaagde. Eene geschiedenis van al de rampen die de predikantenregeering over Nederland heeft uitgestort zou een zeer verdienstelijk werk zijn, dat ook heden ten dage, al is de vijand op verre na niet meer zoo te duchten, niet van praktisch nut zou ontbloot zijn. De moderne staat mag zich niet meer aan kerkelijke aanmatigingen storen. De verschillende kerkgenootschappen behooren zich vrij te mogen bewegen op het gebied dat hun toekomt, maar zich niet in zaken aan staatsbestuur of wetgeving (voorzoover die niet op de kerkgenootschappen zelven betrekking hebben) te mengen.
En inderdaad, waar moet het heen wanneer men in de 19e eeuw den bijbel niet alleen als eerbiedwaardig gedenkstuk der geloofsovertuigingen van vroegere tijden, of als richtsnoer van godsdienstig geloof en leven wil beschouwen maar ook aan de uitspraken van dat boek een onfeilbaar gezag op het gebied van wetenschap en wetgeving wil toekennen? Is men dan werkelijk verdwaald genoeg om niet in te zien dat bepalingen welke duizende jaren geleden, met het oog op het volk en den tijd waarvoor zij bestemd waren, misschien heilzaam waren, in de 19e eeuw niet dan onder beneficie van inventaris kunnen worden

{==256==} {>>pagina-aanduiding<<}
aangenomen? Is dan de wet der ontwikkeling opgeheven en is de wetenschap sedert Mozes of Christus geen enkelen stap voorwaarts gegaan? Het is o.i. onnoodig die vragen nader te beantwoorden. Het zou er met de tegenwoordige maatschappij al zonderling uitzien indien het antwoord ontkennend luiden mocht. Waarlijk men verhoogt door die ongerijmde, onbekookte eischen den eerbied voor den bijbel niet. Geen verstandig mensch, die als hij nadenkt, niet tot de conclusie moet komen dat de bijbel evenmin eene handleiding voor strafrecht kan zijn, als een compendium van astronomie. Wil men de doodstraf behouden op grond van eenige bijbeltexten, men hebbe dan ook den moed alle astronomische ontdekkingen te loochenen en aan de inquisiteurs recht te laten wedervaren die Galilei in staat van beschuldiging stelden omdat hij het gewaagd had in weêrwil van den bijbel, te beweren dat de aarde om de zon, en niet omgekeerd de zon om de aarde draaide. Ter eere der orthodox-hervormde kerk moet dan ook gezegd worden dat er onder hare leden in dit opzicht geen volkomen eenstemmigheid bestaat. Aan de gemelde kerkeraden mag misschien ook hunne begripsverwarring niet te sterk worden toegerekend. Hoogst waarschijnlijk hebben zij nimmer de moeite genomen uit een ander dan een zoogenaamd bijbelsch oogpunt de quaestie van de afschaffing der doodstraf te beoordeelen. Wellicht waren zij door hunne geheele opleiding daartoe ook buiten staat en was de geschiedenis van de beschaving en de ontwikkeling van het daarmede zoo nauwverwante staats- en strafrecht voor hen een gesloten boek. Doch de meer ontwikkelden weten beter. Getuige de uitspraak van den Groninger Hoogleeraar Gratama, grondig kenner van het strafrecht, zelf voorstander der doodstraf en tevens (wat in deze zaak van bijzonder belang is) der orthodoxe richting toegedaan. De meeste onzer lezers zullen zich de woorden door dien geleerde onlangs in een theologisch tijdschrift uitgesproken en in verschillende
dagbladen medegedeeld, nog herinneren. ‘Zoo men’ aldus zegt hij ‘stellige uitspraken van den Christus over de een of andere instelling kon aanvoeren, dadelijk zoude ik ze uit het debat over het behoud of de afschaffing dier instelling verwijderd willen hebben. Voor den toenmaligen maatschappelijken toestand geldend, zoude ik aan haar voor den tegenwoordigen toestand op grond van de ontwikkeling, de eerste der wetten die God der menschheid gaf, alle gezag ontzeggen. Maar de Christus ont-
{==257==} {>>pagina-aanduiding<<}
hield zich van alle dergelijke uitspraken. Hij, die daar leerde dat Zijn Koningrijk niet is van deze wereld.’
Op juister en kernachtiger wijze dan in deze woorden geschied is, kon het standpunt der theologie tegenover de doodstraf niet worden aangegeven. Zelfs volgens den orthodox-geloovigen Hoogleeraar moet de bijbel in het debat over de doodstrafquaestie niet gemengd worden. Ook dán niet indien kon worden aangetoond dat Christus zelf een voorstander dier straf geweest was, 't geen echter uit niets blijkt daar volgens den Heer Gratama, Christus zich volstrekt niet over deze zaak heeft uitgelaten.
Ook deze laatste woorden zijn van groote beteekenis. Wij zien daardoor toch de aloude waarheid bevestigd dat de bijbel in geenen deele duidelijk in zijne uitspraken is en dat ieder volstrekt nlet hetzelfde uit dat boek leest. De orthodoxe kerkeraden beroepen zich op Gods Woord. En een bekwaam geloofsgenoot komt hun nu verklaren dat zij zich vergissen en dat hij, hoewel van oordeel zijnde dat de bijbel in geen geval bij deze quaestie als richtsnoer mag dienen, daarenboven ook geene stellige uitspraken die voor de doodstraf pleiten zouden, in dat boek heeft gevonden, althans niet van den Christus aan wien hij dan toch ook wel eenig gezag zal toekomen.
Voorwaar eene merkwaardige verklaring waarvan wij akte nemen, al wisten wij het ook reeds dat de opvattingen over de uitlegging des bijbels talloos zijn, En indien nu dit niet kan ontkend worden, dan is reeds alleen daarmede (en afgezien van alle andere redenen) het vonnis uitgesproken over elke poging om aan den bijbel op strafrechterlijk gebied gezag toe te kennen. Want wanneer men aan de voorstanders der doodstraf op grond van godsdienstige gemoedsbezwaren hun eisch toewees, dan zou men aan de tegenstanders, als zij op hunne beurt trachtten aan te toonen dat de doodstraf met bijbel en Christendom strijdt, ook gelijk moeten geven. Men zou dan in dezelfde positie komen als de rechter in Wieland's Abderiten, die na de eene partij gehoord te hebben zeide: ‘de man heeft bepaald gelijk’ maar nadat de andere partij zich had verdedigd tot de conclusie kwam dat deze ook gelijk had. Het beste middel zou dan misschien daarin bestaan dat men zooals de Nederlandsche Spectator onlangs ondeugend heeft voorgesteld, de doodstraf behield voor allen, wier gemoedsbezwaren zich tegen de opheffing dier straf verklaarden, en ze afschafte voor alle anderen.

{==258==} {>>pagina-aanduiding<<}

Doch laten wij ernstig blijven, al mocht het ons ook eenige moeite kosten. Al zijn wij vast overtuigd dat bij de discussie in het Parlement aan de theologische gemoedsbezwaren weinig of geen gewicht zal worden toegekend en dat daaromtrent zal worden overgegaan tot de orde van den dag - het is en blijft echter van belang dat ook ten dezen aanzien juister begrippen worden gehuldigd en het volk door de werkelijk-deskundigen worde voorgelicht. Het is de schoone taak der wetenschap de dwaling in welken vorm en waar zij zich ook moge openbaren, te weêrleggen en te vernietigen. En het moet nu eenmaal erkend worden dat velen, die niet in staat zijn de quaestie in al haren omvang te overzien en uit het eenige juiste oogpunt te beoordeelen, ter goeder trouw in de meening verkeeren dat eene opheffing der doodstraf met hun godsdienstig geloof niet is te rijmen. Daar het nu van belang is dat eene wet zooveel mogelijk beantwoorde aan het bewustzijn van het volk, verdient elke poging om op deze zijde der quaestie een helder licht te doen vallen toejuiching. Bedenkt men dan verder dat de begrippen over moraal en over de wijsgeerige opvatting van het strafrecht in nauw verband staan met het geloof aan bepaalde godsdienstige leerstellingen dan ligt het voor de hand dat aan eene dergelijke poging niet alleen een theologisch maar tevens een meer algemeen belang moet worden toegekend.
Wij hebben daarom met ingenomenheid het werk van den heer Bitzius begroet en wij erkennen tevens gaarne dat na de lezing daarvan onze sympathie nog is toegenomen. De schrijver heeft zich tot taak gesteld alle bedenkingen van godsdienstigen en theologischen aard, welke tegen de opheffing der doodstraf worden aangevoerd, aan een nauwgezet onderzoek te onderwerpen. En hij is in die taak naar onze meening uitnemend geslaagd. Het Haagsch Genootschap heeft werkelijk der wetenschap een grooten dienst bewezen door dit werk der bekrooning waardig te keuren. Een der grootste verdiensten van den schrijver bestaat in zijne heldere beknopte en echt wetenschappelijke bewijsvoering. Blijkbaar is hij in zijn onderwerp geheel te huis en is geene enkele zijde daarvan aan zijne aandacht ontsnapt. Niet alleen theologen van beroep, maar ook juristen en in 't algemeen alle meer ontwikkelden zullen naar onze overtuiging van zijne meesterlijke uiteenzetting met voldoening kennis nemen. Zij zullen daarin niet alleen eene beschouwing over de uitspraken des bij-
{==259==} {>>pagina-aanduiding<<}
bels betrekkelijk de doodstraf vinden, maar tevens vele bedenkingen van wijsgeerigen aard, die nog steeds als gangbare munt in omloop zijn, naar hare waarde vinden geschat.
Bitzius komt tot het resultaat dat zoowel van het standpunt der godsdienst als der theologische wetenschap de bezwaren tegen de afschaffing der doodstraf als ongegrond zijn te beschouwen, en hij betoogt dit in de vier hoofdstukken waarin hij zijn werk heeft verdeeld. Vooraf gaat eene zeer belangrijke inleiding, waarin hij met korte en heldere trekken de geschiedkundige ontwikkeling van het vraagstuk schetst en aantoont dat de juiste oplossing alleen op historischen weg moet gezocht worden. Wat vroeger goed is geweest, omdat het doelmatig was, is nu op denzelfden grond slecht, als het niet meer aan het doel beantwoordt. De strijd over de doodstraf heeft in al hare phasen de waarheid dezer stelling aangetoond. In 't begin scheen die straf rechtmatig en noodzakelijk; vervolgens onmisbaar en daarom rechtmatig; dan rechtmatig maar in enkele gevallen niet meer noodzakelijk, terwijl eindelijk tegenwoordig het aantal steeds toeneemt van hen, die gelooven dat zij in de meeste gevallen niet meer noodzakelijk en daarom in die gevallen ook niet meer toelaatbaar en rechtmatig is Zoo is de quaestie inderdaad geheel van relatieven aard en valt zij samen met de algemeene cultuur-geschiedenis der menschheid. Die geschiedenis geeft volgens den schrijver recht tot de uitspraak: ‘Die Todesstrafe ist am Aussterben.’
Tegenover dit relatieve standpunt staan echter zij, die beweren dat in het vraagstuk der doodstraf niets relatief, maar integendeel alles absoluut is, m.a.w. dat zij een uitvloeisel is van het goddelijke en voor alle tijden verordende recht. Daarvoor nu voert men vooreerst de uitspraken der Heilige Schrift als bewijzen aan. En zonderling genoeg geschiedt dit beroep nog meer door juristen dan door theologen. Ten tweede vindt het goddelijk recht der doodstraf een verdediger in de Kerk als zoodanig. Verder vindt het zijne voorstanders onder de wijsgeerige theologen van den nieuweren tijd. Eindelijk ijveren onder het volk de geestelijken voor het behoud dezer volgens hen goddelijke verordening. Zóo splitsen zich de verschillende gronden in vier categoriën welke de schrijver achtereenvolgens beschouwt en onderzoekt. In zijn eerste hoofdstuk bespreekt hij dan de vraag: ‘Was sagt die heilige Schrift zur Todesstrafe?’

{==260==} {>>pagina-aanduiding<<}
(p. 7-33). Wij kunnen hier ter plaatse den schrijver in alle zijne gronden niet op den voet volgen. Het komt ons echter voor dat hij ook voor niet-theologen op afdoende wijze heeft aangetoond, hoe onhoudbaar de stelling is van hen die in den bijbel steun voor de doodstraf zoeken. Geheel in overeenstemming met de hierboven aangehaalde woorden van den Hoogleeraar Gratama betoogt hij dat tot eene juiste verklaring van de op deze zaak betrekkelijke bijbeltexten twee zaken noodig zijn, dat men namelijk nauwkeurig acht moet geven zoowel op den tijd, waarin zij vermoedelijk zijn ontstaan als op den samenhang, waarin wij ze tegenwoordig vinden. Hij toont dan aan in welken toestand de oud-testamentische wetgeving het Israëlitische volk vond. De bloedwraak heerschte in hare volle uitgestrektheid. En nu is, zooals Bitzius in eene zeer belangrijke en overtuigende uiteenzetttng van een groot aantal bijbeltexten betoogt, de strekking der Israëlitische wetgeving juist vooral hierin zichtbaar dat zij die bloedwraak tracht te beperken en te verzachten voorzoover dit den nog zwakken staat tegenover de ingewortelde volkszeden mogelijk is. ‘Es zieht überhaupt ein Zug nach Beschränkung des Blutvergiessens auch des obrigkeitlichen, durch Israël.’ Ziedaar het resultaat waartoe de schrijver na zijn onderzoek komt. De sporen der oude bloedwraak vinden wij nog in de woorden van Genesis 9:6, ‘wie des menschen bloed vergiet, diens bloed zal door den mensch vergoten worden’ maar reeds in Genesis 4:15 vinden wij verhaald hoe God Kain aan de welverdiende bloedwraak onttrok. De geheele verdere geschiedenis van Israël die de schrijver ons ontrolt, openbaart ons hoe langsamerhand ook bij dat volk de strafrechtspleging in vergelijking met vroegere toestanden zachter werd. Vernietiging van den misdadiger is niet meer het laatste woord. Ezechiël 18:23; 33:11 verklaart de Heer zelf dat hij geen behagen schept in
den dood, maar in het leven en de bekeering van den goddelooze. Doch wij willen niet verder hierbij stilstaan. De onpartijdige lezer van Bitzius' werk zal met ons moeten erkennen dat hij de gewone oud-testamentische argumenten voor het behoud der doodstraf, niet alleen nauwkeurig gewogen, maar ook gedood heeft. De schrijver gevoelt zich dan ook in zijne argumentatie zóo sterk dat hij een hoogst belangrijke tegenwerping welke aan de verdedigers der doodstraf kan worden tegengeworpen, slechts ter loops aanroert, (p. 28)

{==261==} {>>pagina-aanduiding<<}
Vooreerst toch kan men met recht zeggen dat voor den Christen de wettelijke voorschriften van het Oude Testament geen verbindende kracht meer hebben. Maar ten tweede indien de tegenstanders al gelijk hadden in hunne bewering van het tegendeel, indien dus het Oude Testament ook voor het hedendaagsche strafrecht als norma moet gelden, waarom zijn zij dan zoo inconsequent om de doodstraf niet voor alle misdaden te eischen waarvoor zij in Israël noodig werd geacht? Waarom vorderen zij dan ook niet dat die straf evenals bij de Israëlieten, ook thans nog tegen tooverij, afgodendienst, paederastie, echtbreuk en bloedschande bedreigd zal worden? Eischt het goddelijk recht tegenwoordig dan alleen den dood des moordenaars? Zoo ja, dan is er eene verandering in dat recht gekomen, waardoor juist het absolute, goddelijke karakter zou zijn opgeheven. Moeten wij Israëls wetgeving volgen, wij mogen dan ook geen doodstraf tegen hoogverraad, brandstichting en andere misdrijven bedreigen, waarin het Oude Testament niet schijnt voorzien te hebben. Van de bijbelvaste verdedigers der doodstraf mag men waarlijk eene volledige oplossing dezer bedenkingen vorderen, waaraan zij zich echter nog niet gewaagd hebben.
Vervolgens tot het Nieuwe Testament overgaande herinnert de schrijver er aan dat Christus nergens eene stellige uitspraak over de doodstraf heeft gegeven. Hij betoogt dan verder dat de letter der wet van het Oude Testament voor Christus nimmer als eene autoriteit gegolden heeft, getuige o.a. zijne meening over den Sabbath, en dat blijkbaar steeds tegenover de strafwet door hem de zedewet gesteld wordt. Alle zijne uitspraken betreffen niet de misdaad zooals die door de strafwet wordt bepaald en gestraft, maar de schuld van den zondigen mensch. Ook het recht der wedervergelding, de talio wordt door Christus niet erkend en tevens verzet hij zich tegen de toepassing der doodstraf ook dan als die door het ruwe, nog onontwikkeld volksbewustzijn gevorderd wordt. Waar het volk den dood der overspelige vrouw eischt, daar roept hij hun toe: ‘Wie van u zonder zonde is, werpe den eerste steen op haar.’ Christus in éen woord was streng tegen de zonde, maar mild tegen den schuldige; zedelijke verbetering, reiniging des harten ziedaar wat de verheven stichter des Christendoms predikte; de regeling van het strafrecht viel buiten zijne taak; Zijn Koningrijk was niet van deze wereld. Onmogelijk is het dan ook in de woorden

{==262==} {>>pagina-aanduiding<<}
dat ieder die het zwaard trekt door het zwaard zal vergaan, eene sanctie der doodstraf te ontdekken. Die woorden hebben juist betrekking op een ruwen toestand der maatschappij waarin ieder zich zelven buiten de wet om recht wil verschaffen. Die dat wil loopt gevaar krachtens de toepassing van zijn eigen beginsel den ondergang te vinden en daartegen verheft Christus zijne waarschuwende stem.
Het recht der overheid om de doodstraf uit te spreken is door Christus nooit betwist, maar evenmin heeft hij ooit beweerd dat dit recht absoluut en voor alle tijden en omstandigheden moest worden toegepast.
Meer dan zonderling mag verder het argument heeten dat de doodstraf door God zoude gevorderd worden omdat Christus zelf, als plaatsvervanger voor de zonden der menschheid is gedood. Inderdaad men is geneigd bij dit argument te vragen: ernst of kortswijl? Veeleer toch zou men moeten aannemen dat wanneer één persoon reeds voor allen de doodstraf heeft ondergaan, deze daardoor voor 't vervolg is opgeheven, terwijl verder de enkele moord nimmer meer met de doodstraf zou kunnen gestraft worden, wanneer de zonde van het geheele menschdom, die duizende moorden in zich bevat, door den dood van Christus geboet is. De straf voor enkelen moord zou dan voorzeker zeer veel te hoog zijn. Doch genoeg van deze frommen Spielereien zooals Bitzius het terecht uitdrukt.
Dat verder de woorden van Paulus ‘de overheid draagt het zwaard niet te vergeefs,’ zij is Gods dienaresse enz. Rom. 13:1-4 (door Bitzius het zware geschut der tegenpartij genoemd) niets bewijzen, wordt door hem p. 30-32 overtuigend aangetoond. Want vooreerst beteekent zwaard hier niet het beulszwaard, maar veeleer het symbool van de macht der overheid. En ten tweede heeft Paulus evenmin als Christus het recht van den staat in dit opzicht ontkend, maar ook tevens nergens verklaard dat alle volgende geslachten voort moesten gaan met ophangen, verbranden enz. Ook hij bemoeide zich niet met strafrechterlijke vragen. ‘Erst seinen Nachfolgern gebührt die Ehre das Richtschwert, welches der blutmüden Hand der Obrigkeit entsinken wollte, aufgefangen und im Namen Gottes, Christi und Pauli ihr neu in die Hand gedrükt zu haben. Daran ist Paulus unschuldig’ (p. 31).
Ook de overige apostelen leeren niets dat voor de doodstraf

{==263==} {>>pagina-aanduiding<<}
als goddelijke instelling zou pleiten. Veeleer verkondigen zij evenals Christus en Paulus waarheden welke, als ze de wereld zullen overwonnen hebben, ook de doodstraf onvoorwaardelijk vernietigen. De Christen vertrouwe de wraak aan Gods hand toe; hij overwinne het booze door het goede; niet de vrees maar de liefde is het beginsel van den christelijken wandel. Dringen deze beginselen in een volk door, dan zal ook uit de strafwet elke als bloot afschrikkingsmiddel bedreigde straf als onzedelijk en krachteloos verdwijnen.
De schrijver trekt dan zijne beschouwingen aldus te samen. Onder het Oude Testament is de politieke en godsdienstige wetgeving nog niet gescheiden; beide worden met elkander verward. Echter is in deze verwarring eenerzijds duidelijk het godsdienstige streven zichtbaar om de ruwheid des volks te verzachten en daaraan steeds meer en meer offers te ontrukken, terwijl anderzijds het toenemende politieke bewustzijn de doodstraf in vele gevallen waarin zij door de priesters bedreigd wordt, niet meer tot uitvoering laat komen.
Onder het Nieuwe Testament daarentegen wordt de politieke en godsdienstige wetgeving gescheiden. Christus en zijne volgelingen erkennen het recht van den staat om op zijn gebied de doodstraf toe te passen, maar voor het gebied waarop zij zich bewegen, willen zij die straf niet. Tevens wordt echter de doodstraf door de nieuwe grondbeginselen welke het Christendom der menschheid inplant, langzaam ondermijnd en haar het voorwendsel van rechtmatigheid en noodzakelijkheid ontnomen.
In het tweede Hoofdstuk van dit werk wordt de vraag behandeld: ‘Was sagt die Kirchengeschichte zur Todesstrafe? p. 33-44). De Christelijke kerk in de eerste tijden van haar bestaan was zeer vijandig tegen de doodstraf gezind. Tertullianus en Lactantius hebben zich tegen die straf zeer sterk uitgelaten. Ook later toen onder Constantijn de kerk in nauwe betrekking tot den staat kwam, werd wel is waar het recht van den staat om de doodstraf toe te passen, door haar niet meer betwist, maar deed de kerk toch al het mogelijke om de strenge toepassing der wet te verzachten en genade voor recht te doen gelden. Gedachtig aan het woord van Augustinus: ‘Voor verbetering van den levenswandel is er geene andere plaats dan deze aarde,’ wilde de kerk den misdadiger niet door een gewelddadigen dood de mogelijkheid van boete en berouw ontnomen zien. En ge-
{==264==} {>>pagina-aanduiding<<}
durende de geheele eerste helft der Middeleeuwen, toen de kerk zich tegenover den nog zwakken staat jeugdig en krachtig gevoelde, bleef zij door dezen geest bezield. Toen echter begon allengs eene verandering zich te openbaren. De ketterij stak het hoofd op. De kerk begon zich zwakker te gevoelen. Zij zocht en vond steun bij den staat en liet de ketters meedoogenloos ter dood brengen. Doch zoo sterk was nog de macht der oude leer dat de kerk zelve niemand ter dood veroordeelde, maar den ketter aan de wereldlijke macht overgaf, teneinde op deze huichelachtige wijze, althans nog in naam haar beginsel te handhaven. Gewis zijn de toenemende verbastering van het strafrecht en de talrijke wreede doodstraffen welke aan het einde der Middeleeuwen in zwang waren, voor een groot deel ook daaraan toe te schrijven, dat de kerk door haar dorst naar ketterbloed de zedelijke macht welke zij tot nu toe over de wereldlijke rechtspraak had uitgeoefend, zelve gebroken had.
De Hervorming bracht in dezen toestand geene verbetering. Veeleer het tegendeel. De protestantsche kerk had nog meer dan de catholijke den steun van het staatsgezag noodig. Zij verlangde een krachtigen staat en meende dit ook door een hard strafrecht te bereiken. Vooral Luther, hoewel hij in tegenspraak met Calvijn, tegen het dooden van ketters was, verklaarde zich overigens als een bepaald voorstander der doodstraf. Hij achtte het zelfs de plicht van ieder Christen om, als de overheid een scherprechter noodig had en deze toevallig niet bij de hand was, diens functiën vrijwillig waar te nemen. De oproerige boeren moesten volgens zijn raad als honden worden doodgeslagen. (Welk een verschil met het gevoelen van Tertullianus die den Christenen het dingen naar openbare ambten ontried, omdat zij daardoor in de noodzakelijkheid zouden kunnen komen tot de toepassing der doodstraf mede te werken, en die zelfs verlangde dat geen Christen eene terechtstelling zou bijwonen! En welk eene overeenkomst met den ultramontaanschen De Maistre die twee eeuwen later den beul als de spil beschouwde, waarop de geheele maatschappij zich bewoog!) Luther's slecht voorbeeld werkte aanstekend. De protestantsche kerkmachten beijverden zich zooveel mogelijk om de wereldlijke regeeringen almachtig te maken en door afschrikking het gezag te handhaven. Toen daalt eene nacht van twee eeuwen over het strafrecht neder. ‘De wetgevers hebben in ruwheid en woestheid met de mis-
{==265==} {>>pagina-aanduiding<<}
dadigers gewedijverd en, laten wij het maar bekennen, meer dan eens zijn zij in die vreeselijke worsteling overwinnaars gebleven.’ In deze woorden van Rossi is het strafrecht van dien tijd uitnemend gekenschetst. Eindelijk is honderd jaren geleden, de dageraad eener betere toekomst aangebroken. Doch het was niet de kerk, die dit bewerkte, maar het humanisme. Wel hebben eenige harer uitstekendste vertegenwoordigers hunne stem tegen de doodstraf verheven, maar het is hun niet gelukt de kerk weder
tot hare oorspronkelijke zuivere leer terug te voeren. Het eigenlijk gezegd kerkelijk element bleef de doodstraf verdedigen en de kerk zonk zoo diep dat zij tegenwoordig zelfs bij juristen en philosophen om bewijsgronden voor de doodstraf bedelt.
Tot zoover Bitzius. Was het onze schuld als wij bij het lezen zijner zoo logische en meesterlijke uiteenzetting onwillekeurig dachten aan de stelling die Auerbach in zijn laatsten roman ‘das Landhaus am Rhein’ aan een zijner personen in den mond legt, dat namelijk alle groote schreden op het gebied van de ontwikkeling der menschheid, in den laatsten tijd niet door maar in weerwil van de kerk zijn tot stand gekomen?
Hoofdstuk III draagt tot opschrift ‘was sagt die theologische Speculation zur Todesstrafe?’ (p 44-67.) Vooral dit hoofdstuk bevestigt onze meeniug dat Bitzius' beschouwingen over de doodstraf niet alleen voor theologen van beroep, maar ook voor juristen en in 't algemeen voor allen die zich over deze quaestie eene meening willen vormen gewicht hebben. De speculatieve gronden toch die (buiten het beroep op de Heilige Schrift) door velen voor het behoud der doodstraf worden aangevoerd worden in dit gedeelte van het aangekondigde werk nauwkeurig gewogen en...te licht bevonden. Vooraf wederlegt de schrijver de dwaling als zoude de voorstelling die de mensch over de onsterfelijkheid koestert, op zijn oordeel voor of tegen de doodstraf een wezenlijken invloed uitoefenen, ja dit oordeel bepalen. Zoowel toch onder hen, die aan eene persoonlijke onsterfelijkheid gelooven, als onder hen die haar ontkennen, treft men vooren tegenstanders der doodstraf aan. En dit ligt in den aard der zaak. Want hij die aan een persoonlijke onsterfelijkheid gelooft kan aan dit leven zoowel eene hooge als een geringe waarde hechten, al naarmate hij het meer beschouwt als een nimmer terugkeerenden tijd van voorbereiding, of wel uitsluitend

{==266==} {>>pagina-aanduiding<<}
als den ingang tot een beter leven. In het eerste geval zal hij geneigd zijn om de doodstraf welke alle verdere voorbereiding onmogelijk maakt, af te keuren; in het tweede daarentegen zal hij tegen die straf minder bedenking hebben daar volgens die beschouwing de misdadiger hier boven zijn hier op aarde verbeurd leven, verbeterd en gelouterd kan voortzetten en de hoogere rechter de misslagen die de aardsche rechter misschien begaan heeft, weder zal herstellen. In beide gevallen dient echter, zoo als de ervaring leert, deze verschillende beschouwing niet zoozeer om een nog niet gevormd oordeel over de quaestie vast te bepalen, maar veeleer om aan een reeds gevestigde meening vóór of tegen de doodstraf verderen steun te geven. (Van zelf denken wij hier aan de onsterfelijkheidsleer waarmede Bismarck in het Noord-Duitsche Parlement onlangs de doodstraf heeft verdedigd; zijn ‘mors janua vitae’ strekte niet zoozeer tot grond als wel tot steun voor zijn gevoelen). Eveneens kan iemand die aan geene persoonlijke onsterfelijkheid gelooft, aan het aardsche leven eene bijzonder groote waarde of wel bijna geen waarde toekennen. Eene groote waarde omdat volgens hem met dit leven alles ophoudt; geringe of geen waarde als hij meer van het standpunt uitgaat dat de mensch volkomen gelijk is met het dier en zijn dood derhalve niet meer beteekent dan de dood eener mug. Naarmate de eene of andere opvatting bovendrijft zal de loochenaar der persoonlijke onsterfelijkheid geneigd zijn den misdadiger in het leven te behouden, of zijn dood als eene geheel onverschillige zaak te beschouwen.
Bitzius treedt dan in eene beoordeeling der bewijzen die volgens de theologische bespiegeling voor de doodstraf moeten pleiten en die hij verdeelt in 1o het theocratische bewijs 2o het moreele bewijs 3o het psychologische bewijs. Het zou ons te ver leiden indien wij ook slechts in een kort begrip zijn oordeel over die verschillende trouwens genoegzaam bekende en wederlegde bewijzen wilden teruggeven. Alleen de lezing zelve van het geheele aaneengeschakelde betoog des schrijvers kan een juist denkbeeld daarvan geven. Vergenoegen wij ons daarom met enkele opmerkingen.
Het theocratische bewijs gaat uit van de stelling dat Gods gerechtigheid de toepassing der doodstraf door de overheid vordert. Het gaat dus uit van de natuur Gods. Bij zijne wederlegging toont Bitzius o.a. duidelijk aan hoe beleedigend deze

{==267==} {>>pagina-aanduiding<<}
opvatting voor de Godheid is daar volgens haar God voorgesteld wordt als een nijdig, wraakzuchtig wezen, die voor zijn persoonlijke bevrediging bloedige straffen noodig heeft.
Het moreele bewijs stelt in de plaats van Gods gerechtigheid, eene aan de straf zelve onafscheidelijk verbonden gerechtigheid en acht de doodstraf volgens haar innerlijk wezen de eenige gerechte straf voor moord. (M.a.w. dit bewijs is niets anders dan een verfijnde opvatting van de talio of vergeldingstheorie). Bitzius betoogt daartegen dat juist de doodstraf in geen enkel opzicht aan de eischen beantwoordt welke de moralist aan de straf, zal deze een gerechte zijn, stelt. De doodstraf is volgens hem niet zeker treffend, niet innerlijk noodwendig, en tast daarenboven alleen het ligchaam, niet de ziel, den zetel der zonde aan. Zij is derhalve geene passende vergelding voor den moord. Is daarenboven moord wel de grootste zonde, die alleen met den dood voldoende kan gestraft worden? Moet de moralist niet eveneens vorderen dat b.v. ouders die hunne kinderen opzettelijk naar ligchaam en geest te gronde richten met den dood gestraft worden. Men bedenke verder dat het begrip van moord voor oneindig vele schakeeringen vatbaar is. Ontelbaar zijn tevens de overgangen tusschen moord (doodslag met voorbedachten rade) en eenvoudigen doodslag. Het gaat reeds daarom niet aan te beweren dat moord steeds met den dood moet gestraft worden. Door een zoo algemeene stelling waaronder de meest verschillende gevallen te samen worden gevat, wordt zeker aan den eisch der gerechtigheid niet voldaan.
Zeer juist zijn ook deze woorden: ‘Zugegeben das grösste Verbrechen sei mit der höchsten Strafe zu belegen ist diese höchste Strafe gerade die Todesstrafe? Ist diese überhaupt eine Strafe? Schneidet sie nicht vielmehr das Gericht und die Vergeltung, welche Gott über das ganze natürliche Menschenleben zu vertheilen pflegt, mitten entzwei, macht sie nicht die für den Moralisten erhabenste Strafwirkung, die innere Ausgleichung des Sünderherzens mit der Gerechtigkeit, dessen freiwillige Unterwerfung unter das Gesetz in gar vielen Fällen geradezu unmöglich? Doch sei Todesstrafe eine Strafe, ist unsere moderne Todesstrafe dann auch die höchste Strafe? Sie war es nicht zu allen Zeiten, etc.
Volgens het psysologisch bewijs is de doodstraf onmisbaar omdat door die straf de gerechtigheid in het gemoed des misdadigers

{==268==} {>>pagina-aanduiding<<}
moet hersteld worden. De moordenaar kan zijne misdaad niet anders verzoenen dan dat hij den gewelddadigen dood dien hij een ander heeft toegebracht, ook zelf ondergaat. De noodzakelijkheid van innerlijke verzoening en boetedoening is de kern dezer theorie.
Onder de vele gegronde bedenkingen welke Bitzius tegen dit bewijs heeft, voert hij o.a. ook aan dat dan slechts die misdadigers welke berouw aan den dag leggen, met de doodstraf kunnen gestraft worden, terwijl verharde boosdoeners zoo lang moeten blijven leven totdat ook bij hen waarachtig berouw zich begint te openbaren. Op die wijze zou men echter aan de grootste misdadigers een privilegie toekennen boven hen die nog niet geheel verdorven zijn. Daarenboven gesteld dat men een berouwhebbend misdadiger ter dood brengt, dan is daardoor nog niet voldaan aan de innerlijke verzoening die volgens de theorie in het hart des misdadigers moet plaats hebben, tenzij hij den dood vrijwillig ondergaat. Ware verzoening toch is ondenkbaar, wanneer de dood, die haar moet teweeg brengen, niet door hem zelven gewild wordt, maar als een onvermijdelijk kwaad wordt ondergaan. Men zou aldus den misdadiger de keuze moeten geven tusschen de doodstraf en gevangenisstraf.
Bitzius merkt dan verder op deze theorie aan dat door haar de wezenlijke boete en verzoening door een verbeterd leven geheel onmogelijk wordt gemaakt. “Eine Bekehrung im Angesicht des Schaffots” (zoo zegt hij) ist das Ideal der landläufigen, protestantischen Bekehrung: unendliche schuld von Seiten des Verbrechers, unendliche Gnade von Seiten Gottes, Bekehrung, Tod, ein leibhaftes Traktätchen. Es ist hohe Zeit, dass wir uns in diesem Punkt mit der Katholischen Kirche wieder auf einen gemeinsamen Boden begeben, und nur darüber wachen, dass es wirkliche Früchte bleiben, das will sagen, dass sie aus der Busse hervorgehen und von reiner Liebe zu Gott getragen seïen.’
In het vierde en laatste hoofdstuk met den titel ‘was sagt das geistliche Amt zur Todesstrafe?’ p. 67-74 bespreekt de schrijver de vooroordeelen die nog onder de geestelijken vooral op het platte land ten aanzien der doodstrafquaestie bestaan en zet hij de redenen uiteen waarom die vooroordeelen nog zooveel ingang vinden. De ijverige gemoedelijke geestelijke ziet zoo gaarne in de terechtstelling des misdadigers eene openbaring van de macht der overheid en der gerechtigheid Gods. Meestal brengt zijne praktijk hem niet met misdadigers in aanraking en

{==269==} {>>pagina-aanduiding<<}
veelal met geen diepe menschenkennis begaafd is hij allicht geneigd de menschen oppervlakkig in goeden en boozen te onderscheiden en de laatsten veel gruwelijker te achten dan zij inderdaad zijn. Weinig bekend met den tegenwoordigen toestand van het gevangenisstelsel (in sommige plaatsen ook juist omdat hij er mede bekend is) ziet hij in eene levenslange gevangenis geen middel tot verbetering des misdadigers. Bij de toepassing der doodstraf daarentegen acht hij eene wezenlijke bekeering door den invloed der godsdienst veel meer mogelijk. ‘Ist er ein eifriger Pfarrer und wird er selbst zum “auströsten” berufen so kann er sich unter Furcht und Zittern fast freuen, dass hier ein Fall an ihn herantritt, wo diese Religion, ungehindert durch Nebensächliches, Weltliches, Verhüllendes, rein, gross und durchschlagend wirken muss.’
De schrijver treedt dan in een vergelijking van den tegenwoordigen toestand met dien van honderd jaren geleden; hij schetst de onzekere strafrechtspleging en het ellendige strafstelsel van dien tijd, vergelijkt het met onzen tijd, en beschrijft eene executie in het jaar 1769 en eene eeuw later, om dan tot de conclusie te komen dat voor de opvatting van den geestelijke, zooals die boven geschilderd is, eene eeuw geleden volgens de toenmalige begrippen meer viel te zeggen dan thans, nu de zekerheid dat de straf op de misdaad zal volgen veel meer afschrikkende kracht heeft gekregen dan de wreedste en bloedigste executies ooit konden teweeg brengen. Hij beschrijft den demoraliseerenden invloed welken die executies op het volk uitoefenen en stelt ons den geestelijke voor oogen zooals hij van het schavot terugkeert, waar hij den misdadiger de laatste woorden van troost heeft toegesproken en de gedachten die zich aan zijn geest opdringen als hij in zijn onmiddellijke omgeving den indruk der terechtstelling nagaat.
Nog eens en ten slotte geven wij het woord aan hem zelven. De geestelijke keert naar zijne pastorij terug. ‘Unterwegs in den Wirtshäusern wilder Lärm, Gelächter, Streit, am Tage darauf in der Zeitung die Erzählung von einer blutigen Schlägerei keine Stunde vom Schaffot, von Kindern, die unter sich Hinrichtung gespielt haben, von Roheiten der Henkersknechte, von allerlei Aberglauben, getrieben mit dem Blute oder mit Körpertheilen dessen, der nun ausgelitten hat; in seinem Amt noch lange das Gefühl, dass das Volk aufgeregt durch das blutige Schauspiel,

{==270==} {>>pagina-aanduiding<<}
für das einfach erbauende Gotteswort allen Sinn verloren hat; vor seinem wachen, wie vor seinem schlafenden Auge jene Gestalt; in seiner Gemeinde eine Familie in anauslöschliche Schande gestürtzt, heimathlos in ihner eignen Heimath. Ein Begräbniss - der Knabe eines hingerichteten Brandstifters. Er liegt in U.....Er starb an gebrochenem Herzen.’
Wat dunkt u, zou welsprekender pleidooi tegen de doodstraf denkbaar zijn?

Gorinchem 8 Mei 1870.
D.J. Mom Visch.

IV. Wis- en Natuurkunde.

Theorie der cijferkunst door J.J.c. Donck. Leeraar aan de Rijkskweekschool voor Onderwijzers te Haarlem. Tweede deel. Haarlem, de Erven Loosjes. VIII en 328 en 4 bladz. 12o. Prijs ƒ 1,50. Deel I en II. Prijs ƒ 3, -.



Beginselen der algebra door Dr. Colenso. Deel I en II. Uit het engelsch door Dr. S.R.J. van Schevichaven, Leeraar in de Wis- en Natuurkunde aan het Gymnasium te Amsterdam. Eerste deel. Tweede druk. te Sneek, bij van Druten en Bleeker, VIII en 284 blz. 8o. - Tweede deel. VI en 348 blz. 8o. Prijs ƒ 4,05.
Het tweede deel van de theorie der cijferkunst bevat hoofdstuk VI tot XI, die evenzeer doorloopen als de nummers No. 469 tot 731.
Het zesde hoofdstuk (blz. 1-88) behandelt de vergelijkingen, de reken- en meetkundige verhoudingen, de rekenkunstige, meetkunstige en harmonische evenredigheden en reeksen in 7 §; waarbij 28 opgaven (blz. 19) 30 opgaven (blz. 41), 28 opgaven (bladz. 54), 25 opgaven (bladz. 78) en 12 opgaven (blz. 88). Het zevende hoofdstuk (bladz. 89-116) behandelt in 4 § de theorie en het gebruik van de logarithnen in het algemeen, en van de Briggiaansche in het bijzonder, met 30 opgaven tot slot (bladz. 114). Het achtste hoofdstuk (bladz. 117-142) behandelt de talstelselsels in het algemeen, en den invloed daarvan op de behandeling der getalien in 5 §, met 42 opgaven ter toepassing (blz. 139) Hier worden onze gewone cijfers gebruikt, en als

{==271==} {>>pagina-aanduiding<<}
eene hoeveelheid door twee cijfers moet worden uitgedrukt, bijv. 11 in het twaalftallige stelsel, dan worden beide cijfers door een boogje verbonden, 
{== afbeelding 	==} {>>afbeelding<<}
    
. Deze schrijfwijze, die veel gemak oplevert, omdat het niet noodig is, nieuwe getalteekens in te voeren, lijdt evenwel aan een groot gebrek, de ongelijke plaats die nu iedere rang van het stelsel inneemt. Door daarop niet te letten zijn bijv. op blz. 119, bij eene optelling in het 11 tallige stelsel, de cijfers van den 6den rang geplaatst boven het cijfer van den 5den rang in de som: dit komt ook verder voor, en maakt de uitgewerkte bewerkingen somtijds bijna onbegrijpelijk. Thans gaat de schr. over tot de benoemde getallen en behandelt in het negende hoofdstuk (blz. 142-206) (8 §) de grootheden, het meten der grootheden, hare gemeene maat, evenredigheden in grootheden, stelsels van maten, gewichten en munten, met 31 opgaven (bladz. 159) en 64 opgaven (bladz. 201). Het tiende hoofdstuk (2 §) beschouwt de gevallen, waarin eene grootheid op eene evenredige wijze van eene of meer andere grootheden afhangt, en de toepassing van de evenredigheden op het oplossen van verschillende vraagstukken in het dagelijksch leven voorkomende (blz. 267-222). Het elfde hoofdstuk eindelijk (blz. 222-320) behandelt de toepassing van de leer der evenredigheden tot het oplossen van verschillende vraagstukken in 9 § met 52 opgaven (blz. 303). Daarna komen onder dit hoofdstuk nog enkele beschouwingen, die hier zeker niet te huis behooren, en wier plaats daarentegen in dit leerboek zeer bepaald was aangewezen: vooreerst (blz. 309) ‘over de figuren - of veelhoekige (polygonaal) getallen,’ dat bij het zesde hoofdstuk behoort. Vervolgens komt er (bladz. 314), ‘nog iets voor over de tijdrekening: het bepalen van den datum der algemeene christelijke feestdagen’, terwijl reeds in het negende hoofdstuk (blz. 181) bij
de leer der maten, gewichten en munten ook de tijdmaten werden behandeld; zij komen daar voor tusschen de maten voor temperatuur en de hoekmaten.
Ook dit tweede deel bevat zeer veel goeds: jammer slechts is het, dat de schr. ook hier zich heeft laten medeslepen om zich telkens te brengen buiten de grenzen van zijn boek, zoo als men die ten minste moet opmaken uit de inhoudsopgave en uit het standpunt, waarop hij zich plaatst. Dit heeft dan ten gevolge dat hij punten behandelt, die hier noch bij het onderwerp, noch bij de leerlingen, die hij zich voorstelde, te huis

{==272==} {>>pagina-aanduiding<<}
behooren, en misschien daardoor dikwijls geheel misplaatst of zelfs fout zijn.
Zoo behandelt hij de vergelijkingen met een of meer onbekenden en van den eersten of van hoogere graden door elkander; spreekt bij wijze van aanmerking over onderling afhankelijke en onderling strijdende vergelijkingen: voor het laatste geval kan het voorbeeld 3 x + y = 15 en 5 x + 2 y = 31 hier zeker niet dienen. Als voorbeeld van eene vergelijking van den eersten graad met twee onbekenden geeft hij op x - 5y = 0 en 3 xy - 5 (x+y) = 0, zonder te bemerken dat dit stelsel van den tweeden graad is, en ook de oplossing x = 0, y = 0 toelaat. Op dezelfde wijze ontbreekt op bladz. 7 bij x3 + 4 x = 40 x de wortel x = 0. De uitspraak blz. 16 ‘de bewerkingen waardoor men tot eene eindvergelijking komt, of waardoor de onbekenden op ééne na geelimineerd worden, is geheel en al onafhankelijk van den graad der vergelijkingen: de weg is derhalve reeds aangewezen,’ is in dit leerboek zeker even overbodig, als zij onwaar is.
Wil men nog een voorbeeld, zoo vindt men blz. 67 het een en ander over divergeerende en convergeerende reeksen, dat hier niet te huis behoort, maar dan ook veel onjuistheden bevat; waar hij bijv. van de som eener divergeerende reeks spreekt en daarentegen verklaart, dak ‘van eene convergeerende reeks zoowel de som van een oneindig als van een bepaald getal termen gegeven kan worden’. Daarbij komt nog dat die benamingen alleen voor oneindige reeksen kunnen gelden, en dus zelfs geene beteekenis hebben bij eindige reeksen.
Dergelijke onnauwkeurigheden doen, meen ik, veel kwaad, meer dan men gewoonlijk vermoedt: later toch is het bezwaarlijk, de scheeve voorstellingen, die er ontstaan zijn, weder te verwijderen. En een dergelijk bezwaar heb ik tegen de weinig logische methode, om van het mindere tot het meerdere te besluiten, zonder daartoe gerechtigd te wezen; ik meen, dat er weinig zaken zijn, die meer strijden tegen de beginselen der paedagogie, omdat het den aanstaanden onderwijzer op den dwaalweg voert, en dat zulks vooral bij een boek als het onderhavige niet mag voorkomen. En toch ontmoet men het herhaaldelijk: zoo volgt bijv. blz. 7 op de aanmerking, ‘dat in de vergelijking x3 = 36, zoowel x = - 6, als x = 6 aan haar voldoet’ onmiddellijk: ‘Hieruit volgt weder, dat men bij het op-
{==273==} {>>pagina-aanduiding<<}
lossen van eene vierkantsvergelijking altijd twee antwoorden zal verkrijgen’: terwijl die oplossing zelve eerst veel later volgt. Evenzoo besluit hij uit de uitdrukkingen voor de termen eener rekenkundige reeks van hoogere orde, bij analogie, tot den algemeenen vorm voor den n den term zoowel, als uit die voor den n - den term tot de som der n eerste termen van de gegeven reeks. Dit is nu wel niet onwaar, waar men weet, hoe licht er bij zulke besluiten gedwaald wordt: - daarop had schr. althans moeten wijzen, of anders het niet moeijelijke bewijs van dien algemeenen vorm opnemen.
Overgaande tot de indeeling, nog een enkel woord. Ook in dit opzicht bevat het boek veel, en daaronder ook veel goeds. Of nu juist het opnemen der handelsusantien zoo heilzaam is, mag betwijfeld worden: zij behooren althans zeker niet tot de theorie der cijferkunde, en voor de praktijk zoude het bouwkundig rekenen eigenlijk evenveel rechten tot opneming kunnen aanvoeren. Diezelfde twijfel geldt ook de vluchtige behandeling (bladz. 294 en vgg.) van de theorie der verschikkingen en van een vraagstuk uit de waarschijnlijkheidsrekening. Het betreft hier echter persoonlijke smaak en voorliefde, niet een beginsel, zoo als boven.
Het boek dus, het is reeds boven gezegd, bevat wel veel goeds, maar het zal de zuiverende en verbeterende hand des leeraars noodig hebben, om tot een goeden, zekeren leiddraad op dit gebied der wetenschap te kunnen strekken.

Het voorwoord van Dr. Colenso's beginselen der Algebra verklaart, ‘dat het niet te verwonderen is, dat het bij zeer velen eene gunstige opname heeft gevonden. Het is juist gezien van Colenso, dat hij, na de hoofdregels kort maar nauwkeurig behandeld te hebben, den leerling aanstonds met de eenvoudigste soort van vergelijkingen bekend maakt.....De eerstbeginnenden houden er niet van, zich lang op te houden met theoretische bespiegelingen. De meer theoretische beschouwingen worden in het tweede Deel meer uitvoerig behandeld.’
Overeenkomstig dit programma volgt op de beide eerste hoofdstukken (bladz. 1 en bladz. 8), die de hoofdregels en de ontbinding in factoren behandelen, reeds in hoofdstuk III (bladz. 30) iets over eenvoudige vergelijkingen. Daarop vindt men (bladz. 41) hoofdstuk IV over nachtsverheffing en worteltrekking, hoofdstuk V

{==274==} {>>pagina-aanduiding<<}
(bladz. 60) over grootsten gemeenen deeler en kleinste gemeene veelvoud, hoofdstuk VI (bladz. 72) over algebraische breuken, met iets voor grenswaarden en het teeken ∞. Eerst in het VIIde hoofdstuk (bladz. 87) komt het vervolg der eenvoudige vergelijkingen, ook met twee en drie onbekenden. Hoofdstuk VIII (bladz. 114) behandelt verder de gebroken en negatieve exponenten en de wortelgrootheden; waarop nu in hoofdstuk IX (blzt 131) de theorie der vierkantsvergelijkingen, ook met meer veranderlijken, en de onbepaalde vergelijkingen. Hoofdstuk X (bladz 154) handelt verder over reeksen en middenevenredigen; hoofdstuk XI (bladz. 172) over redens, evenredigheden en veranderlijkheid; hoofdstuk XII (bladz. 185) over variaties, permutaties en combinaties (bij ons gewoonlijk verschikkingen en verbindingen genoemd); hoofdstuk XIII (blz. 192) over het Binomium van Newton; hoofdstuk XIV (bladz. 202) over getalstelsels, decimale breuken en interest. Behalve de Gemengde Voorbeelden (bladz. 213), 420 in getal komen er overal in den tekst opgaven voor, die onder den titel van Voorbeeld, (XXXIII bijv. hier 12) opgaven bevatten: zulke voorbeelden zijn er LXXX. Op bladz. 248 vindt men de antwoorden daarop, blz. 273 die op de gemengde voorbeelden.
In het tweede deel worden nu enkele punten nader behandeld: in hoofdstuk 1 (bladz. 1) de hoofdregels, waarbij o.a. de synthetische deelingsmethode van Horner ter sprake komt: in hoofdstuk II (bladz. 15) de grootste gemeene deeler, de breuken, waarbij algemeene vervormingsmethoden, en grenswaarden van verdwijnende breuken, waarover in hoofdstuk VI nader; de wortelgrootheden, ook de zoogenaamde veelledige, en de imaginaire grootheden. Daarop volgt hoofdstuk III (bladz. 34) over eenvoudige vierkants- en andere vergelijkingen, waarbij inzonderheid de wederkeerige vergelijkingen en het elinineeren met de methode der onbepaalde vermenigvuldigers ter sprake komen; hoofdstuk IV (bladz. 62) over onbepaalde vergelijkingen, met iets over ongegelijkheden en manina en minima; hoofdstuk V (bladz. 69) over rekenkunstige reeksen en evenredigheden, iets over variaties en combinaties (dat evenwel beter behoorde bij hoofdst. XII van het eerste deel); hoofdstuk VI (bladz. 79) handelt over het Binomium van Newton, het polynomium, en over de grenswaarde van verdwijnende breuken; hoofdstuk VII (bladz. 102) over de theorie der logarithmen, de logarithmische reeks, en iets over

{==275==} {>>pagina-aanduiding<<}
exponentieele vergelijkingen; hoofdstuk VIII (bladz. 123) over de theorie der getalstelsels, de interest-rekening met hare toepassing op jaargelden, enz. Verder komen er meer ingewikkelde theorien te voorschijn: in hoofdstuk IX (bladz. 142) die der gedurige breuken; in hoofdstuk X (bladz. 161) de leerwijze der onbepaalde coefficienten met hare toepassing op de herleiding der partieele breuken, iets over de convergentie en het sommeeren van algebraische reeksen; in hoofdstuk XI (bladz. 187) iets uit de getallen-leer en over de Diophantische vergelijkingen; in hoofdstuk XII (bladz. 211) eindelijk iets over waarschijnlijkheidsrekening.
Ook dit deel bevat onder den naam van Voorbeelden, een L tal reeksen van opgaven, waarvoor de antwoorden voorkomen op bladz. 314; verder op bladz. 239 eene verzameling van 354 gemengde voorbeelden (waarvoor men de antwoorden vindt op bladz. 333); ten slotte eene verzameling van 25 zeventallen van vergelijkingen en van vraagstukken, die door vergelijkingen worden opgelost, (blz. 278), waarvoor de antwoorden op bladz. 342 te vinden zijn.
Men ziet het, het ontbreekt hier noch aan behandelde onderwerpen, noch aan voorstellen tot oefening. Is de indeeling hier eene andere dan die men gewoonlijk volgt, zij berust op een zuiver beginsel en is consequent doorgevoerd: de definitien zijn goed en eenvoudig, de bewijzen streng en duidelijk; maar natuurlijk in het eerste deel niet zoo ‘theoretisch’ als in het tweede. Of het beginsel zelf goed is, daarover kan zeker zeer verschillend worden geoordeeld en, meer dan men misschien vermoedt, zal dit oordeel afhangen van de leermethode, die de onderwijzer volgt: zoodat sommige onderwijzers met dit leerboek geen weg zullen weten, andere daarentegen daarvan bij hun onderwijs op uitstekende wijze partij zullen trekken. In allen gevalle is het een bij uitstek praktisch boek; en in die richting hebben dan ook onze buren over het kanaal terecht eene groote vermaardheid gekregen.
H.


{==276==} {>>pagina-aanduiding<<}

V. Onderwijs en Opvoeding.

English grammar adapted for the use of Dutch students.

Compiled bij J.H. Meijer, Teacher of English Literature at the Municipal college and the High school at Deventer, Deventer. A.J. van den Sigtenhorst, 1870.
Niemand, die op de hoogte is van de leerboekenlitteratuur ten dienste van het Middelbaar Onderwijs op het gebied van de moderne talen, zal beweren dat de Engelsche taal en letterkunde in dat opzicht ruim bedeeld zijn, en dat de leeraar in dit vak, vooral wat de leerboeken der eigenlijke grammatica betreft, l'embarras du choix heeft. De Engelsche cursus van de heeren Cowan en Maatjes, hoe doelmatig en praktisch ook in vele opzichten, is vooral waar het de syntaxis geldt, te beknopt, en biedt niet wat van de leerlingen na afloop van den vijfjarigen cursus kan worden gevorderd; het mondeling onderwijs moet daarbij zeer veel aanvullen; de gelegenheid tot naslaan in hun handboek ontbreekt den leerlingen in vele moeielijke gevallen. Andere leerboeken zondigen door te veel te geven: uitvoerige bepalingen van de rededeelen, lange beschouwingen over het verband tusschen taalkunde en logica, systematische verdeelingen en onderverdeelingen, allen onderwerpen, die niet in eene Engelsche spraakkunst voor Nederlanders te pas komen, hoezeer ze ook in eene grammatica voor Engelschen op hunne plaats mogen zijn; de algemeene grammatica moet mijns inziens bij het onderwijs in de Nederlandsche taal worden behandeld, en eene spraakkunst voor eene vreemde taal alleen datgene bevatten, waarin het vreemde taaleigen van het Nederlandsch verschilt.
Om deze reden schijnt het ook ondoelmatig den leerlingen op onze scholen eene spraakkunst voor Engelschen geschreven in handen te geven; aan werkjes als die van Murray, Lennie en anderen, de onpraktische methode der meeste Engelsche leerboeken over dit onderwerp nog daargelaten, hebben onze leerlingen veel minder dan aan dergelijke boeken voor het Fransch of Hoogduitsch. Die boeken bevatten voor hen te veel en te weinig; te veel, omdat ze natuurlijk de algemeene grammatica op eene even breede schaal dienen te behandelen, als dat in eene Nederlandsche spraakleer voor Nederlanders 't geval moet zijn, en

{==277==} {>>pagina-aanduiding<<}
te weinig, omdat ze de grootste moeielijkheden, waarmede een vreemdeling bij 't aanleeren der Engelsche taal heeft te worstelen, slechts ter loops behandelen, of soms totaal onaangeroerd laten. Iemand met een' vrij goeden aanleg kan het formeele gedeelte der Engelsche spraakleer in zeer korten tijd zich eigen maken, maar de Engelsche syntaxis is natuurlijk slechts te moeielijker geworden, naarmate het declinatie- en conjugatie stelsel zich heeft vereenvoudigd; waar formeele veranderingen niet meer voldoende zijn, neemt eene taal hare toevlucht tot hulpwerkwoorden en voorzetsels, en ziedaar juist de onderwerpen in welker behandeling verreweg de meeste Engelsche spraakkunsten te kort schieten, en welker uiteenzetting zij, ten minste wat het laatste betreft, geheel aan de lexicographie overlaten.
Den Heer Meijer heeft eene veeljarige praktische werkzaamheid op dit gebied deze behoefte doen inzien, en nadat in 1869 de tweede druk van zijne ‘Inleiding tot de beoefening der Engelsche taal, 1ste stukje, was verschenen, heeft hij die thans door een tweede gedeelte laten volgen, in het Engelsch geschreven en voor de hoogere klassen bestemd, hetwelk de Engelsche syntaxis genoegzaam in haren geheelen omvang behandelt.
Het eerste stukje behandelt het formeele gedeelte der spraakkunst en sluit dus de vervoeging der werkwoorden in, het tweede deel, dat wij thans aankondigen, is voor het grootste gedeelte gewijd aan de behandeling der syntaxis, en aan de uiteenzetting van die onderwerpen, die wij hierboven als de eigenaardige moeielijkheden der Engelsche taal voor den Nederlander opnoemden. Bovendien heeft de Schrijver het boekje verrijkt met eenige oefeningen ter verbetering en voor dictées, die bij repetitiën goede diensten kunnen doen, eene lijst van afkortingen, van homonymen, van de in Engelsche schrijvers meest voorkomende aanhalingen uit het Latijn, enz. Voorts vinden wij hoofdstukken over de rhetorische figuren, de punctuatie, de synonymen, den versbouw, de spraakkunstige ontleding en de woordafleiding.
Vraagt men nu of het boek voldoet aan de eischen, die wij boven voor eene spraakkunst der Engelsche taal voor Nederlanders stelden, dan antwoorden wij: in de hoofdzaak, ja. Praktisch docent als de schrijver is, heeft hij terecht aan de behandeling der moeielijkheden eene belangrijke plaats ingeruimd, en waar hij regels geeft voor het gebruik der hulpwerkwoorden,

{==278==} {>>pagina-aanduiding<<}
in 't bijzonder van shall en will, der onbepaalde voornaamwoorden, een der grootste struikelblokken voor onze jongelui, waar hij de verschillende beteekenissen der voegwoorden en voorzetsels uiteenzet, heeft hij iets geleverd, dat men in de tot dusverre hier te lande verschenen leerboeken, voor zoover mij bekend is, te vergeefs zoekt. Bijzonder gepast is bij de beschouwingen over shall en will de uitvoerige aanhaling uit Henry Alford's ‘the Queen's English’, een der weinige boeken over Engelsche spraakkunst door Engelschen geschreven, die de moeielijkheden waar 't op aankomt, op voor vreemdelingen vruchtbare wijze behandelen.
Vooral verdient het geheele boek lof voor den ijver waarmede de samensteller uit klassieke schrijvers, en vooral uit die van den laatsten tijd, voorbeelden tot toelichting der regels heeft verzameld; de keuze is ruim en mag in de meeste gevallen zeer gelukkig genoemd worden. Wanneer men bedenkt dat de meeste spraakkunsten zich in dit opzicht aan de geijkte, vaak zinlooze voorbeelden van Lindley Murray houden, en zelfs grootere werken, zooals Wagner's Englische Sprachlehre de hunnen bijkans uitsluitend uit oudere schrijvers putten, zal men den S. hiervoor slechts dankbaar kunnen zijn; de ruime keuze zal niemand bevreemden die bij ondervinding weet, hoeveel oefening er vereischt wordt, eer de leerlingen een' abstracten regel in toepassing hebben leeren brengen.
De regels zelve zijn over 't algemeen juist geformuleerd. Vreemd komt mij echter voor wat de S. op bl. 53 over some en several zegt: dat some een grooter aantal dan several zou aanduiden, zullen wel weinigen met hem eens zijn. Met de meeste orthoëpisten noemt de S. de h in het woord humble stom; de schrijfwijze umble in Dickens's Copperfield 1) telkens waar hij Uriah Heep met zijne Cockney-uitspraak dit woord in den mond legt, schijnt mij dit voldoende te weerleggen.
Ook die onderwerpen, die de Engelschen gewoonlijk aan de lexicographie overlaten, heeft de heer M. met blijkbare voor-
{==279==} {>>pagina-aanduiding<<}
liefde behandeld. Bij de adjectiva heeft hij de vereischte voorzetsels achter de meest gebruikelijke opgegeven en het hoofdstuk over de voorzetsels bevat een schat van goed gekozen voorbeelden ter opheldering van hunne dikwijls zoo uiteenloopende beteekenissen, en van de wijzigingen, die zij de beteekenissen der werkwoorden doen ondergaan.
Uit alles blijkt dat de behandeling praktisch is; waar het aankomt op het geven van definitiën is de S. kort, hoewel 't mij voorkomt, dat hij nog korter had kunnen zijn, en ze in de meeste gevallen gerust had kunnen weglaten. Wat een eigennaam, een gemeen zelfstnw, een betrekkelijk voornaamwoord, een werkwoord is, hoeveel personen er zijn, en het onderscheid tusschen een bepalend en een niet-bepalend lidwoord, behoeft den leerling niet telkens weer in elke taal afzonderlijk uiteen gezet te worden.
De eenigszins heterogene verzameling, die de eigenlijke grammatica volgt, kan zeker haar nut hebben; 't komt mij echter voor, dat de S. in zijn ijver om veel op te nemen grondigheid en volledigheid wel eens uit het oog heeft verloren. Waartoe in drie bladzijden enkele geheel willekeurig gekozen synonymen behandeld, wanneer de schrijver zelf erkent, dat ter bewerking der op bl. 267 voorkomende synonymic exercises toch eene afzonderlijke handleiding noodig is? Ook betwijfel ik ten sterkste of de behandeling der zinscheiding op bl. 243 en 244 den leerling de plaatsing der schei- en zinteekens zal duidelijk maken.
't Minst echter heeft mij het hoofdstuk over de woordafleiding bevredigd; de schrijver, blijkens het voorafgaande zoo vertrouwd met al wat het tegenwoordig taalgebruik betreft, is hier, mijns inziens, minder op zijn eigenaardig terrein. Zijne verklaringen van de beteekenissen der voor- en achtervoegsels zijn dikwijls vaag of onvolledig en voor sommige zijner afleidingen zal het hem moeielijk vallen eene respectabele autoriteit aan te geven. Ik kan begrijpen, dat hij met Latham het onbep. voornw. one voor iets anders houdt dan het telwoord one, en het eerste afleidt van het Normandische on, in plaats van beide uit het Angelsaksische dn te doen ontstaan, maar den afleidings-uitgang ness, Hoogd. niss, Nederl. nis, voor identisch te houden met nose, Lat. nasus, Hoogd. nase, met de beteekenis promontory en dan te verklaren dat het aanduidt

{==280==} {>>pagina-aanduiding<<}
‘the prominent or distinguishing qualities’ is toch wat al te kras. Het zelfstnw. truth af te leiden van den verbaalvorm troweth en daarentegen depth van het adjectief deep schijnt mij zeer inconsequent, zelfs al gaf ik toe, dat ooit substantiva op th afgeleid waren van den verouderden 3en pers. van het praesens, iets dat ik ten stelligste ontken De th die abstracta vormt van adjectiva (strong, strength) en werkwoorden (bear, birth) heeft volstrekt niets te maken met den persoonsuitgang eth. Allervreemdst klinkt het, voor de afleiding van smith uit smiteth de autoriteit te hooren aanhalen van Verstegan, een etymoloog, die German aanziet voor eene samenstelling van Gar en man - ‘as much to say as All or wholly a man’ - en die leefde in een' tijd toen men girl afleidde - ‘either from the Italian girella - a weathercock, because of their fickleness, or from the Latin garulla, because of their loquacity’. Samentrekkingen zijn den schrijver in 't algemeen een vruchtbare bron van heden-daagsche vormen, en ter verklaring van de vormen kine, swine, shalt, sought, bought, onderstelt hij de nooit bestaan hebbende vormen cowen, cowen, shallest, seeked, buyed. Op bl. 98 wordt de verbaalvorm are afgeleid van den Franschen infinitief être, terwijl de latere Angelsaksische vorm aron, gevormd naar analogie van het
imperf. vaeron, voor de hand ligt, en op dezelfde bladzijde ignoreert de S. de allerbelangrijkste uitkomsten der vergelijkende taalwetenschap door to be met het Grieksche bios in verband te brengen.
Maar genoeg over tekortkomingen op een gebied, waar de S. zich blijkbaar heeft laten leiden door de fantastische lucubratiën van oudere Engelsche taalkunstenaars, die, met de meest naïve verloochening van alle vroegere phasen der taal, zich met hunne oppervlakkige empirie onbeschroomd wagen aan het verklaren van taalverschijnselen, die alleen langs historischen weg kunnen worden opgehelderd. De geheele inrichting van het boek stempelt deze etymologische uitstapjes als hors d'ocuvre, en reeds de verdeeling der werkwoorden in regelmatige en onregelmatige is voldoende om aan te toonen, dat de S. alleen een' praktischen, geen wetenschappelijken arbeid heeft willen leveren,
Als praktisch Leerboek der Engelsche taal nu geloof ik, dat het werkje goede diensten kan doen, zoowel door de duidelijkheid bij de formuleering der regels, als door de ruime keuze van voorbeelden, en schoon ik voor mij zelven geloof dat wat

{==281==} {>>pagina-aanduiding<<}
meer wetenschappelijkheid bij taalonderwijs, ook zelfs voor de leerlingen onzer middelbare scholen, volstrekt geen kwaad kan, ben ik ten volle overtuigd, dat de Heer M. een goed werk heeft verricht door de eigenaardige moeielijkheden der Engelsche syntaxis uitvoerig en duidelijk uiteen te zetten; om deze reden komt het boek mij zoowel voor eigen studie als ten gebruike bij het onderwijs in de hoogere klassen der middelbare scholen zeer doelmatig voor.
De typographische uitvoering verdient lof, de druk is duidelijk en de correctheid, die vooral in een leerboek van zooveel gewicht is, laat slechts op zeer enkele plaatsen (zie b.v. bl. 154) te wenschen over.

Amsterdam, 27 Maart '70.
C. Stoffel.
Prof. van der Wijck. De opvoeding der vrouw. Te Groningen, bij J.B. Wolters, 1870. 48 bl.

De toekomst der vrouw. Door Mr. B.D.H. Tellegen. Te Groningen, bij J.B. Wolters, 1870. 35 bl.
Het valt niet te ontkennen dat bij de overgroote menigte boeken, brochures, tijdschrift- en couranten-artikelen, die in de laatste maanden geschreven zijn, over de zoo nauw aan elkander verbonden quaestién van de emancipatie en van de opvoeding der vrouw, er veel uit de pen is gevloeid wat men, - meer krachtig dan welluidend - met prof. Vitringa, ‘zeuren en zaniken’ noemen kan. Menig geschrift wordt dan ook door hen, die belang telling voor deze groote maatschappelijke vraagstukken gevoelen, gretig opgenomen, doch weldra met een geeuw van verveling weder ter zijde geworpen.
Een paar geschriften daarentegen over deze aanverwante onderwerpen, waarvan de schrijvers, - twee Groninger hoogleeraren wier namen een goeden klank hebben - zich volstrekt niet aan ‘zeuren of zaniken’ bezondigen, mogen waarlijk wel eens met den vinger worden aangewezen. Volgaarne vestig ik er de aandacht op niet alleen van hen die het reeds zoover hebben gebracht, om, al zij het ook schoorvoetend, te erkennen dat er in het lot onzer vrouwen - vooral in dat der ongehuwden - wel eenige verbetering ware aan te brengen, of van hen die reeds overtuigd zijn dat het onderwijs, 't welk wij onder 't be-
{==282==} {>>pagina-aanduiding<<}
reik stellen der meisjes uit de middel- en hoogere klassen onzer maatschappij niet aan de behoefte beantwoordt; maar ook en wel in de eerste plaats van die velen in den lande, - waaronder helaas! zoovele leden van gemeenteraden, - die zich, zonder grondig onderzoek of diep nadenken, met een: ‘de vrouw moet niet zoo geleerd worden’, van de zaak afmaken.
De brochures hierboven aangekondigd zijn beide van geringen omvang; door een verslag van den inhoud te geven zou ik dus allicht te kort doen aan de belangen van den wakkeren uitgever, den heer Wolters, ik bepaal er mij dus toe ze onvoorwaardelijk ter lezing aan te prijzen; geen verslag kan bovendien aan die geschriften recht doen weêrvaren. Waarlijk ik weet niet aan welk boekje de voorkeur te schenken: zie ik het geestige, boeiende boekje van prof. Tellegen in, 't welk blijkbaar het eerst als voorlezing bekend is geworden, dan bevalt mij dit het beste, lees ik weder eenige bladzijden van het klemmende betoog van prof. v.d. Wijck, zoo geraak ik daarin geheel verdiept; zooals de titels echter reeds aanduiden, beide werkjes behandelen verschillende, schoon zoo nauw verwante, onderwerpen en moeten dus beide gelezen worden. Mogen deze uitstekende, goed gestijleerde en niet overdreven brochures, er toe bijdragen om menigeen, die nu nog van de vrouwen denkt:

‘Et c'est assez pour elles, à vous en bien parler, 
De savoir prier Dien, coudre et filer’; 

tot de overtuiging brengen, die de heer v.d. Wijck in de volgende woorden uitspreekt:
‘In ieder geval wordt aan de zwakke sekse groot onrecht gepleegd en onthoudt men haar moedwillig enkele der beste levensgoederen, zoolang men, om thans maar van het hooger onderwijs te zwijgen, haar zelfs niet in het middelbaar onderwijs laat deelen, in de vorming van hen, die het lager onderwijs te boven, naar algemeene kennis en beschaving trachten’.
Deze overtuiging eens gevestigd zijnde, zullen de middelen tot verbetering van dat onrecht spoedig gevonden zijn.
‘Wie weet het’ zegt prof. Tellegen, ‘of niet onze nazaten, den toestand der vrouw hunner dagen vergelijkende met hetgene zij was in de 19e eeuw, of niet onze nazaten van ons zullen getuigen, wat wij plegen te zeggen van de kinderen

{==283==} {>>pagina-aanduiding<<}
der 11e eeuw: zij waren bedolven in den nacht der middeleeuwen’!
Laat ons zorgen dat die nazaten ook in dit opzicht van ons zullen kunnen getuigen: de kinderen der 19e eeuw hebben op den weg der vrijheid en der beschaving eene groote schrede voorwaarts gedaan.
D.
Mr. R.C.N.




VI. Bibliographisch Nieuws.

‘Nieuw’ zijn de beide boeken niet, waarover wij thans met een enkel woord willen spreken. Integendeel, ze zijn vóór vier en vijf jaren verschenen - en ik behoef hun titel slechts te noemen, om het onzen lezers in herinnering te brengen, dat dit tijdschrift er reeds een beoordeeling van gegeven heeft. Het éérste heet: ‘Resultaten van onderzoek en ervaring door Dr. W. Muurling; hoogleeraar te Groningen’, en het tweede draagt ten opschrift: ‘De nieuwe richting. Een leesboek voor de gemeente van dezen tijd door Dr. J.C. Matthes.
Van het éérste leverden wij eene beschouwing in het Januarinommer van 1866, bl. 22. verv. - van het tweede kan men die desverkiezende vinden in de October-aflevering van 1867, bl. 554 verv. Het zal dus niemand verwonderen, dat wij deze geschriften niet andermaal en opzettelijk aan kritiek onderwerpen. Dit is te minder noodig, naardien er intusschen een strengere vierschaar over hen is gespannen. Zij werden trouwens ook voor de rechtbank van den tijd gebracht - en, in deze weegschaal gewogen,...zijn ze niet te licht bevonden. Van het eerstgenoemde is althans “een tweede, herziene en vermeerderde uitgave”, van 't laatstvermelde reeds “een vierde, herziene druk” in 't licht verschenen. Het godsdienstig publiek, voor 't welk beide deze werken geschreven werden, heeft derhalve over hun gehalte en waardij een uitspraak gedaan, die zelfs door de kwaadwilligste partijdigheid niet gewraakt worden kan.
Blijft daarom de inhoud hier ter plaatse buiten behandeling, niet alzoo de vorm, waarin dit tweetal volksboeken verschijnt. Die vorm is gedeeltelijk nieuw. De hoogl. Muurling althans bracht in zijne “Resultaten” zoodanige wijzigingen, als noodig en dienstig mochten geoordeeld worden, om deze 2e uitgave voor alle klassen van

{==284==} {>>pagina-aanduiding<<}
lezers geschikt en het boek, zoo mogelijk, tot een volksboek te maken. Uitheemsche woorden heeft hij met Nederlandsche verwisseld, - wetenschappelijke kunsttermen hier en daar opgehelderd, - de zegswijze over 't algemeen verduidelijkt en tevens nadere verklaring aangebracht, waar die tot recht verstand der zaken noodig scheen te zijn. Ten gevolge hiervan is de tekst op sommige plaatsen aanmerkelijk gewijzigd geworden. Ook is er aan toegevoegd, hier en daar zelfs veel, wat in de eerste uitgave niet gevonden werd Zoodat deze editie niet in naam, maar inderdaad eene herziene en vermeerderde is’. - En Dr. Matthes merkt aangaande den vierden druk van zijn leesboek op ‘dat het onvolledige aangevuld, het overtollige geschrapt, het gebrekkige verbeterd is, zonder dat de vorm, die nu eenmaal geijkt en door de lezers goedgekeurd is, onder deze wijzigingen leed’.
Wij hebben alzoo twee volksboeken voor ons, van twee auteurs, die niet slechts door familiebetrekking maar ook door hunne geestesrigting aan elkander zeer naauw verwant zijn, - twee boeken in één geest, tot één doel geschreven, beiden met sympathie ontvangen, - beiden herdrukken, waarin de schrijvers zich voordeel hebben gedaan met de aanmerkingen, die op hun werk gemaakt zijn; - twee boeken, bij denzelfden uitgever (den wakkeren J.B. Wolters te Groningen), - in hetzelfde nette formaat en voor denzelfden geringen prijs (ƒ 1.50) uitgekomen; - méér dan genoeg, naar 't ons voorkomt, om hunne verschijning met een hartelijken welkomstgroet toe te juichen. Op beiden brengen wij van toepassing, wat Prof. M. van zijne ‘Resultaten’ wenscht: ‘dat zij mogen blijven medewerken, om de nieuwe richting op godsdienstig gebied te doen schatten in hare wezenlijke en onmiskenbare waarde. En die bestaat vooral daarin: dat zij het Christendom van alle vreemde bestanddeelen zuivert; den eenvoudigen, reinen, geestelijken godsdienst van Jezus predikt, aan diep gevoelde godsdienstige behoeften van den tegenwoordigen tijd op eene redelijke wijze voldoet, en te gemoet komt aan allen, die, daar ze zich in de verouderde leerstellingen niet meer kunnen vinden, naar een godsdienstig geloof zoeken, dat met hunne ontwikkeling in overeenstemming is, zoowel hun verstand als hun hart bevredigt en hun licht en kracht verschaft, om als zelfstandige Christenen en volwassen kinderen van God te leven en te sterven.

{==285==} {>>pagina-aanduiding<<}

Boeken, die zich ten doel stellen, dit den volke te verkondigen, zijn waarlijk in onze dagen niet overbodig. Wie iets goeds wil doen, verspreide ze zoo algemeen mogelijk. De tijd is daar, dat men eenerzijds 't Christendom beschouwt als eene zaak, die heeft uitgediend - anderzijds dit zoekt te dooden onder letter en stelsel, onder confessie en formules. Doch er zijn gelukkig ook anderen, bij wie zich een krachtig streven openbaart naar vernieuwing van hun godsdienst. Zullen de éérsten volstandig en halstarrig weigeren, om zich door geschriften als die der HH. Muurling en Matthes te laten voorlichten, de laatsten daarentegen zullen ze gretig aanvaarden en ze met gemoedelijke trouw en weetgierigheid ter hand nemen. - Want,...en dit is een merkwaardig getuigenis, te merkwaardiger omdat zij door Dr. Matthes, is uitgesproken: ‘de ure is niet, en zij zal nimmer slaan, waarin de menschheid het verleert naar dezen Meester te luisteren. Want de weg, dien hij wees, is uitnemend: wie zou hem op den duur vergeten of verlaten? Zie, wij achten het allen toch wel iets waard, edel en goed te worden, dapper in den strijd, krachtig bij het leed dezer wereld. In onze beste oogenblikken stellen wij ons een ideaal, dat wij najagen en althans van verre bereiken willen. Het Christendom leert het ons kennen, het herinnert ons aan de hoogste roeping en reikt ons bij het betrachten van dezen plicht de hand.
Wie zou met het Christendom breken? Wij kunnen er niet buiten. Zoo min als de natuur den adem van God kan missen, die over de wateren en de velden zweeft, evenmin ontkiemt het goede in een menschelijk hart, indien niet een heiliger geest er over henen gaat.
Die geest is de Christusgeest; en wij vertrouwen - wat zeg ik? - wij weten met den dichter, dat hij machtig is en dat hij al veel heeft herschapen en dat door dien Christusgeest de Heere God het overige doen zal’.
Zie! zóó denkt een man, die eenmaal de Ned. Herv. kerk als prediker diende en wien hij noode zagen heengaan, nog altijd over 't Christendom. Ligt zijn kerkelijk verleden ook al eenigen tijd achter hem en had misschien deze of gene verwacht, dat hij dit in zijn nieuwen maatschappelijken werkkring zou verloochenen, het tegendeel is waar. Wij schreven dus met voordacht bovenstaande verklaring af, om te doen zien dat hij zijne overtuiging omtrent den redelijken godsdienst der Christenen niet

{==286==} {>>pagina-aanduiding<<}
heeft opgegeven en niets teruggenomen van hetgeen hij vroeger geleerd heeft. Tegenover de verwijten onzer tegenstanders stellen wij deze verklaring des Heeren Matthes met krachtigen nadruk, ten bewijze dat met het neerleggen hunner bediening de moderne predikanten niet de kerk, veel min hun geloof, behoeven prijs te geven.

Nog een ander boek verdient hier besproken te worden. Wij bedoelen: De veldwachter van Laterveer, door R. Koopmans van Boekeren. Vernuftig bedachte en ineengeweven situatiën, aanschouwelijke, levendige voorstelling, uitnemende karakterteekening, gekuischte stijl, nette uitvoering - ziedaar wat van dit verhaal te zeggen is. De netelige positiën, waarin de schrijver inzonderheid Stuifhemel door diens eigen toedoen laat geraken, hebben hier en daar iets kluchtigs - denk eens aan ‘Marie’ en ‘Mieke’ en aan de avondwandeling met...maar de recensent mag het niet verklappen aan wie het verhaal nog niet las. En in weerwil van die aanleiding om de boert uit te spinnen, daalt de smaakvolle schrijver nergens af tot flaauwe vertellingen en laffe gesprekken. Als ik ééne aanmerking op de ineenzetting van het verhaal zou te maken hebben, ware het deze: dat de verrassingen (als men dit woord wil gebruiken) dit wel voor de personen, die in het verhaal optreden, zijn, doch niet voor den lezer, die er reeds vooraf van onderricht is wat gebeuren zal. Wie b.v. op den avond in de nabijheid der Kloosterbrug Kees Simpel en zijne gezellin zijn, weet de lezer vooruit, en hoe Alexander Dumas aan het diner zal verschijnen, insgelijks. Deze inwilliging van den Burgemeester schijnt wel eenigzins onwaarschijnlijk. Ik zeg dit echter niet, om iets terug te nemen van den eerst gegeven lof. Het karakter van Sam Stakkers - eigenlijk de hoofdpersoon in spijt van den titel - is uitnemend en niet minder dat van ‘tante’ Titia, die in levenden lijve voor den lezer staat.
Een paar drukfouten zoek ik hier niet als een afdingen op de keurige uitvoering te doen gelden, maar toch wil ik een schrijver van zooveel naam en invloed als Koopmans van Boekeren is, hebben verzocht door zijn voorbeeld de steeds meer en meer veldwinnende verwaarloozing van het onderscheid tusschen wanneer en indien niet te helpen stijven. Van Boekeren weet

{==287==} {>>pagina-aanduiding<<}
zoo goed als iemand, dat het eerste eene voorwaarde van tijd, het laatste eene voorwaarde van omstandigheid insluit. Het is dus zonder twijfel een lapsus calami, als hij bladz. 122 schreef: ‘Wanneer Jan Stakkers in de handen der justitie was gekomen’ enz. Doch...dit is tevens een bewijs, dat wij geen gewigtiger aanmerkingen op den vorm van zijn goed geschreven boek te maken hebben, dan deze - misschien niets beduidende - opmerking van taalkundigen aard. - Kortom: wat men van een man, die als letterkundige een gevestigden naam heeft, verwachten kan, wordt in dit schoon en leerrijk verhaal niet vruchteloos gezocht.

Ten slotte nog een woord over een nieuw tijdschrift: de Taalen Letterbode namelijk, onder redactie van de heeren Dr. E. Verwijs en Dr. P.J. Cosijn.
Met den dood van den geachten taalkundige Te Winkel is ook het tijdschrift ‘de Taalgids’ te niet gegaan, dat gedurende eene reeks van jaren den beoefenaren der Nederlandsche Taal de gelegenheid had geschonken, om daarin de resultaten van hunne opsporingen op dat gebied bekend te maken. Hierdoor was eene leemte ontstaan, en die leemte moest in een tijd als de onze aangevuld worden. Van verschillende zijden werden hiertoe pogingen aangewend. Menigmaal werd het noodzakelijke van een dergelijk tijdschrift besproken, tot dat het eindelijk zijn beslag kreeg, toen de Heeren Dr. E. Verwijs en Dr. P.J. Cosijn - twee mannen, wier namen reeds zoo gunstig bekend zijn op het gebied der Nederlandsche Taal- en Letterkunde (de eerste door de uitgave van onderscheidene Middel-Nederlandsche opstellen en door zijne medewerking aan het Nederl. Woordenboek; de tweede door zijn uitstekende Nederl. Spraakkunst) zich bereid verklaarden, om het ‘zoo doornige redacteurspad’ te betreden. - ‘Taal- en Letterbode’ zou de naam zijn van den herrezen Taalgids. Dat is: men zou voortaan eene rubriek aan de taal en eene aan het historisch deel onzer letteren wijden, omdat ons land te klein is en de beoefening dezer vakken zich nog beperkt tot een te gering aantal personen, dan dat geregeld twee verschillende tijdschriften met goed succès zouden kunnen verschijnen.

{==288==} {>>pagina-aanduiding<<}

Dat dit driemaandelijksch tijdschrift met veel sympathie begroet werd, bewijst de lijst der medewerkers. Goede namen vinden wij onder hen. Waar een Bogaers, ten Brink, de Jager, Kern, de Vries, Wolters e.a. hunne stukken afstaan, daar kan iets goeds verwacht worden. En heeft de uitkomst ons in die verwachting teleur gesteld? Wij gelooven deze vraag volmondig met neen te kunnen beantwoorden. Drie afleveringen zijn er thans verschenen. Doorwrochte opstellen worden daarin gevonden. Lees b.v. de bijdragen van Mr. A Bogaers over het ww. herrinneren en het daarop gevolgde antwoord van de hand van Dr. de Jager. Sommigen mogen zich aan de zijde van Bogaers, anderen zich aan die van de Jager scharen; door ieder zal erkend worden, dat beiden op flinke gronden hunne meening verdedigd en menigeen een voorbeeld gegeven hebben, op hoedanige wijze de afleiding van een woord moet behandeld worden. Of wel ga de opsporing na van de woorden veemgericht en feodum door Prof. Kern. Met welgevallen zult ge dien taalgeleerde volgen in zijn onderzoek, dat u zoo volledig als mogelijk is met de lotswisselingen van die twee woorden bekend maakt. Ik noemde hier op de gis af slechts een paar stukken uit het taalkundig gedeelte. Niet minder interessant zijn voor ieder, die zich niet beperkt tot eene oppervlakkige lezing der Middelnederlandsche poësie, de teksteritiek van Prof. de Vries, Dr. J. van Vloten, Dr. E. Verwijs en Dr. P.J. Cosijn; somtijds treffend juist doch steeds vernuftig-gevonden.
Nog eene aflevering en deze eerste jaargang is compleet. Jeugdige beoefenaars der Nederlandsche taal- en letterkunde kunnen de stukken daarin vervat ten leiddraad nemen bij hunne studién. Zijn zij in dezen geest voor hare opbouwing werkzaam, dan zal eene degelijke kennis van haar meer en meer algemeen en aan dit tijdschrift eene krachtige ondersteuning verzekerd worden.
Den talentvollen redacteuren wenschen wij dit van heeler harte toe.
26 Mei.


















{==289==} {>>pagina-aanduiding<<}

Binnenlandsche letterkunde.

Bibliographie.

I. Fraaie Letteren.

De Antigone van Mr. C.W. Opzoomer, getoetst aan de Antigone van Sophokles en aan de regelen van Taal en Kunst door Dr. P. Epkema. Amsterdam, J.D. Sybrandi, 1868. post 8o, 49 blz.
Dat de heer Opzoomer, na de belangstelling, die de voorlezing zijner vertaling van Sophokles' Antigone had gewekt, deze vervolgens met inleidende beschouwing in het licht gaf, was voorzeker welkom, zoowel aan hen, die spreker zelven gehoord hadden, als aan anderen, die, verstoken van de kennis der oude talen, slechts uit overzettingen van de kunstgewrochten der oudheid kunnen kennis nemen.
Er mogen nu, zoo men wil, voor dezulken in deze of gene nieuwe taal bruikbare overzettingen, ook der Antigone, te vinden zijn, - een vertaling, bezorgd door een man als Opzoomer, was op zich zelf geschikt om de aandacht van het beschaafd publiek ten onzent meer nadrukkelijk op dat juweeltje der klassieke oudheid te vestigen, en reeds uit den naam van hem, die het thans in Nederduitsch gewaad aanbood, omtrent het gehalte en de strekking van het stuk, waar dit nog onbekend was, een gunstige verwachting te doen koesteren.
Hoe nu volbracht de heer O. zijn taak?
Te oordeelen naar de ingenomenheid, waarmede diens werk, zoowel bij de voordracht werd aangehoord, als in ruimeren kring gelezen, - te oordeelen dus naar de uitspraak van het publiek, waarvoor deze vertaling werd ondernomen, - luidt het antwoord allezins gunstig. Waar de heer O. er dus in ge-
{==290==} {>>pagina-aanduiding<<}
slaagd was een Grieksch kunstgewrocht, en wel de heerlijkste tragedie der oudheid, in onze moedertaal blijkbaar te doen genieten, mocht die uitkomst zelve, dunkt ons, ten bewijze strekken, dat vertaler zijn doel had bereikt en een verdienstelijk werk had geleverd.
In scherpe tegenstelling met deze gunstige opvatting klinkt ons hier het woord tegen van Dr. Epkema, in het boven aangekondigd geschrift.
Voor de eer der oude letteren, zoo meent deze geleerde, had men reeds lang tegen die vertaling moeten protesteeren. ‘Intusschen niemand treedt op. Wie zwijgt consenteert. Ik, zoo gaat hij voort, consenteer niet, en daarom zwijg ik ook niet, opdat ten minste ééne stem het volgend geslacht, zoo misschien de lust voor de oude letteren weder mocht aanwakkeren, verhindere te gelooven dat in der tijd allen deze vertaling van Sophokles hebben beaamd.’
Waarlijk! de heer E. past het ‘wie zwijgt consenteert’ hier toe op een wijze, waarmee de logica geen vrede zou kunnen hebben.
Onzes erachtens is de reputatie van Dr. Epkema, als verdienstelijk literator, te goed gevestigd dan dat, ook al hadde hij thans geen nadrukkelijk protest ingediend, zijn letterkundige naam bij het nageslacht deswege het minste gevaar zoude hebben geloopen. Maar bovendien, wien springt het niet in het oog, hoezeer Dr. E. de zaken uit haar verband rukt en zich op een standpunt plaatst, niet van ‘gezochtheid’ vrij te pleiten, waar hij bijv. spreekt van ‘den handschoen op te nemen door zulk eene vertaling den beminnaren der oude letteren toegeworpen?’ - een ridderlijk woord voorzeker! maar stellig misplaatst, - dus wel ietwat in den trant dier ridders, waarvan Cervantes ons de welbekende type heeft geschetst, - dáár, waar geen spoor van provocatie valt te ontdekken, de eer der oude letteren door niemand wordt aangerand (ware zulks het geval, de heer E. zoude als wakker kampioen hier niet zoo wanhopend alleen staan), - integendeel haar een blijk van hulde wordt gebracht.
Eigenlijk hebben de beminnaren der oude letteren (de echte beminnaren zijn immers tegelijk beoefenaren der oude letteren) niets uitstaan met vertalingen, zoo min met deze als elke andere, ten hunnen behoeve allerminst ondernomen. Zij, geprivi-
{==291==} {>>pagina-aanduiding<<}
legiëerde en fiere lui, lezen en genieten de klassieke schrijvers in de oorspronkelijke taal; ter nauwernood, en niet dan bij toeval, dragen ze kennis van bestaande vertalingen; en waar ze zich eventueel verwaardigen daarin een oog te slaan, het is om daarna des te levendiger te beseffen het voorrecht dat ze bezitten boven het in dit opzicht ‘profanum vulgus.’
Maar juist daarom waardeeren zij uit beginsel van humaniteit, - door humaniteit bovenal onderscheiden zich diezelfde beminnaren der oude letteren, - elke welgemeende poging, elke verdienstelijke proeve van vrienden om de meesterwerken der ouden, met behoud van het karaktermatige, op voegzame wijze onder het bereik te stellen van - en genietbaar te maken voor ‘oningewijden.’
Dergelijke proeven met welwillendheid te bejegenen, waar ze, uit den aard der zaak, tot ons komen met het bescheiden woord van C Lucilius ‘se neque ab indoctissimis neque a doctissimis legi velle’ schijnt in de republiek der letteren tot de traditie te behooren. Ons ten minste is niet bekend dat, toen er in der tijd een vertaling der Aeneïs in het licht verscheen van onzen Vondel, aanstonds de pennen der geleerden - Bataafsch Atheen aan het hoofd - werden in beweging gebracht om, in naam der klassieke letteren, te protesteeren tegen een overzetting, waarin met den tekst van den keurigen Virgilius zóó vrij was omgesprongen, - en deswege den vermetelen vertaler, als plichtig aan heiligschennis, duchtig op de vingers te tikken.
Wij weten niet dat, zoo min van 's Gravenweert als Dorn-Seiffen, om hunne vertaling van Homerus, door de Homerophilen zijn op den Index geplaatst, - de een om zijne licht aan te wijzen afwijkingen van den tekst, de ander wegens het gekunstelde der uitdrukking en de stroefheid zijner verzen, vergeleken bij het naïve en zoetvloeijende der Grieksche poëzie.
En toch, veilig mag men aannemen dat zulke vertalers - den heer Opzoomer incluis - hun auteur verstonden zoo goed als wie ook; maar bij eene overzetting in de moedertaal aan vaak tegenstrijdige eischen niet tegelijk kunnende voldoen, op meer dan eene plaats, met wijziging der uitdrukking, of hoe dan ook tusschen Scylla en Charybdis koers houdende, bovenal des dichters hoofdgedachte in verstaanbaar en genietbaar Hollandsch ‘suo-modo’ zochten weêr te geven; - liever dan te

{==292==} {>>pagina-aanduiding<<}
liggen spartelen en zich af te tobben op een Latijnschen of Griekschen weêrbarstigen term, welks overbrenging in onze taal bovendien een equivalente kracht of strekking vaak zoude missen; zich volkomen bewust hoezeer, door zulk een eenigzins vrije opvatting of behandeling, hun werk, uit den aard der zaak, een kwetsbare zijde zou aanbieden aan al wie lust mocht hebben - den auctor classicus er naast - daarnaar te zoeken.
De eerste grieve nu van den heer E. tegen de onderwerpelijke vertaling, uit het gezichtspunt van kunst, betreft den vorm, en wel het gebruik van den vijfvoetigen jambus voor den dialoog, waar Sophokles, en de ouden in het algemeen, den zesvoetigen jambus of trimeter gebruikten; de eerstgenoemde voetmaat wordt, als te veel overhellende tot zangerigheid, door onzen kritikus ongepast geoordeeld voor het deftig drama.
Maar wij vragen hier in de eerste plaats, wie kan ons precies zeggen, hoe die trimeter in de klankrijke taal der ouden aan hun, voor de prosodie zoo uiterst gevoelig oor wel zal geklonken hebben? - Wellicht nog veel zangeriger dan de vijfvoetige jambus in onze betrekkelijk doffe taal. Welk Hollandsch oor bijv. gevoelt bij het scandeeren van een hexameter in de moedertaal, soms met zoo veel moeite in elkaâr gezet, zelfs in de verte, wat we vermoeden dat de Griek in het zelfde geval instinctmatig zou gevoeld en genoten hebben? Wij leven onder een andere wet, of liever we zijn anders bewerktuigde, voor fijn kunstgenot veel stompere wezens (wie zich beter bewust is zondere zich uit), wier kunstgevoel door dezelfde techniek der ouden, op onze taal toegepast, daarom nog niet precies op dezelfde wijze wordt aangedaan.
Althans, wie den dialoog der Antigone van Mr. Opzoomer op de behoorlijke, d.i. natuurlijke wijze leest of hoort lezen, zal daarin niet stuiten op de ten laste gelegde hinderlijke zangerigheid.
Dat door den vorm van het berijmde lied, waarin de koren zijn overgebracht, des vertalers bedoeling niet kan geweest zijn die koren daardoor voor identisch te doen doorgaan met wat ze waren voor de ouden, ligt zoo zeer voor de hand, dat de aanmerking van den heer E. ‘om meer dan eene reden kan een choorzang van een oude tragedie voor ons nooit worden wat het was voor de Grieken’ hier wel overbodig is; - tenzij men die woorden mocht willen doen gelden als een élémentaire

{==293==} {>>pagina-aanduiding<<}
waarheid, op grond waarvan een gewijzigde en doelmatige kunstvorm voor hen, die niet het voorrecht hebben te leven in den atmosfeer der ouden, allezins wordt gewettigd. Dit wat den vorm betreft.
Ter beoordeeling van het gehalte der vertaling wordt vervolgens door den heer E., ten gerieve van hen die het origineel zelf niet kunnen raadplegen, een gedeelte van den Griekschen tekst - de prologos en parodos - ‘met de getrouwheid van een beëedigd translateur’ in het Nederduitsch vertolkt, en aan dien gegarandeerden maatstaf dezelfde fragmenten der vertaling van Mr. O. getoetst, op meerdere plaatsen van afwijking overtuigd, en dus veroordeeld.
We herinneren ons hier de historie van zeker kunstminnaar - tegelijk een zonderling (waarschijnlijk een Engelschman) - die zijn portret liet vervaardigen achtereenvolgends door verschillende in het vak bekwame meesters, - de photographie was toen nog niet bekend. -
Telkenmale herkende men in het kunstwerk aanstonds den bedoelden persoon; en toch, wanneer men die onderscheiden portretten naast elkander hield en nauwlettend vergeleek, weken ze, zoowel in opvatting als behandeling, beduidend van elkander af. Op zich zelf beschouwd geleken ze allen op het origineel, - maar het een in den trant van Denner, met een materiëele overeenkomst, waarbij geen détail, hoe gering ook, was vergeten; een ander, ofschoon minder zuiver van teekening (zeker uit de school van Rubbens), vergoedde zulks door een van leven tintelende kleur; terwijl wederom een derde, meer in de manier van Rembrand, bij breede opvatting der partijen, voornamelijk door tegenstelling van licht en bruin, een bijzonder effekt en niet minder treffende gelijkenis bereikte. Het gevoelen der vrienden omtrent de respektieve waarde dier portretten was en bleef verdeeld.
Iets dergelijks zou ook wel het geval kunnen zijn in de onderwerpelijke kwestie.
De vertaling van Dr. E., voor zoo verre die gaat, moge haar eigenaardige verdienste hebben, toch twijfelen we of ieder ze wel zoo gaaf boven die van Mr. O. zou verkiezen. Zoo bijv. vers I, bij het optreden van Antigone, waar deze, vol zielesmart onder de rampen die haar huis treffen, hare zuster Ismene ontmoet, de eenige van haar geslacht haar nog over-
{==294==} {>>pagina-aanduiding<<}
gebleven, - wien bevalt daar de toespraak (door Dr. E. veroordeeld):
‘O dierbre Ismene, zuster, lotgenoot,’ niet beter dan de daarvoor in de plaats gestelde, genealogisch juiste, maar ijskoude nomenclatuur:
‘Ismene, volle zuster uit hetzelfde bed,’?
Daargelaten het logge en onbehagelijke der woorden ‘uit hetzelfde bed’, zoo voorop gezet bij een eerste begroeting in den vroegen morgenstond tusschen personen, die zoo pas hare legerstede hebben verlaten (eene logheid, die de Grieksche term natuurlijk niet bevat), - gevoelen we bij het lezen der eigen woorden van Sophokles: Ὦ ϰοινὸν αὐτάδελφον Ἰσμήνης ϰάρα, toch heel wat anders, wat meer, dan in den flegmatieken, notariëelen aanhef: ‘Ismene, volle zuster uit hetzelfde bed,’ voor den Hollandschen lezer ligt opgesloten.
Bovendien, een meester als Sophokles bij uitnemendheid is, laat zijn hoofdpersoon niet optreden zonder ons. bij de eerste woorden reeds, diens karakter en gemoedsstemming te laten doorschouwen, in innig verband met 't stuk zelf. Zoo bijv. in den ‘Oedipus rex’ resumeert 't enkele woord ‘Ὦ τέϰνα’, bij strenge analyze, de geheele tragedie. Even zoo spiegelt zich hier in de eerste woorden van Antigone een innige liefde af tot de haren. 't Kon niet anders of zuster Ismene moest, als nauwverwante. te gelijk van harte dierbaar zijn aan haar, wier liefde en heldhaftige opoffering voor haren broeder Polynices zich gronden juist op de nauwe verwantschap, waarin deze tot haar stond. Waar een broeder aan Antigone zóó dierbaar was, en zulks omdat, gelijk zij zegt - vers 911-12 - (woorden door den heer O. achterwege gelaten), Μητρὸς δ᾽ἐν ἌΑιδου ϰαὶ πατρὸς ϰεϰευϑότοιν οὐϰ ἐστ᾽ ἀδελφὸς ὅστις ἄν βλάστοι ποτέ.’ om diezelfde reden moest een zuster haar nauw ter harte liggen.
Ook de uitdrukking zelve, die Antigone, vers I, bezigt, namelijk: ‘Ἰσμήνης ϰάρα’ geeft grond tot de vertaling ‘dierbre Ismene’. 't Woord ϰάρα moge bij de treurspeldichters gebruikt worden ter persoonsomschrijving, toch geldt het in zulk geval voor wel iets meer dan louter lapwoord. Tusschen Ἰσμήνης ϰάρα en 't eenvoudige Ἰσμήνη ligt, dunkt ons, deze nuance, dat bij de eerste uitdrukking 't hart in 't spel komt, een gemoedsaandoening wordt aangeduid bij hem of haar die aldus spreekt; die gemoedsaandoening moge zijn van liefde of haat - meestal

{==295==} {>>pagina-aanduiding<<}
(want in den Orestes van Euripides leest men ook ῍ανόσιον ϰάρα) 't eerste, en alsdan overeenkomende met 't Homerische Φίλη ϰεφαλὴ = dierbare.
Opvallend ten minste is het, dat in deze zelfde tragedie Antigone ook op andere plaatsen (vers 899 en 915 in de editie van Schneidewin, vers 886 en 902 bij Wunder) dezelfde persoonsomschrijving gebruikt, niet ten opzichte van Creon - het zij verre! - maar alléén waar ze spreekt van of tot haar geliefde broeders.
Bij de woorden (vers 2-3):

‘Trof niet door Zeus al 't kwaad van Oedipus 
Ons, die alleen nog in het leven zijn?’ 

welke woorden volgens den heer E. moesten luiden:

‘Is 't u bekend, hoe Zeus den vloek van Oedipus, 
Nog bij ons leven, aan 't geslacht geheel voltooit?’ 

vraagt hij ‘wat bedoelt vertaler met de woorden “ons, die alleen nog in leven zijn”? - heeft hij (vertaler) den genitiv. absolut, als dativus genomen? - en van waar het woord alleen, dat in den tekst niet staat?’
Wij vragen op onze beurt heeft Dr. E. dan hier den dativus voor een genitiv. absolut. aangezien? - dan heeft hij zich, naar onze bescheiden meening, vergist. Immers door de woorden νῷν ἒτι ζώσαιν doelt Antigone op 't pas door beiden geleden verlies harer broeders, zoodat zij en Ismene alleen van 't geslacht van Oedipus nog overbleven. De opvatting ‘nog bij ons leven’ schijnt dáárom minder aannemelijk, omdat Antigone, voor 't oogenblik, nog niet spreekt van de nieuwe ramp, die onmiddelijk anderen (Polynices) trof, maar wèl van 't ‘persoonlijk lijden, waaronder zij en haar zuster reeds zoo zéér gebukt gingen. Op de smadelijke bejegening, 't lijk des geliefden broeders door 't eerloos besluit van Creon aangedaan - een nieuwe ramp dus - kon Antigone hier nog niet 't oog hebben, omdat dit feit aan Ismene - en Antigone wist zulks - nog niet bekend was. Daarom, als op een treurig nieuws en iets ongehoords, wijst Antigone (vers 7) op die nieuwe ramp, Creon's gruwzamen vond, met zoo bijzonderen nadruk in de woorden:

ϰαὶ νῦν τἱ τοῦτ᾽ αὖ φασι - ϰ. τ. λ. 


{==296==} {>>pagina-aanduiding<<}

Wat 't geïncrimeerde woord “alleen” betreft, 't staat niet in den tekst, 't is waar, doch deze toevoeging bij de vertaling is geheel in den geest van de verdedigde opvatting der plaats zelve.
Elders (vers 17 vlgd.), waar Antigone tot haar zuster zegt.

“.........Buiten het paleis 
Heb ik met opzet u hierheen geroepen, 
Opdat ik hier u toevertrouwen mogt....” 

Waar in 't Grieksch woordelijk staat: “opdat gij alleen moogt hooren” (namelijk 't besluit van Creon), wordt de uitlating van dat woord “alleen” den vertaler zeer kwalijk genomen, ten minste die uitlating als “onbegrijpelijk” gekwalificeerd.
Toch dunkt ons dat die weglating hier zonder schade kon geschieden, als men gelieft in aanmerking te nemen dat bovengemelde woorden tot Ismene, buiten iemands tegenwoordigheid, gesproken worden op een ongewonen tijd - 't krieken van den dag - en op een éénzame open plaats vóór 't paleis; bovendien vindt het weggelaten woord “alleen”, wat deszelfs strekking betreft, eene vergoeding door het, niet in den Griekschen tekst staande bijw. “hier”, d.w.z. op deze, uit den aard der zaak eenzame plaats.
Bij vers 25:

“Eteokles werd naar gebruik en regt 
Begraven in den moederschoot der aard, 
En vreest den smaad der bleeke schimmen niet.” 

wordt den vertaler verweten “de geheele plaats van Sophokles uit haar verband te hebben gerukt” en de vertaling zelve “bespottelijk” genoemd. Die beschuldiging is nog al kras! - maar is ze gegrond? En vooreerst, is het billijk den vertaler te dier plaatse te beoordeelen en te veroordeelen naar een teksteditie, die hij bij zijn arbeid blijkbaar niet heeft vóór zich gehad, of, bij kennisneming, althans heeft ter zijde geschoven - en zulks terecht - voor andere en betere lezing.
Waar Dr. E., blijkens diens overzetting, heeft gelezen:

Ἐτεοϰλέα μέν, ὡς λέγουσι, σὺν δίϰῃ 
Ξρησϑεὶς διϰαίᾳ ϰαὶ νόμῴ ϰατὰ χϑονὸς 
ἒϰρυψε, τοῖς ἒνερϑεν ἒντιμον νεϰροῖς. 


{==297==} {>>pagina-aanduiding<<}

eene plaats, waarmede de vroegere commentatoren schier geen weg wisten, en die zij steeds hebben aangemerkt als door interpolatie etc. verontreinigd (men denke slechts aan het, in verband met vrs 900. ed. Schneidw., onuitstaanbare ‘ὡς λέγουσι’), - volgde Mr. O. de nieuwere, door een gelukkige conjectuur gezuiverde lezing:

Ἐτεοϰλέα μὲν, ή δίϰη, ϰατὰ χϑονὸς 
ἒϰρυψε, τοῖς ἒνερϑεν ἒντιμον νεϰροῖς. 

en dientengevolge is zijn vertaling, waarbij door omzetting van den activen in den passieven vorm, Eteokles 't subjekt wordt van den zin, naar onze meening, onberispelijk.
't Ligt niet in ons bestek, noch in den aard van dit tijdschrift de aanmerkingen van Dr. E. één voor één na te gaan, - waarbij we hem trouwens, op zijn standpunt van literarisch rigorisme, niet altijd zouden tegenspreken; maar juist dat standpunt schijnt ons in casu te bekrompen - zou althans 't onze hier niet zijn.
Alleen voelden we ons genoopt, bij 't vermelden van diens brochure, met alle bescheidenheid eenige bedenkingen in 't midden te brengen tegen 't requisitoir daarin genomen - de absolute veroordeeling der vertaling van Mr. Opzoomer.
Dat deze laatste zijn werk, alvorens het ter perse te leggen, meer nog had kunnen polijsten, ook ten opzichte der prosodie, die niet altijd in den haak is, zullen we niet ontkennen; - maar nog veel minder kunnen we den heer Epkema (blz. 44) toegeven dat, “het beter en nuttiger zoude zijn in 't geheel geen vertalingen van de oude gedichten te geven dan zulke.”
De schoonheid toch van Sophokles' tragedie is, uit meer dan één oogpunt (psychologie, moraal, aesthetiek), zóó treffend en zóó onafscheidelijk gebonden aan de ontwikkeling van 't stuk zelf, dat - al hadde ook het “saepe stilum vertas” - decimum prematur in annum’ door vertaler meer kunnen behartigd worden, - enkele zonnevlekjes, alléén door kunsttoestellen of door Argus-oogen te ontdekken, geen merkbare afbreuk doen aan den indruk en de waardeering van 't geheel.
Waar dit resultaat, gelijk in de vertaling van den heer Opzoomer, stellig bereikt is, vinden we geen grond voor den noodkreet van een wachter aan Sion's poort.
M. van Groeneveldt.

{==298==} {>>pagina-aanduiding<<}

Walter Scott, zijn leven en werken; door Dr. Felix Eberty. Met eene voorrede van Mr. C.W. Opzoomer. II Deelen. Amsterdam, J.H. Gebhard en Co. 1869. In Post 8vo.

Frederika Bremer. Haar leven, hare brieven en nagelaten geschriften, uitgegeven door bare zuster Charlotte Quiding-Bremer. Naar de Hoogduitsche uitgave door W.D. Statius Muller, Predikant te Schiedam. II Deelen. Haarlem, de Erven Loosjes z.j. In groot 8vo.

De zendelingen. Roman uit de Zuidzee. Naar het Hoogduitsch van F. Gerstäcker. II. Deelen. Deventer, bij A. ter Gunne, 1869. Met titels en vignet in steendruk. Prijs ƒ 6. -

Gouden kluisters. Door Marc. Lemon, Redacteur van den ‘Punch’. Uit het Engelsch. II Deelen. Deventer, bij A. ter Gunne, 1870. Met titels en vignet in steendruk.

Hamer en aanbeeld. Een roman van F. Spielhagen. Uit het Hoogduitsch met een voorbericht van C.J. van Bemmel Suyck, Predikant. III Deelen. Deventer, bij A. ter Gunne, 1870. Met titels en vignet in steendruk.

De vier laatste in groot 8vo.

Goud Elsje, door E. Marlitt. Uit het Hoogduitsch. Deventer bij A. ter Gunne, 1869. Prijs ƒ 1.90.

Het geheim der oude jufvrouw, door dezelfde. Uit het Hoogduitsch. Deventer bij A. ter Gunne, 1870.

De rijksgravin Gisela, door dezelfde. Uit het Hoogduitsch. Deventer, bij A. ter Gunne, 1870.

De drie laatste in post 8vo.

John Stuart Mill. De slavernij der vrouw. Uit het Engelsch vertaald door Mr. R.C. Nieuwenhuis. Met eene voorrede van Dr. A.J. Vitringa Arnhem, Js. An. Nijhoff en Zoon, 1870. In post 8vo. Prijs ƒ 1,25.
Opzettelijk, 't zal den lezer blijken, leid ik de hierboven aangeduide boeken tesamen bij de lezers der Letteroefeningen in. Sedert bijna veertig jaren vervulde ik dergelijke taak ten opzichte van misschien honderde romans, van Walter Scott, van Frederika Bremer, van Rellstab, van Spindler, van van de Velde, van Tromlitz, van Cooper, van Marryat, van Sue, van Miss Bray, van Dickens 1), van James, van Bulwer, van Flygare Carlèn, om geene meerdere vreemden te noemen; van van Lennep, van Oltmans (van den Hage), van eene menigte anderen, schrijvers en schrijvertjes onder onze landgenooten. Als men alzoo

{==299==} {>>pagina-aanduiding<<}
gedurende meer dan het derde eener eeuw den loop der romantische letterkunde min of meer heeft gevolgd, heeft men slechts de aanleiding noodig: eene levensbeschrijving van den Schotschen bard en eene van de Noordsche bloem, om van zelv' met eenen stapel allernieuwste snufjes uit de romantieke doos voor zich eenen blik rugwaarts te werpen. De bejaarde mond keuvelt gaarne over vroeger dagen, - doch ik zal den lezer niet lastig vallen met uitvoerige beschouwingen, in welke alleen de opzettelijke beoefenaar van dit hoofdstuk uit de geschiedenis onzer latere letterkunde eenig belang zou stellen. Ééne oude herinnering mag ik immers wel ophalen?
Nimmer zal ik vergeten, dat ik op maandag den 11 Juni 1832 - 't was Pinkstermaandag - met de stoomboot van Nijmegen naar Dordrecht zou reizen. Ontdacht is mij wat mij juist toen op reis deed zijn, maar niet ontdacht, dat ik, wat vroeg op de boot, een kreupel, lamachtig oud man uit een rijtuig zag helpen, tusschen bedienden aan boord strompelen en met eene dame in het paviljoen verdwijnen. Ik hoorde van het scheepsvolk, dat hij een paar dagen vroeger met eene boot ‘van boven’ gekomen, aan boord eene beroerte bad gekregen; 't was een Engelsche ‘Lord,’ die, naar sommigen wilden uit puriteinsche nauwgezetheid, in weerwil van zijnen toestand, te Nijmegen den Zondag was over gebleven. Op dat oogenblik interesseerde de ‘Lord’ mij weinig. Maar later bleek mij uit Couranten, dat het Walter Scott geweest was, die met zijne dochter zich als voortsleepte om op zijn geliefd Abbotsford te gaan sterven. Ik heb hem dus nog even gezien, den schrijver, wiens naam destijds in Europa door geenen anderen geëvenaard werd, den beroemden ‘antor of Waverley.’ Als men zich niet bewust was van de onvergelijkbare meerderheid van den dichter der ‘Lady of the lake’ zou men in verzoeking komen om, lezende hoe veel eer hem in zijn leven en na zijnen dood bewezen werd, de pen op te vatten en insgelijks de schrijversloopbaan in te treden tot het maken van naam, ongeveer gelijk een knaap in eenen der thans vergeten romans van Lafontaine ineens het auteurs orgaan in zich voelde werken, toen hij Gellert zag. Men had hem als iets zeer bijzonders gezegd: ‘gij zult Gellert zien!’ De knaap meende, het moest wel een zeer bijzonder persoon zijn! 't Was geen bijzonder persoon, en zijne betuiging van verwondering, dat er over een zoo eenvoudig man zooveel te doen was,

{==300==} {>>pagina-aanduiding<<}
werd beantwoord met een: ‘Hoe? Weet gij dan niet, dat hij zulke mooie boeken geschreven heeft?’
Als men de levensbeschrijvingen van Walter Scott leest - ik denk nu alleen aan die van 's mans schoonzoon Lockhardt en de hierboven vermelde van Eberty - is, mag ik anderen naar mijzelven beoordeelen, de eerste indruk niet die van den wegslependen, gevierden auteur, maar die van den patriarchalen huisvader, van den beminnelijken gastheer, van den hoogachting waardigen landedelman, edelman van den ouden stempel. En bespiedt men hem in zijnen letterarbeid, dan valt het oog 't eerst op zijne verbazende vlugheid en werkzaamheid, op zijne bijkans bovenmenschelijke geestkracht, om, door den loop van omstandigheden met eenen ontzettenden schuldenlast bezwaard, zich aan te gorden tot de taak om met zijne pen dien centenaarslast af te wentelen; de geestkracht, om, door dien démon voortgezweept, vaak te midden van treurige huiselijke omstandigheden, eene reeks overheerlijke historische romans te leveren, van welke men niet weet wat meer te bewonderen, de diepe historische studie of de aanschouwlijkheid en natuurlijkheid van voorstelling, den reinen zedelijken smaak, het levendig vernuft, den altijd onderhoudenden stijl van verhaal en dialoog. Het zij zoo, dat Scott in zijne beschrijvingen wel eens in het ‘onbeduidende’ valt, maar 't moet een zeer overprikkelde smaak zijn, die ze vervelend vindt, die kleine trekken, met welke hij ook zijne bij-personen naar het leven weet te schilderen, als stonden zij voor onze oogen. En hoe moeten zij hem zelven dan voor de oogen hebben gestaan; en dat te midden van zooveel druk en kommer, zorg en afleiding! Voorzeker, 't is eene heerlijke type, die Walter Scott, zoo als hij door Washington Irving gephotographeerd is bij een bezoek op Abbotsford; gelijk men hem geteekend vindt door Eberty; gelijk hij zich zelv' teekent in zijne brieven b.v. aan zijnen zoon; gelijk hij zijne persoonlijkheid afdrukt in zijne romans. Prof. Opzoomer voorziet terecht, dat ingenomenheid met de beminnelijkheid van den ‘bard’ er
velen toe zal brengen, om, voor het eerst of bij herhaling, zijne werken te lezen. ‘In de kunst,’ zegt hij, ‘is het oude niet van zelf het verouderde.’ 1)

{==301==} {>>pagina-aanduiding<<}

En hetzelfde laat zich zeggen van Frederika Bremer. Eenvoudigheid, natuurlijkheid - dat zijn de hoofdeigenschappen van hare romans. Als men ze leest, zou men verlangen kennis te maken met de schrijfster, en aan dat verlangen wordt voldaan door hare zuster, die dank verdient ook voor 't geen zij uit de nagelaten schriften der begaafde, en wat meer zegt: der beminnelijke vrouw aanbiedt. Evenals Walter Scott, zoo heeft ook Frederika Bremer tal van navolgers gehad, maar geen is mij voorgekomen het origineel te hebben bereikt - het gewone lot van alle navolging. Beiden, Scott en Bremer, hebben zich - men houde mij de vreemde woorden ten goede - een genre gecreëerd. En daarin blijven beiden uitmunten - ‘in de kunst is het oude niet van zelf het verouderde.’
Omtrent eene halve eeuw is het geleden, dat Walter Scott in de geschiedenis van den roman een nieuw tijdperk opende; weinige jaren meer, dat hij met Waverley de reeks zijner heerlijke historische romans opende (1814); weinige jaren minder, dat zij in ouze taal het licht zagen. Karakteristiek met betrekking tot den toenmaligen stand onzer letterkunde is het, dat Waverley reeds tien jaren in het oorspronkelijke was uitgegeven, eer hij in het Nederlandsch werd overgezet. 't Is waar - die roman trok aanvankelijk in Engeland weinig de aandacht. Wel was Scott reeds als dichter vermaard en gevierd, maar als romanschrijver had hij zich nog niet bekend gemaakt en Waverley verscheen naamloos, gelijk ook de opvolgende werken uitgegeven werden ‘by the autor of Waverley.’ Toen echter eenmaal, eerst Valerius, daarna Waverley te onzent een welverdiend, gunstig onthaal hadden genoten, werden onze vertalers en uitgevers wakker: in 1824 verschenen niet minder dan 10 deelen, in 1825 zelfs 18, in 1826 12, doch alle, ten minste ver de meeste, een jaar vier vijf na de uitgave in het Engelsch. Deze taal was destijds nog op stukken na bij ons niet zoo bekend als thans, zoodat de keus van vertalers niet ruim was. Vandaar dan ook, dat, schoon enkele in handen der demi-monde van overzetters en uitgevers vielen, aan de meeste toch eene zeer goede vertaling te beurt viel, inzonderheid door de zorg van den Gro-
{==302==} {>>pagina-aanduiding<<}
ninger uitgever W. van Boekeren. Trouwens, het vertalen van romans, vooral uit het Hoogduitsch, stond destijds te onzent op eenen trap, zoo laag als het tegenwoordige geslacht zich nauwelijks kan voorstellen. ‘Tegenstand der natuur’ (voorwerp, Gegenstand), ‘duizend schotels op tafel’ (een dozijn, Dutzend), ‘een verbreken’ (misdaad, Verbrechen) - Laster
(misdaad) - zulke bokken trof men in elken uit Duitschland overgewaaiden roman aan, en op de keper beschouwd, verdienden de voortbrengselen der vruchtbare pennen van Clauren, Spiess en dergelijken niet veel beter met hunne overdrevene verliefdheden en onwaarschijnlijke ontknoopingen. Was de tijd der sentimenteele wegsmeltingen in de liefde voorbij, volle middag was het voor ‘den vloed - neen, den stroom van meestal vertaalde onbeduidende romans, die allengs de hechte, solide lectuur geheel dreigde te verzwelgen, terwijl de winst op van zijn minst negen tiende dier boeken voor menschenkennis nul, en voor zedelijkheid onder nul is’. Aldus drukte zich ons Tijdschrift eens uit bij het aankondigen van een oorspronkelijken bundel verhalen; en waarlijk, niet overdreven zijn die woorden. Oorspronkelijks vond de Nederlandsche romanlezer weinig. Wolff en Deken begonnen te verouderen; zij hadden uitmuntende opvolgsters gevonden in Petronella Moens en Fenna Mastenbroek; maar de eerste schreef te veel in bloemrijk poëtisch proza om niet eenzelvig te worden, en de laatste stierf te vroeg om meer dan enkele deelen ten blijke van goeden aanleg te kúnnen leveren. W. Kist schreef uitmuntend en zijn Eduard van Eikenhorst enz. blijven juweelen, ‘oud, maar daarom niet verouderd’; doch het is hem, met name in Gyges en diens opvolgers, meer bepaald om karakterschildering te doen, en ook zijne romans behooren eindelijk meer tot de romantiek door den vorm dan door den inhoud. Loosjes is misschien niet genoeg gewaardeerd, schoon zijne Zedelijke verhalen eenen buitengewonen opgang maakten. Suze Bronkhorst is te langdradig en te zeer kopie van de Clarissa; maar als men Walter Scott den schepper van den historischen roman noemt, vergete men niet, dat onze Loosjes reeds lang te voren zoowel historische personen geromantiseerd had (Charlotte de
Bourbon, Jan de Witt enz.), als in den eigenlijken familieroman historisch-vaderlandsche tijdvakken, zelfs bij opvolging, als voor de oogen geschilderd en zijne romanhelden en -heldinnen met historische personen in aan-
{==303==} {>>pagina-aanduiding<<}
raking gebracht had (Maurits Lijnslager; Hillegonda Buisman enz). Dat hij in den eerstgenoemden trant zich van den dramatischen vorm niet losmaken kon, lag in de richting van zijnen smaak, die ook bijzondere voorvallen uit de geschiedenis des vaderlands, b.v. de overstrooming van Romerswaal in Ewoud van Lodijke, Delft door buskruit geteisterd in Amelia Fabricius enz. dramatiseerde. Ook vergete men niet met wat goedkeuring destijds dichtbundels, al waren zij niet boven het zeer middelmatige, ontvangen werden, zoodat een' auteur, welke den dichtvorm maar eenigzins in zijne macht had, die vorm allicht verlokte.
Met Walter Scott trad de romanliteratuur een nieuw tijdperk in. Zij begon - ik spreek kortheidshalve alleen van ons vaderland - ten gevolge van den verbazenden opgang der uit het Engelsch overgebrachte meesterstukken, meer en meer eene behoefte te worden. De roman was reeds begonnen de vroeger zoo gewilde reisbeschrijvingen te verdringen; de roman gaf het leven aan eene menigte leesgezelschappen en leesbibliotheken; de roman werd een hoofdbestanddeel der letterkunde; de roman werd onmisbaar. Goede romans werden verkocht ‘als vet’; middelmatige werden gelezen omdat het romans waren; vodden vonden haar publiek bij min gelouterden smaak. De toevoer, dien het binnenland niet geven kon, moest door vertalingen worden aangevuld; ook hier bleek weder de waarheid van den staathuishoudkundigen regel aangaande de verhouding tusschen vraag en aanvoer. Het getal vertaalde romans, in de Letteroefeningen ‘gerecenseerd’, is wel geen zekere, maar toch een eenigzins bruikbare maatstaf. Daar de meeste van Walter Scott, het uitgangspunt onzer vluchtige beschouwing, in 1824-1826 vertaald zijn uitgegeven en die vertalingen onmiskenbaar eenen grooten invloed op het uitgeven en lezen dier soort van letterkundige voortbrengselen hebben uitgeoefend, heb ik eens tot grondslag genomen de jaren 1827, 1828 en voorts bij decennie-jaren, voorwaarts en terug, nagegaan hoeveel boekdeelen (in dezen beter maatstaf dan werken) romans door dit Tijdschrift zijn aangekondigd. Die getallen bedragen: 1817-18, 37; 1827-28, 25; 1837 38, 101; 1847-1848, 120; 1857-58, 45; 1867-68, 66. Men neme hierbij in aanmerking: Vooreerst, dat het voor dertig en meer jaren tot de groote zeldzaamheden behoorde, dat een uitgegeven werk niet aan dit Tijdschrift werd toegezonden; ten tweede,

{==304==} {>>pagina-aanduiding<<}
dat later van lieverlede de krachten van de Letteroefeningen begonnen af te nemen, vooral nadat de wakkere Withuys had opgehouden het Tijdschrift te redigeeren; 1857 b.v. telt nog 35, 1858 slechts 10 boekdeelen meer; over 1865 en volgende jaren past het niet te spreken in het Tijdschrift zelf. Ten derde valt het oog op het geringe cijfer 1827-1828; maar er was in die jaren eene groote verslapping in onze letterkunde bemerkbaar, terwijl ook juist in dien tijd eenige min geoefende ruiters den romantischen Pegasus te onzent bestegen en ons zeer middelmatige boeken gaven, in welke hoogstens de zedelijke strekking te roemen viel; ten vierde hebben, mede sedert een dertigtal jaren of iets meer, eerst de almanakken, daarna de letterkundige Tijdschriften vele kleinere novellen opgenomen, die vroeger als ‘Bloemen uit den vreemde’, ‘Klaverbladen’ en derg. op de lijst der vertaalde romantische letterkunde zouden geplaatst zijn.
Was het mijn oogmerk, eene historische studie over de vertaalde en ‘oorspronkelijke’ roman-literatuur te onzent te geven, dan zou ik in bijzonderheden moeten treden zoo over corypheën onder de vreemden, hier boven meestendeels reeds genoemd, als over hun kenmerken en invloed. Doch daartoe reken ik mij niet bevoegd. Slecht over twee zaken nog een paar woorden; voor de eerste levert mij Walter Scott rechtstreeks, voor de andere Frederika Bremer zijdelings het uitgangspunt.
In hoever is, sedert Walter Scott, de vertaalde roman - bij dezen bepaal ik mij - voor- of achteruit gegaan? Eene volledige beantwoording dier vraag zou voorafgaande aandacht onderstellen op eene menigte factoren, slechts af te leiden uit lezing van eene menigte, al waren het slechts de voornaamste dier letterkundige voortbrengselen - iets dat ook voor de geschiedenis onzer letterkunde de moeite niet beloonen zou. Het volgende alleen zij kortelijk opgemerkt.
Er is in den roman klaarblijkelijk eene mode, zoo wat de stof, als wat den vorm betreft. De familie-roman, de zedeleerende roman, de roman de caractère hebben onder alle wisselingen van den smaak zich weten staande te houden; trouwens zij zijn ook in den regel de beste gading van dat groote gedeelte des publieks, hetwelk de romanlectuur in den grond alleen bezigt als moordwapen tegen den tijd - euphemistisch: ‘ter verpoozing van meer ernstige bezigheden’ - die zelden

{==305==} {>>pagina-aanduiding<<}
voorkomen, ‘in een uur van uitspanning’ - zelden aan inspanning voorafgaan of er op volgen. Overigens stortte Walter Scott met zijnen historischen roman, of romantische historie, wat men van sommige ruim zoo goed zeggen kan, nieuw leven in dezen tak van letterkunde, toen zoo ziekelijk aan de kwaal van gevallen meisjes en smachtende liefde; ‘In de liefde vond zij haar graf’ is de karakteristieke titel, dien Carl Heun (H. Clauren) aan een zijner vodden gaf! De baan van dien historischen roman was uit den aard der zaak slechts voor weinigen berijdbaar: zij eischte eene voorafgaande ernstige studie, geschiedenis, oudheidkunde, kennis van zeden en gebruiken, geniale opvatting der historie, takt om historie en roman bevallig ineen te weven. Groot is het getal meesters dan ook niet, maar uitmuntende kunstgewrochten leverden zij. Ik noem slechts Bulwer met: De laatste dagen van Pompeji, Rienzi, Harold enz.; James met: Maria van Bourgondië, Darnley en vele andere, veel te vele voor zijnen roem; miss Bray met haren Protestant en vooral haren heerlijken Ines de Castro; Spindler met zijnen in alle roman-opzichten onovertroffen Jood; van van Lennep, mevr. Bosboom-Toussaint, J. van den Hage (Oltmans) moet ik volgens mijn bestek zwijgen, maar moest hen toch even noemen. De historische roman raakt ‘verouderd’. Men kijkt ook tegenwoordig zoo scherp! Als dichterlijke figuren, gelijk Albrecht Beiling, uit het geschiedboek verdwijnen, wat schiet dan den romanschrijver over?...Aan Clara Mund (Louise Mühlbach) heeft echter in de laatste jaren dit genre veel verplichting gehad. Jammer maar, dat zij zich in sommige harer romans de taak wel een weinig gemakkelijk maakt; nog meer jammer, dat onderscheidene prullen op haren naam het licht zien en den smaak helpen
bederven.
Den overgang van den historischen tot den zeeroman levert de schrijver van De laatste der Mohikanen en tevens van de Loods, Cooper. Het is zonderling, dat, terwijl Cooper's Spion enz. andere romans van zijne hand al spoedig na de uitgave ‘in een Nederlandsch gewaad’ verschenen, zijn Pilote eerst (1835) twaalf jaren na het oorspronkelijke (1823) vertaald het licht zag. Maar toen ook begon, schoon voor korten tijd, een milde stroom te vlieten. Darcy, kapt. Marryat en anderen leverden er de wateren toe van de wateren des oceaans. Men las romans, van welke men de helft niet verstond. Of is dat te

{==306==} {>>pagina-aanduiding<<}
veel gezegd, als gansche bladzijden, neen, gansche hoofdstukken niets behelsden dan breedvoerige beschrijvingen van allerlei scheeps-manoeuvres, zooals het reven van zeilen, het uitbrengen van lijzeilspieren, het verhelpen van onklare vlaggen en wat dies meer zij. Uit den aard der zaak kon deze trant echter niet lang in den smaak blijven.
Van den zeeroman tot hetgeen men den socialen roman zou kunnen noemen hebben wij weder eenen algemeen gelezen schrijver als overgangsman: den auteur van Atar-Gull, en van de Verborgenheden van Parijs en de wandelende Jood, Sue. Doch eerst nog een enkel woord, ook naar aanleiding van een wereldvermaard romanschrijver, die er de schepper van is, over den Pickwick-roman, Dickens. Ik weet er geenen anderen naam aan te geven, gelijk die soort dan ook indertijd algemeen naar Samuël Pickwick werd genoemd. Misschien betreft het kenmerkende der manier ruim zooveel den vorm als de stof: de éénheid van handeling komt geheel niet in aanmerking; het zamenloopen der gebeurtenissen op het bereiken van een bepaald einde, het leggen en ontbinden van eenen knoop ligt niet in het doel van den schrijver, en de lezer wacht met geene gespannen verwachting hoe het zal uitloopen. Niet de gebeurtenissen, maar de personen treden op den voorgrond; die personen zijn dikwijls onderling slechts zeer los verbonden, b.v. dat zij in hetzelfde huis wonen, dat zij samen op reis zijn en derg.; men zou het kunnen noemen eene reeks van afzonderlijke romannetjes, die in elkander grijpen, gelijk de raderen van een uurwerk, doch zonder daarom samen nog één raderwerk uit te maken. Dickens is in deze manier een onovertroffen meester; zij heeft, gis ik, haar ontstaan te danken aan de wijze van uitgave: bij stukken en brokken, als ‘feuilleton’ in een dag- of weekblad. Daartoe leent zich dan ook deze manier uitnemend, en dat zij te onzent zoo weinig navolging heeft gevonden, mag wel ten deele daaraan liggen, dat de aangeduide wijze van in het licht zenden niet in gebruik was. Gewin schreef in dezen trant zijnen Joachim Polsbroekerwoud.
De sociale roman speelt eene groote rol in de geschiedenis der romantische letterkunde gedurende de laatste 25 jaren. Behoef ik zijne strekking nader te omschrijven? De roman is slechts het kleed; hij dient tot werktuig ter aanwijzing van kwalen, ingekankerde kwalen veelal, in het maatschappelijke leven;

{==307==} {>>pagina-aanduiding<<}
hij bedoelt minder de geneesmiddelen tegen die kwalen aan te wijzen, dan zooals men 't noemt ‘den vinger op de wond te leggen’, de zaak ter sprake te brengen, haar tot eene ‘question du jour’ en wel eene ‘question brùlante’ te maken. Behoef ik Sue's twee hierboven reeds genoemde uitvoerige romans nog te noemen? Behoef ik er Beecher Stowe met haar Negerhut nog bij te voegen? Bij zulke boeken ziet men bijkans de romantiek voorbij om de aandacht geheel te wijden aan het eigenlijke onderwerp. Zeker is het intusschen, dat nimmer door anderen vorm de zaak een zoo algemeen besproken onderwerp zou geworden zijn. De ellende der laagste volksklassen, inzonderheid in de grootste steden; de heerschzuchtige woelingen van het jezuïtisme; de mishandelingen der negers - zou men er zoo algemeen en zoo ernstig de oogen voor hebben geopend, indien geene Rigolette (in De verborgenheden van Parijs) en Basquina (in Martijn, de vondeling), geen Rodin en Tom als romantische figuren wereldvermaard waren geworden? Doch juist wegens dien invloed rust op den romanschrijver te dezen eene groote verantwoordelijkheid, dat hij toezie niet onbedacht het kleine vuur te ontsteken, dat - om met den menschkundigen Jacobus te spreken - eenen grooten hoop hout doet ontbranden, des te meer indien die schrijver een geniaal talent tot zijne beschikking heeft. Veel hangt hier af van ieders denkwijze over belangrijke maatschappelijke vraagstukken. Gelukkig kan ik hier Max Havelaar van die zijde onbeoordeeld laten, schoon bij niemand tegenspraak vreezende als ik beweer, dat, heeft de historische roman te onzent zijn van Lennep en Toussaint gevonden, de sociale het niet minder in Multatuli gedaan heeft - ik herhaal: van de zijde der romantiek is hier sprake. Naauw is overigens met den socialen roman verbonden, en wel beschouwd slechts eene vertakking van
dezen, de godsdienstroman. Godsdienstroman, niet godsdienstige, zooals men ten deele - naar gelang de zaak min of meer op een voorgrond treedt - den zedelijken roman zou kunnen noemen, gelijk mede den trant van Biernatsky; maar ik bedoel nu dien roman, in welken de maatschappij wordt gewaarschuwd tegen de geheime woelingen van die partij, onder welke tegenwoordig de geheele R.C. kerk gebukt en gedrukt gaat, den paus niet uitgezonderd: het ultramontanisme, in het jezuïtisme geïncarneerd en daarom doorgaans met dien naam aangeduid. Meer dan veertig jaren is het gele-
{==308==} {>>pagina-aanduiding<<}
den, dat Bretschneider zijn Hendrik en Antonio en zijn Vrijheer van Sandau schreef. 't Zijn romans naar den vorm, maar geheel beheerscht door de stof; nog slechts weinige jaren oud zijn de romans van den ‘abt ***,’ die eenen zoo verbazenden opgang gemaakt hebben. Het is hier de plaats niet om ten aanzien van de zaak zelve eigen gevoelen te ontwikkelen; maar dit zij toch gezegd, dat men een zorgvuldig onderscheid moet maken tusschen de R.C. kerk en de fractie welke haar tegenwoordig, ook in ons vaderland, genoegzaam onbepaald beheerscht. Die partij heeft harerzijds zelve het wapen, of liever, het lokfluitje der romantiek niet verzuimd te bezigen; men herinnere zich slechts romans van Caroline Pichler, die ook onder de verdienstelijke beoefenaressen van den historischen roman als zoodanig eene eervolle plaats verdient, met name haar: De Zweden in Praag (vert. 1834).
Eindelijk noem ik eenen vorm van roman, aan welken ik den rechten naam niet weet te geven, of eigenlijk: de rechte namen, want de reisroman wordt bedoeld nevens den ethnographischen. Gerstäcker, op wien de titel van eenen der aan het hoofd dezes genoemde romans wijst, is hier eene voorname figuur. Voor zooveel bij hem, bij Washington Irving, soms ook bij Cooper het geval is, dat het veld der romantiek meer overgevlogen dan betreden wordt, vallen die geschriften buiten kennisneming in deze regelen. Stelt zich een roman ten doel, de zeden en gewoonten in een bepaalden tijd te beschrijven, dan rekent men hem in den regel tot de historische; tracht hij den lezer in eene bepaalde streek rond te leiden, dan zou men hem den ethnographischen kunnen noemen, gelijk Iu-Kiao-Li in China ‘speelt’, Kunnuk en Naja in Groenland.
Vergelijken wij nu den tegenwoordigen stand der op Nederlandschen bodem overgeplante buitenlandsche romantieke letterkunde met dien voor eene halve eeuw, iets minder of iets meer, dan ontwaren wij onmiskenbaren vooruitgang. ‘Onstichtelijke’ tafereelen mogen eenen enkelen, ook inlandschen roman bezoedelen, onzedige romans in volle uitgestrektheid worden niet meer geduld, terwijl de banale akeligheden van een Spiess en eene Radcliffe-akelig om niet te durven omzien of te bed gaan - uit den fatsoenlijken romankring verbannen zijn. Maar min gunstig valt het oordeel uit, als wij het oog laten gaan langs hetgeen niet vóór, maar gedurende die vijftig jaren het licht zag. De degelijkheid is voor 't minst niet toegenomen. Wijst

{==309==} {>>pagina-aanduiding<<}
men mij op de hooge cijfers van voor twintig en dertig jaren, waaronder eene menigte vodden, met welke zich tegenwoordig de onverzadelijke leeshonger van stedelijke en dorpelijke leesgezelschappen niet meer zou laten afschepen; - ik wijs wederkeerig op meesterstukken, zoo als het laatste decennium niet kan aanwijzen. Wat in de laatste jaren in dit Tijdschrift is opgenomen over Thackeray en andere romanschrijvers van den tegenwoordigen tijd, - ik stem er goeddeels mede in, maar desongeacht komt het mij voor, dat zoo de tegenwoordige romantiek zelden beneden het middelmatige daalt, zij er zich ook zelden ver boven verheft. Moet men de vindingrijkheid bewonderen om telkens een nieuwen knoop en ontknooping - ‘nieuw’ altijd cum grano salis - te verzinnen, er valt, van nabij bezien, nog al wat af te dingen op ‘fijne karakterteekening’ en wat dies meer zij, waarmede de waar aan het publiek wordt aangeboden.
Het eigenaardige van het Engelsche volksleven, voor een tal van jaren minder bekend, heeft in den roman zijne nieuwheid geheel verloren en van ver de meeste Engelsche en Amerikaansche familieromans heeft men alles gezegd als men ze ‘onderhoudend’ noemt, dat wil zeggen: niet vervelend - iets waaraan de tegenwoordig in vergelijking van vroeger voortreffelijke vertaling het hare toebrengt. Maar ik betwijfel zeer of men wel veel nieuwe romans zal vinden, die men met ingenomenheid herhaaldelijk herleest. Beschrijvingen, prachtige beschrijvingen, zoodat men ze jaren onthoudt, gelijk van de pest te Florence in Bulwers Rienzi; van het slagveld te Hastings in diens Harold; van het vastenavondfeest en den optocht der heidens in Spindlers Jood, van zoo veel in Bray's Ines de Castro, een parelsnoer van heerlijke beschrijvingen, zoo van gebeurtenissen, als van personen en plaatsen. Ik betwist aan Victor Hugo noch aan Victor Cherbuliez, aan miss Yonge noch fräulein Schwartz, aan Yates noch Brooks, Braddon noch Collins hunne en hare eigenaardige verdiensten; ik ding niets af op den aesthetisch-moreelen lof, door eenen geachten medewerker 1) in dit Tijdschrift aan ‘menigen Engelschen roman’ gegeven, maar hoe vele zijn er toch, van welke men moet zeggen: als men er eens af rekent de vinding van knoop

{==310==} {>>pagina-aanduiding<<}
en ontknooping, hoogstens eene enkele situatie, - wat schiet er dan eigenlijk over? Voor de meeste lezers de beantwoording der vraag, hoe aan al de verwikkelingen een einde en alles tot een goed einde zal komen! Of neen! ‘goede’ afloop prikkelt niet genoeg. en behalve dat tegenwoordig het oude thema: ten slotte een huwelijk, te alledaagsch is, komt alles neder op het oude: geld stelen, testamenten verduisteren, onschuldig gevangen zitten, onverwachts erven - alles zaken, die een moderne Fokke Simonsz even zoo in eene ‘moderne romanfabriek’ kon ten toon stellen als de oude Fokke in den ‘modernen Helicon:’ serafs met hun toebehooren, heelalletjes enz. heeft te koop gesteld. Collins heeft zich het onwaarschijnlijke vak gekozen; zie slechts de conceptie van zijn Vrouw in 't wit en van De maansteen. Maar overigens: al de winkelwaren van den bekenden ‘Helicon’. Ook de twee jongste meteoren: Spielhagen en Marlitt maken daarop haast geen uitzondering. Spielhagen onderscheidt zich door groote levendigheid van voorstelling; aan de romans van jufvrouw Marlitt kan ik zooveel bijzonders niet vinden; de toestanden zijn zoo Duitsch, en dat Duitsch is zoo kruipend, dat het elken indruk overschaduwt en de vergelijking met Frederika Bremer in eene onzer couranten mij eene groote overdrijving toeschijnt.
Iets anders, waarin de romantiek mijns mziens niet is vooruitgegaan, is het vroolijke element. Eene hoogst gunstige uitzondering te dezen maakt Frits Reuter. Bij hem kan men de lever nog eens laten schudden, zonder de schouders te moeten ophalen over flaauwe nien en banale boerterij. Er is leven en beweging in zijne lachwekkende personen en tooneelen; goedhartige scherts, die geen bitterheden verbergt onder het mom van boert, die vervroolijkt zonder te kwetsen. Snaaksche zetten en lachwekkende positiën strooit ook reeds sedert eene lange reeks van jaren Dickens in zijne romans; Lax en Lessman, thans verouderd, waren er mede meesters in, en Jean Paul blijft ook om dit element blijvende waarde behouden. Wilde ik op het veld van den inlandschen roman treden, dan zou de naam van Multatuli bovenaan staan; adres slechts aan meester Pennewip en jufvouw Pietersen; een luim en geest om nimmer te vergeten wat men eens gelezen heeft. Maar onze letterkunde zou zich dan ook te schamen hebben over oudere, gelukkig goeddeels vergeten lafheden van een Meesters en een Krabbendam

{==311==} {>>pagina-aanduiding<<}
- namen, over welke de schimmen van een Wacker van Son en Kist zouden moeten blozen,...als schimmen blozen kunnen. Maar wie leest nog een Twee en dertig woorden of een Willem Hups; een Eikenhomst of een Blankenheim? De vorm is verouderd en - la forme emporte le fond - te dikwijls ook in den roman Tot op zekere hoogte terecht, want al ware het volksleven sedert eene eeuw of iets minder niet aanmerkelijk veranderd, dan zouden nog, enkel om den vorm, tante Martha de Harde en Chrisje Helder tooneelfiguren, geen romanfiguren zijn. 't Is jammer, dat Engelsche preutschheid aan de eene, Fransche loszinnigheid aan de andere zijde schuld dragen aan dat stijf conventioneele, dat overdreven ‘fatsoenlijke’ - men begrijpt in welken zin ik dit bedoel - waardoor de losheid van voordracht, beschrijving en vooral dialoog, wel wat verloren gaat.
Nog even zij een punt aangeroerd, dat tot de nieuwste romantische letterkunde betrekking heeft; ik moet het ook ten gevalle van Spielhagen's Hamer en aanbeeld ter sprake brengen: het godsdienstige element in den roman. 't Spreekt van zelv', dat hier niet de vraag is, of hetgeen men voor godsdienst wil doen doorgaan een aesthetisch te verantwoorden element in den roman zij, of, om de zaak met een algemeen bekend voorbeeld aanschouwelijk te maken, denke men aan Sue's Juif errant, waarbij Spindler's Boa constrictor te voegen is. Want hier heeft men, gelijk boven reeds is opgemerkt, niet te doen met het religieuse element, alleen met eene maatschappelijke kwaal. Toch kunnen we van Sue cenigzins uitgaan. Treed de uitgebreide fabriekinrichting van zijnen Hardy met hare arbeiderswoningen binnen. Niets ontbreekt aan de voeding, aan de kleeding, aan de woning, aan oppassing, aan verkwikking, niets zelfs aan uitspanning, gemak en vermaak - maar ziedaar ook alles; aan het godsdienstig beginsel wordt geen recht gedaan, schoon men er niet vloekt of profaneert; opvoeding en zedelijkheid worden er niet met voeten getreden, maar eenvoudig geïgnoreerd. Leg daar den Lienhard und Gertrud van Pestalozzi eens naast! De groote opvoedkundige is eenzijdig, als hij alle stoffelijke welvaart van geestelijke ontwikkeling verwacht; ook in dat opzicht zijn de tijden veranderd. Maar zij zijn slechts veranderd in de toepassing, niet in het beginsel. Nog tegenwoordig is de romanschrijver veroordeeld, die voor

{==312==} {>>pagina-aanduiding<<}
de rampen zijner helden en heldinnen geen anderen troost heeft aan te bieden dan de onverbiddelijkheid van het blinde noodlot; veroordeeld, die met volle instemming, ja met zeker welbehagen eene jonge maagd schildert, die van het prijs geven harer eer enkel en alleen wordt teruggehouden door vrees voor de openbare gevolgen - en wat ik meer zou kunnen noemen. Gewis, de romanschrijver mag zulke personen en zulke situatiën schilderen, met gloed en kracht schilderen; maar nooit anders dan om er het ellendige, het nietswaardige, het troostelooze van aanschouwelijk te maken. 't Zij erkend: hoogst ongepast en dwaas wordt ook wel eens in romans de godsdienst op het tapijt gebracht. Maar ook dat is aan het godsdienstig element onrecht aangedaan, en ook in den roman heeft de godsdienst er aanspraak op, tot haar recht te komen. Die aanspraak huldigt Sue niet, en dat is onvergeeflijk, juist omdat hij de fabriek van Hardy voorstelt als de type van een maatschappelijk leven gelijk hij het wenscht. De ‘predikant’ van Bemmel Suijck, die Spielhagen's Hamer en aanbeeld bij ons publiek inleidt, brengt dit onderwerp in zijne voorrede opzettelijk ter sprake. Hij komt er voor uit, dat Spielhagen als romanschrijver - dus niet enkel in Hamer en aanbeeld - het godsdienstig-zedelijk element mist: hij voegt er zelfs bij: ‘ik ben het er ten volle mede eens, dat, waar in den roman het genoemde werkelijk ontbreekt en door niets wordt opgewogen of vergoed, iedere zoodanige roman slechts eene wonde te meer wordt in onze kranke maatschappij. De man, welke dien roman schrijft of verspreidt, begaat eene onzedelijke daad. Hij, die dezen leest, vergrijpt zich moedwillig aan zijn beter ik.’ Schoon v.B.S. er bij voegt, dat hij in die woorden zijne innigste en onwankelbaarste overtuiging op dit punt uitspreekt, moet ik er even nadrukkelijk protest tegen aanteekenen. Niet zoozeer om
den laatsten volzin, want eer men eenen roman gelezen heeft weet men nog niet of men er zich ‘moedwillig mede aan zijn beter ik’ vergrijpt; maar om de reserve, die onderstelt, dat het aangeduide gemis van godsdienstig element door iets zou kunnen worden opgewogen of vergoed. Die onderstelling is valsch: indien het godsdienstig element in eenen roman zoo onmisbaar is, dat men den staf der zedelijkheid breken moet over schrijver en (des bewusten) lezer van eenen, in welken dat element niet tot zijn recht komt, dan kan dit vergrijp tegen het allergewichtigste

{==313==} {>>pagina-aanduiding<<}
door niets worden ‘opgewogen of vergoed;’ noch door het ‘ontzaglijk vele licht,’ dat tegen deze ‘schaduwzijde’ overstaat, noch door....hoe hetgeen nu volgt in de theorie van den voorredenaar past, is mij niet duidelijk: ontbreekt, vraagt hij, het ‘godsdienstig beginsel,’ waar de groote beginselen van zich zelf vergetende, opofferende liefde voor den medemensch, van rechtvaardigheid, van waarheid, van strikte zedelijkheid onafgebroken gehandhaafd zijn en in de geschilderde karakters voor verreweg het grootste gedeelte dragers hebben erlangd?’ Ja, in zoover het niet uit- en daardoor tot zijn recht komt; neen, in zoover men hier van toepassing zou kunnen achten het: ‘wie niet tegen mij is, die is voor mij’. De voorredenaar noemt eenige figuren, nopens welke hij als Christen het betreurt, dat hunne en hare reinheid, zelfopoffering, menschenliefde voorbij de oogen der lezers gaan zonder dat de naam van Jezus wordt genoemd, noch recht gedaan aan de Christelijke atmopheer, die aandeel moet gehad hebben aan de vorming en ontwikkeling van zoodanige karakters. Ik geef het hem toe; ik betreur het met hem, dat een zoo flink talent als Spielhagen het ‘ééne noodige’ zoo eenzijdig voorbijziet, waar hij juist dat talent hadde kunnen bezigen om te doen uitkomen, hoe de edelste aandoeningen der menschelijke natuur eerst dan in haar volle licht verschijnen, als zij verwarmd worden door den adem des Christendoms. Maar - Spielhagen is een Duitsch schrijver, wiens persoonlijkheid nauwelijks aan iemand te onzent zal bekend zijn; misschien is het een pseudonym, waarvan het woord wel iets heeft. Wij zullen dus wel geen antwoord te wachten hebben op de vraag: kent de man het reine Christendom in zijn zuiveren geest, ontdaan van den ellendigen bijhang, dien men om dat heerlijke beeld geworpen heeft? Zoo ja, dan is de mensch
onverschoonlijk, die opgegaan is in den op valsch effect jacht makenden romancier; zoo neen, dan heb ik eerbied voor den auteur, die, door de reinste Ahnung gedreven, gevoeld heeft wat hij niet kon uitdrukken: dát het Christendom een zuurdeeg is, dat de menschelijke maatschappij en het menschelijke hart in beweging brengt tot het reine, edele en goede. En dit is het zwaartepunt dezer geheele kwestie, die men tot in flaauwe courant-advertentiën toe heeft willen uitmaken door te beweren, dat de letterkundige beoordeeling van sommige romans van Spielhagen gevallen is in de handen

{==314==} {>>pagina-aanduiding<<}
van predikanten, die niet door den aesthetischen, maar door den kerkelijken bril hebben gekeken - let op de vinnige tegenstelling, alsof het eene het andere uitsloot! Dit, zeg ik, is het zwaartepunt: niet of in eenen roman al dan niet het godsdienstige element uitkomt. maar of het dáár tot zijn recht komt, waar het vereischt wordt: m.a.w. er laten zich honderd verwikkelingen en ontknoopingen verzinnen en uitwerken, in welke het godsdienstige element niet ter sprake behoeft te komen; maar veroordeeld is de romanschrijver, wiens werk een bevestigend antwoord geeft op de vraag: of voor de maatschappij, het huisgezin, de mensch, waarachtig en blijvend zielsheil te vinden zijn buiten het godsdienstig element. Het boven aangeduide voorbeeld van Sue's werkinrichting van den heer Hardy stelt de zaak volkomen in het licht en voor dengene die de zaak nu nog òf niet begrijpt, òf niet begrijpen wil, is er niets meer over te zeggen. En wat enkele tooneelen hier of daar betreft, strijdig tegen Camphuijsens: ‘al wat van zelver wast behoeft men niet te zaaien’ - bij de vraag naar het godsdienstige element in den roman behoort dit onderwerp slechts onder een bepaald oogpunt. Dit echter is zeker, dat tooneelen als de wijze waarop Constance door George Hartwig na verkleuming wordt verkwikt, zich voor de rechtbank van den zedelijken smaak door niets laten rechtvaardigen; allerminst door de opmerking, dat het gordijn valt op het oogenblik dat de lichten uitgaan. Reeds Sterne verstond de rampzalige kunst om meer uit te drukken door zijn plotseling zwijgen dan door zijn verder spreken hadde kunnen gedaan worden; en de fout van Sterne is door meer dan één hedendaagsch romanschrijver maar al te goed afgezien. En al is de roman zes dikke deelen groot - ééne doode vlieg doet de zalf des apothekers stinken, zeide de wijze Prediker.
Met den roman van Spielhagen - ik heb hier niet enkel het oog op Hamer en aanbeeld, maar ook op Raadselachtige karakters enz. enz. - vlieg ik noch zoo hoog als van Bemmel Suyck, noch kruip er zoo laag mede als Hoek. Frischheid van koloriet, losheid van vorm en aanschouwelijkheid van voorstelling zijn in mijn oog zijne hoofdeigenschappen, en zoo men, aan de eene zijde den begaafden schrijver recht willende laten wedervaren, ook recht bedingt voor het religieus-christelijke element, dan richt ik eene vraag, die - ik ontken het niet -
{==315==} {>>pagina-aanduiding<<}
eene rechtstreeksche beschuldiging is tot de vertalers, die door hunne voorredenen zelven toonen te beseffen welke de zwakke zijde des auteurs is: waartoe dat eindelooze vertalen? Waarom bezigt gij de buitenlandsche romantiek niet tot opbouwing van onze eigene letterkunde? Een straks reeds genoemd recensent heeft in een der vorige nommers van dit Tijdschrift (blz. 100 volg.), schoon uit een ander oogpunt, het onderwerp reeds ter sprake gebracht van uitwerking van eens anderen thema. Ik vraag nog eens: waartoe dat eindelooze vertalen? Dat nimmer ophoudende decalqueeren van Engelsche, Amerikaansche, Fransche, Duitsche toestanden? Doet het waar gij met het afsnijden der takken den geheelen boom zoudt mishandelen, gelijk gij u aan Frits Reuter zoudt bezondigen met zijne ‘Olde Kamillen’ in Nederlandsche madeliefjes te herscheppen. Maar, man van talent, die, ondanks eenige kleine feilen die 't mij nu niet lust na te snuffelen, uitnemend vertalen kunt, zoo uitnemend, dat gij ook denken en schrijven kunt - wat noopt u, Spielhagen mannetje naar mannetje in een Nederlandsch gewaad te kleeden? Waarom niet liever het schoone, het goede, het edele uit den Duitschen roman in uwen geest opgenomen en tot Nederlandsche toestanden verwerkt? Gij wijst mij in uwe voorrede op den edelen directeur der gevangenis. Welnu, waarom dien menschenvriend niet bezield met den adem des
Christendoms en hem dan laten optreden in eene Nederlandsche gevangenis, ten spiegel hoe onze gevangenen aan de maatschappij konden worden terug gegeven. Zie, als men Spielhagen's Hammer und Ambos voor zich legt en zich afvraagt: is dat nu eene loutere vertelling van gebeurlijke zaken, samengeweven tot ééne uitkomst, zonder meer? dan moet het antwoord zijn: neen! Er is philanthropische gedachte in: het teruggeven van gevangenen aan de maatschappij; het verbeteren van het lot des werkmans, of misschien beter gezegd: de aanwijzing hoe de verschillende maatschappelijke standen op hun beurt ‘hamer’ en ‘aanbeeld’ - juister: ‘smeedijzer’ - zijn, ongeveer het thema van Paulus I Cor. XII: 14-26. Die beide philanthropische denkbeelden zijn uitnemend timmerhout, maar kan alleen een Duitscher het voor ons verwerken? Hij doet het zoo, dat gij er in te berispen vindt: welnu! Als gij het ontbreken van het christelijk element, als gij de ontsneeuwing van Constance door Hartwig afkeurt, - waarom dan het thema niet opgenomen en de rest aan haar plaats gelaten? Plagiaat?

{==316==} {>>pagina-aanduiding<<}
Is dat plagiaat, als ik zeg, des noods op den titel: naar Spielhagen's Hammer und Ambos? Stel eens: een uitgever zoekt eenen deskundige aan om een werk over de physische geographie in onze taal over te brengen; zal die ‘overbrenger’ zich zoo sulachtig aanstellen, dat hij volzin voor volzin vertaalt, en daardoor misschien de misselijkste bokken ten aanzien van ons vaderland begaat, zich eenvoudig behelpen met in de voorrede te zeggen, dat het bokken zijn? Wilt gij een voorbeeld, een voorbeeld op het gebied der romantiek? Ik weet u op 't oogenblik geen beter te noemen dan van Schaick's Geert, een volks-, een boereroman, zoo ge wilt, maar -, en daarmede hebben wij hier te doen: eene overgieting, geene vertaling, van Uli der Knecht. Eene vertaling is er ook van; men legge beide eens naast elkander!
Ongemerkt zijn wij afgedwaald van het godsdienstige element in de romantiek, maar genoeg ook reeds daarover. Dat ik de ziekelijke kerkelijkheid niet huldig, in vele vroegere en sommige latere Engelsche romans voorkomende, behoeft naauwelijks te worden gezegd; overigens hangt veel af van de ‘tendenz’ en den vorm; men kan het godsdienstige element zeer geprononceerd op den voorgrond plaatsen, zonder dat het toch eigenlijk nog tot zijn recht komt; en men kan het ook tot beweegkracht verheffen, al verschuilt zich die beweegkracht achter de schermen. Algemeene regelen zijn hier niet te geven. Zedelijke smaak en christelijk gevoel zijn goede voelhoorns voor...wie geen themavertaler is, en al werkt men eenen roman niet, als boven gezegd is, geheel en al om, of liever, al schrijft men geen nieuwen roman op het thema van eenen anderen, 't is er toch niet mede als met een wetenschappelijk boek, waar men den schrijver niet behoort te laten zeggen wat hijniet zou willen zeggen.
Nog één onderwerp, en wel een zeer teeder, is aan onze dagorde: de vrouw en de roman. Van verschillende zijden ontstaat die dagorde: Marlitt, van wie drie romans aan het hoofd dezer bladzijden staan, is eene dame; Frederika Bremer, wier levens- en karakterbeschrijving hier wordt aangekondigd, was eene vrouw; vele vertaalde romans uit onzen tijd zijn van vrouwelijke hand. Miss Bray noemde ik reeds; miss Trollope, Flygare Carlen, miss Bury, de gravin van Blessington en hoeveel Nederlandsche dames kon ik bij de hier genoemde Engelsche en Noordsche voegen; onze Wolff, Deken, Mastenbroek, Moens uit vroegeren, Bosboom-Toussaint, van Calker, Westhreene,

{==317==} {>>pagina-aanduiding<<}
Perk, Agatha uit lateren tijd. Dat sommigen harer, met name Bray en Bosboom-Toussaint, door de ‘vorstudiën’ tot den historische roman niet werden afgeschrikt, ja dat zij die allergelukkigst voltooiden, is eenigzins eene uitzondering; indien men de voortbrengselen te gader èn telt èn weegt, is de roman entime, de roman de famille, de roman de caractère (de laatste met bepaalde nuances) het gebied der romancière. Zij betreedt dat gebied - en treedt op als letterkundige. Zij begeeft zich in den roman op dat van sociale vraagstukken - zij ‘emancipeert’ zich van den huiselijken kring. Zij strekt de handen uit naar den op geschiedkennis rustenden historischen roman - zij ‘emancipeert’ zich tot geschiednavorscheres. Hoe het zij, de roman intime, met zijne verschillende schakeeringen is het eigenaardige gedeelte van het veld der romantiek, welks bearbeiding der vrouw in den regel het best is toevertrouwd. Het is hare taak, meer schilderes te zijn van gewaarwordingen dan van gebeurtenissen, en men zal niet ver van de waarheid zijn, indien men beweert - altijd in den regel - dat, beide in aesthetische waarde vrij gelijk staande, de roman van eenen schrijver meer de gewaarwordingen voorstelt ten gevalle der gebeurtenissen, die van eene schrijfster meer de gebeurtenissen ten gevalle der gewaarwordingen. De vrouwelijke kieschheid verloochent zich ook bij de romancière niet; sterniana, gelijk boven zijn aangeduid, zal men bij haar nergens vinden; zelfs waar het onderwerp zoo gekozen is, dat het ontzeilen der klippen er eene onmogelijkheid bij schijnt, zal men de fijnheid der vrouw bewonderen. Zie b.v. Braddons Doktersvrouw, en - om nog eens in de oude doos te snuffelen - de Echtbreekster van Miss Bury, waar trouwens het woord niet in den gewonen zin te verstaan is, maar in dien van een lady, die - hetgeen naar onze wetten niet zou
kunnen - haren man verlaat om met zekeren lord Howard in een wettig huwelijk te treden. Toch was misdadige liefde de aanleiding tot dien stap, maar de schrijfster laat ook al de rampen der hoofdpersoon, haar en haren kinderen wedervaren, uit dien éénen misstap voortvloeien. En mag ik nu nog in het voorbijgaan herinneren, hoe in dien reeds voor meer dan dertig jaren uitgegeven roman het godsdienstig element tot zijn recht komt, ook schoon de ‘naam van Jezus’ er niet bij genoemd wordt; men hoore dan het slot: ‘Hoe zwak en onvermogend is onze eigene kracht,

{==318==} {>>pagina-aanduiding<<}
om ons op den weg der dengd te houden! - hoe deerniswaardig zijn de gevolgen van de zondige blijdschap dergenen, die dezelve koopen ten kostte der deugd! hoe gewisselijk achterhaalt hen de straf zelfs in deze wereld! - hoe ver zijn zulke banden er van af, het geluk te schenken, met welks vooruitzigt zij ons streelen! - en hoe onvoldoende zouden jaren van ootmoedig berouw, verdriet en beproeving wezen, om voor de zonde te boeten, ware het niet, dat eene hoogere magt den wil bezat, om ons zelfs aan den uitersten rand des verderfs te behouden!’ Dat is geen preekje aan het slot, maar het is de eenvoudige recapitulatie van hetgeen de geheele roman aanschouwelijk maakt.
Wegens gebrek aan kiesch en fijn gevoel geloof ik dan ook niet, dat b.v. Mühlbach de Hofgeheimen en Flygare Carlen Een jaar geschreven heeft. En de romanschrijver, ook de als auteur meest ontwikkelde, kan hier nog altijd veel van de fijngevoelige romanschrijfster leeren. Men leze eens Frederika Bremer, hare romans, hare levensbeschrijving, hare nagelaten opstellen. Wat kalmte! geen woeste hartstochten, wier schildering den door overspanning ontspannene moet prikkelen. Wat reinheid! Alles is als het onaangeroerde waas op een druivetros; in alles spiegelt zich eene beminnelijke ziel af. Wat eenvoudigheid! Geen jacht maken op effeet, en toch bevredigt alles den smaak en houdt den geest bezig. Zou een man de Buren hebben kunnen schrijven? Ik geloof het niet. Inderdaad, de lezing van hetgeen Frederika's zuster in de in het hoofd dezes genoemde boekdeeltjes aanbiedt, is een genot, te vergelijken bij den aanblik der spiegelgladde zee in eenen schoonen, stillen zomeravond. Voorwaar, zulke romans meende de schrandere baron van Hugenpoth niet toen hij schreef: ‘de oude maatschappij had de vrouw ondor het geweld verpletterd; onze maatschappij versmoort haar onder den roman.’
In dit gezegde is veel waarheid, vooral indien men het in verband brengt met eene andere opmerking, die ik ergens las, dat het vele lezen van romans, al zijn het de onschuldigste en beste, die verderfelijke strekking heeft, dat het den smaak voor elke andere lectuur van lieverlede geheel en al verstompt. Is dit zoo, dan ware het te wenschen, dat vertaal- en uitgeefwoede eindelijk eens ophielden ons te overstroomen met romans en weder romans en eindeloos romans, als konden leesgezel-
{==319==} {>>pagina-aanduiding<<}
schappen en leesbibliotheken niets anders meer ‘slikken’ dan romans. Ik vraag voor de vrouw - want op deze heb ik het bijzonder het oog - geen uitspanningslectuur, die bestaan zou in 't geen inspanning eischt; ik bemoei mij voor 't oogenblik niet met de intellectueele zijde van de question brûlante du jour: de emancipatie der vrouw. 't Is hier alleen mijne vraag, of de tegenwoordige letterkunde er behoorlijk voor zorgt, dat de vrouw ook nog eene andere uitspanningslectuur hebbe dan den roman. Zeg niet, dat zich in het ‘romantisch kleed’ veel laat aandienen, 't welk der vrouw als zoodanig nuttig is: mensch- en zedekunde, philanthropie, kennis van maatschappelijke toestanden, van kinderen en opvoeding, - - 't is alles fraai, alles belangrijk. Maar alles laat zich toch niet romantiseeren, en al ware zulks het geval, dan nog zou la forme le fond emporteeren: het overmatig romanlezen verzwakt de receptiviteit (vergun mij dit woord) voor elken anderen indruk dan dien van het romantisme. De gedienstige drukpers weet dat: neem de romans en de brochures uit de boekenlijsten weg - wat schiet er over? Ik spreek niet van onderwijsboeken en dergelijke, maar van die lectuur, welke men die der leesgezelschappen mag noemen. Hoe ‘saai’ heet b.v. ook de beste reisbeschrijving!
Ook van deze zijde is het hoog tijd, dat de vrouw ‘geëmancipeerd’ worde van eenen lectuurcyclus, die haar ‘versmoort.’ 't Is mijn oogmerk niet, van den inhoud en de strekking dezer bladzijden af te wijken door, met het boekje van Stuart Mill in de hand, het groote sociale vraagstuk onzer dagen in zijnen geheelen omvang te behandelen. Men zou daartoe ook dieper in het onderwerp moeten zijn doorgedrongen dan ik mij durf toekennen gedaan te hebben. Dit alleen zij opgemerkt, dat, leverde al Mr. Nieuwenhuis eene overzetting, die als zoodanig onberispelijk is, het feit der vertaling zelf door den voorredenaar bedenkelijk wordt gemaakt, zoodat het werkje kan geacht worden eene bijdrage te leveren tot het in algemeenen zin opvatten van de hierboven geopperde bezwaren tegen het vertalen als zoodanig. Vitringa toch ontveinst niet, doet zelfs helder uitkomen, dat de schrijver zich meermalen - ik zou zelfs zeggen: meerendeels - schuldig maakt aan overdrijving en eenzijdigheid. Als ‘echte zoon onzer eeuw’ is hij ‘bijna uitsluitend verstandsmensch’ en op het punt der emancipatie ‘een radicaal.’ ‘Voor hem is de geestelijke aanleg der vrouw dezelfde als die

{==320==} {>>pagina-aanduiding<<}
van den man. Toevallige omstandigheden, maatschappelijke vooroordeelen hebben haar langzamerhand een wezen doen worden, welks geest een andere plooi heeft aangenomen dan die van den man. Waar de vrouw niet eenen mannelijken geest toont te bezitten, is dit eene ontaarding harer oorspronkelijke natuur; 't gevolg van een gebrek in onze maatschappij, dat zoo spoedig mogelijk moet weggenomen worden.’ Dit stelsel zal, bij onze natie althans, wel weinig bijval vinden. Het verwart dan ook de beschouwing der vrouw als menschelijk wezen schromelijk met hare plaats in huisgezin en maatschappij, en heeft de vrouw hare edelste ‘emancipatie’ aan het Christendom te danken, het Christendom wraakt zulk een radicalisme onverbloemd. Maar waarom dan het boekje vertaald? Waarom, als men dan toch Nederlandsche lezers en lezeressen met de denkbeelden van den Engelschen schrijver wilde bekend maken, niet omgewerkt, weglatende wat alleen op Engelsche, vooral burgerlijke toestanden betrekking heeft en wenken gevende tot terechtwijzing waar men die noodig oordeelde? Het zoogenoemde ‘den lezer zelven latende oordeelen’ is eene voor 't minst zonderlinge zaak. Gesteld, men vertaalde eene brochure vol radicaal-republikeinschen onzin, met onze staatsinstellingen onbestaanbaar, maar tevens philanthropische bedenkingen behelzende, die nadenken en behartiging verdienen. Zou men wêl doen het eene te geven om het andere niet terug te houden?
Doch 't is meer dan tijd om te eindigen. Als eigenlijke beoordeeling der aan het hoofd dezes vermelde werken en werkjes maakt het geschrevene eene vrij magere figuur; maar zij lag ook ditmaal buiten het doel. En dit mocht, meende de schrijver, te eerder, omdat men van eene andere hand in onze Letteroefeningen dikwijls recensiën van vertaalde romans aantreft, die van eenen helderen blik op dit gedeelte der ‘fraaie letteren’ de onmiskenbaarste getuigenis dragen. Mij dacht, de loop der romantische letterkunde mocht ook wel eens van eene andere zijde besproken worden.
v.O.


{==321==} {>>pagina-aanduiding<<}

II. Rechts- en Staatswetenschappen.

Parlementaire regeering, door Mr. D.J. Mom Visch. te Gorinchem, bij J. Noorduijn en Zoon. 1868.
De schrijver van de aan het hoofd dezer regelen aangekondigde brochure heeft zich ten doel gesteld het parlementaire regeringstelsel aan te bevelen. Meent iemand welligt, dat dit onnoodig is hier te lande, omdat wij toch onder dat stelsel leven, wij herinneren, dat het regeringstelsel in onze grondwet gehuldigd zeer verschillend opgevat en uitgelegd wordt. De een zal u zeggen, dat ‘in de constitutionele monarchie de volheid der magt, de souvereiniteit bij de kroon is. Om echter de regten en vrijheden des volks te waarborgen, is nevens haar eene vergadering geplaatst (naar omstandigheden in twee deelen gesplitst en op deze of gene wijze gekozen). Behalve het regt aan die volksvertegenwoordiging toegekend, om hare bezwaren aan het hoofd van den staat kenbaar te maken, zijn ook aan hare goedkeuring de regeling der staats-ontvangsten en uitgaven benevens de wetten, die de souverein noodig oordeelt, onderworpen. Geheel vrij is dus de souverein niet en zijne magt wordt door de vereischte medewerking der vertegenwoordiging bij de meest belangrijke en ingrijpende maatregelen wezenlijk beperkt. Doch overigens is hij geheel onafhankelijk in zijn bestuur en met name in alles wat de zoogenaamde uitvoerende magt betreft. In zijne keuze om staatsambtenaren, aan wie die uitvoering is toevertrouwd, te benoemen is hij geheel onbelemmerd’ (pag. 5 en 6). Overeenkomstig met deze opvatting van den constitutionelen regeringsvorm is het Duitsche stelsel. - Een ander beweert ‘dat de parlementaire regering niets anders is dan de door het gezond verstand gevorderde praktijk van het constitutionele stelsel. Haar hoofdbeginsel is: regeren in de rigting, die door de meerderheid der volksvertegenwoordiging wordt aangewezen’. Het Engelsche stelsel. Wij willen nu maar daarlaten, dat volgens den heer Visch het gezond verstand alleen huist bij de laatste opvatting. De Duitschers zijn, het is juist, ongemeen philosophisch; maar het ontbreekt hun toch niet ten eenenmale
aan gezond verstand.
In de uiteenzetting der beide opvattingen ligt dus, dunkt mij,

{==322==} {>>pagina-aanduiding<<}
het bewijs, dat onze schrijver teregt geoordeeld heeft, ‘eene poging te moeten wagen, om het vraagstuk tot meer klaarheid te brengen, daar naar zijne overtuiging deze quaestie leiden kan tot een beter inzigt in het wezen en de praktijk van den constitutionelen regeringsvorm’. Bovendien had deze brochure eene bijzondere actualiteit, omdat zij geschreven werd en uitkwam in het jaar 1868, toen wij nog pas de gelegenheid gehad hadden om de averegtsche denkbeelden van het ministerie Heemskerkvan-Zuylen ten aanzien van de praktijk van den constitutionelen regeringsvorm te kunnen bewonderen en..nadat wij in een merkwaardig kort tijdsbestek twee ontbindingen van de tweede kamer doorleefd hadden. Als men de eer heeft met de leiding eener kiezers-vereeniging belast te zijn, dan gevoelt men diep al het gewigt aan dergelijke ontbindingen verbonden.
Onze schrijver, de voordeelen der parlementaire regering willende doen uitkomen, begint met te vragen, hoe het gaan moet, wanneer op het standpunt der Duitsche opvatting van den constitutionelen regeringsvorm de meerderheid van de volksvertegenwoordiging in strijd geraakt met de raadslieden der kroon, en de kroon niet genegen is zich te regelen naar de inzigten dier meerderheid. Het stellen van de vraag is genoeg, om te doen begrijpen, dat hier geen uitweg is. De regering kan ontbinden - ja - maar, als de kiezers dezelfde mannen voor de volksvertegenwoordiging terugzenden, wat dan? Dan moet de regering, die niet wil heengaan, alles doen om de stemmen der oppositie te winnnen. Dit kan haar ook wel gelukken. Wat wordt er echter dan van de volksvertegenwoordiging? De geschiedenis geeft het antwoord op die vraag, als zij ons het beeld en het regerings-systeem van Guizot schetst.
Daarom is er geene andere keuze dan de Engelsche opvatting van het constitutionele stelsel. Ik heb reeds aangehaald, wat de schrijver door het parlementaire stelsel verstaat. De regering moet zich met de meerderheid der volksvertegenwoordiging kunnen verstaan. Blijkt gemeen overleg voor het vervolg onmogelijk, dan heeft het gouvernement de keus om af te treden, of de volksvertegenwoordiging te ontbinden. De souverein staat boven de rigtingen, welke elkander bekampen, en regelt zich bij de keuze zijner raadslieden naar de inzigten van de meerderheid van het parlement. Ik verwijs verder naar de uitmuntende uiteenzetting in de brochure van de hoofdtrekken der

{==323==} {>>pagina-aanduiding<<}
parlementaire regering. Ter loops voegt onze schrijver hierbij, dat in kleine staten, waar het aantal parlements-leden oneindig geringer is dan in Engeland, dikwijls overwegende redenen tegen de zamenstelling van een kabinet uit het parlement kunnen bestaan. Het is niet te ontkennen. Maar daartegenover staat een nog veel grooter bezwaar. Nu volgens onze grondwet de leden van een ministerie niet uit het parlement behoeven voort te komen, heeft men het zeer bedenkelijke verschijnsel kunnen waarnemen, dat niet zelden de ministeriële portefeuille in handen kwam van mannen, die, zoo al niet geheel onbekwaam voor de taak hun aanbevolen, niet zelden wegens volslagen gemis aan kennis van het parlementaire leven niet in staat waren hunne taak naar eisch te vervullen.
Er zijn natuurlijk ook bezwaren aan de parlementaire regering verbonden. Teregt echter antwoordt de schrijver, dat het in de politiek niet de vraag mag zijn: hoe zullen wij het ideaal eener goede regering verkrijgen, maar welke regering verbindt de grootste voordeelen met de minst mogelijke nadeelen.
Ook het gewone bezwaar wordt door hem besproken: ‘dat nam. door dit stelsel eene spoedige afdoening van zaken belemmerd wordt. ‘Ik kan toegeven de juistheid van hetgeen de schrijver daarvan als reden in de noot opgeeft. Zeker werkt de omslagtige wijze van zaken-behandeling daartoe niet weinig mede. Maar met professor Buys acht ik de reden voornamelijk gelegen in de ondragelijke breedsprakigheid der leden van ons parlement. Men zal bij ons van het buitenland nog moeten leeren, hoe men zich in het parlement te gedragen hebbe. Exceptis excipiundis redevoert en verhandelt men, in plaats van te houden, hetgeen de Franschen noemen, een palrementair discours. Het karakter van het parlementair debat gaat geheel verloren. Bovendien, te veel leden voeren het woord. Men moest het debat aan enkelen, die de zaak kennen, overlaten. En dan, men spreekt te veel en te lang. Het is onnoodig, om bij herhaling aan de vergadering zijne meening omtrent een of ander punt mede te deelen. De zaakrijkheid van de discussie gaat geheel verloren en lange ‘redevoeringen’ (dat is het geijkte woord) worden niet eens aangehoord.
Verder behandelt onze schrijver de vraag: of de parlementaire regering niet uitsluitend in Engeland te huis behoort en of zij wel strookt met de constitutionele monarchie, gelijk die in andere staten is ingevoerd?

{==324==} {>>pagina-aanduiding<<}

Het antwoord kan niet twijfelachtig zijn. Niet onaardig is het volgende antwoord op dit beweren: ‘Met evenveel regt zou men kunnen beweren, dat het spannen van paarden vóór den wagen eigenaardig in Engeland te huis behoorde, en geene navolging verdiende op het vaste land, waar men veel beter handelt met één paard voor en één achter den wagen te spannen en beide in verschillende rigting voort te drijven.’
Eindelijk bespreekt de schrijver nog eenige bezwaren tegen het parlementaire stelsel. 1o. Men hoort beweren, dat door deze regering het zwaartepunt der magt in het parlement verplaatst wordt. 2o. Men zegt, in het parlementaire stelsel is de monarch niets anders dan een schijnkoning, een homme de paille, een figurant van alle wezelijke magt ontbloot. 3o. Met eene dergelijke toepassing van het constitutionele stelsel wordt niet anders beoogd dan de invoering eener republiek onder gewijzigden vorm. 4o. Staat de parlementaire meerderheid niet dikwijls gelijk met eene parlemenlaire tyrannie, wat meer is, drukt zij wel altijd uit de meening van de meerderheid der staatsburgers?
Het is voor mijn oogmerk voldoende te wijzen op deze bezwaren door den schrijver opgeworpen en ik beveel zeer aan de lectuur van hetgeen hij ter oplossing daarvan in het midden brengt.
Voorts nog eene vraag van den schrijver. Zoude onze grondwetgever werkelijk de gezonde toepassing van den constitutionelen regeringsvorm hebben willen uitsluiten en zou het zijne bedoeling zijn geweest, naar Duitsch-monarchale toepassing van het stelsel, een bedenkelijk dualisme tot regerings-systeem te verheffen? De beantwoording dezer vraag in ontkennenden zin leidt hem tevens tot eene interpretatie van art. 73 § 1 onzer grondwet.
Eindelijk vraagt de schrijver zich af: ‘of de triomph der parlementaire regering verzekerd is?’ Natuurlijk is een regtstreeksch antwoord op die vraag niet te geven. Mij dunkt, hier geldt: zij die gelooven, haasten niet. Met den heer Mom Visch wensch ik niets liever dan de volledige werking en toepassing van het parlementair stelsel, hetwelk niets anders is dan de regering van de kroon met de vertegenwoordigers der natie. Daarom hoop ik, dat ons land nog lang bewaard moge blijven voor eene ontijdige uitbreiding der kiesbevoegdheid, het programma eener rigting, welke men met het mode-woord geavanceerd-liberaal aanduidt, welke, daarin voor het oogenblik op zonderlinge en zeldzame wijze overeenstemmende met de zoogenaamde conser-
{==325==} {>>pagina-aanduiding<<}
vatieve partij, ons zou voeren tot de opperheerschappij der onontwikkelde massa.
Naaarmate men meer of minder met de inzigten van den schrijver der aan het hoofd dezer regelen vermelde brochure overeenstemt, zal men meer of minder voldaan zijn. Maar ieder zal toestemmen, dat de brochure met talent geschreven is en daarom mag de lectuur er van aan het belangstellend publiek aanbevolen worden.
Deventer.
C. Duymaer van Twist.

III. Varia.

Over leugen. Met inbegrip van geheimhouding en dubbel zinnigheid. Moraalstudie door F.A. Hartsen. Met beschouwingen over den biecht en den eed van Hippocrates. Gevolgd door eene reeks losse gedachten. - Leiden, De Breuk en Smits. 1868. 80 blz.

Over personaliteit en over het recht van antwoord in de couranten, door F.A. Hartsen. Met eene reeks losse gedachten (vervolg). Leiden, De Breuk en Smits. 1868. 64 blz.
De titels dezer boekjes zijn stellig lang genoeg. Daar was bijna geen plaats meer op het gewoon octavo blad voor de motto's: 1o. ‘Dat uw woord zij: ja, ja! neen, neen!’ 2o. ‘Wees persoonlijk, maar wees...rechtvaardig. La vérité, rien que la vérité, toute la vérité!’
Wat zal ik er ter aankondiging bijvoegen? Mijn oordeel over den inhoud? De heer Hartsen heeft in deze geschriftjes zooveel over recensies gezegd, dat men waarlijk met het uitspreken van zijn oordeel over dezen geestesarbeid verlegen wordt. Is het oordeel gunstig, de recensent laadt in het oog van dezen auteur, den schijn op zich, alsof hij door ‘vleierij’ en ‘kuiperij’, als ‘vriend’, iets zoekt. Valt het kritisch vonnis anders uit, hij schijnt zich te willen wreken op den lofredenaar van het gehate Haagsche Dagblad, op den profeet, die zonder aanzien des persoons, der wereld hare ongerechtigheid verwijt. Een eerlijk man zal men - altijd in de schatting van den heer Hartsen - bezwaarlijk kunnen blijven.
Maar die heer is een pessimist. Ondanks zijne ijveren tegen de leugen, hechte men geen waarde aan zijn ‘gevoel van tevredenheid’, waarvan hij getuigt, dat het hem vervult, als hij

{==326==} {>>pagina-aanduiding<<}
een blik slaat ‘op de hedendaagsche inrichting van onze maatschappij’. Zij toch is van dien aard, dat zij hem, den apostel der waarheid, die ‘menige kans op geluk, op gewin vrijwillig voor zich heeft laten voorbijgaan en wel daarom dat hij ze zonder geheimhouding niet machtig kon worden’, bij voorbaat ‘machtige tegenwerking’ toezegt. Men zal hem niet lezen, omdat....ja omdat hij niemand daartoe dwingen, noch lezingen houden, noch congressen bijwonen kan, en omdat hij zich niet voor geld in het openbaar wil laten prijzen, of - ‘dit is soms nog veel beter’ - scherp hekelen, noch anoniem zich zelf aanvallen en verdedigen. Ik zal niet bijeenzamelen, wat gedurig weer wordt herhaald over de zedelooze middelen, waardoor schier alléén men, volgens H., populair wordt in de republiek der letteren. Men kan toegeven, dat er veel bedrog in het spel is, dat menige redactie prullenwerk van vrienden onder hoffelijke dankbetuiging aanneemt, en soms degelijker werk van onbekende grootheden of literarische tegenstanders ter zijde legt, men kent daarmede niemand het recht toe, zóó den staf te breken over de eerlijkheid van het publiek en zijne gewenschte schrijvers als hier door Hartsen geschiedt. Wie zijn voorbeeld volgt, treedt onvermijdelijk op als een ‘miskend genie’, of als een pessimist.
Dien laatsten naam meen ik op den heer Hartsen te moeten toepassen. Hij, de moralist, die aan alle geheimhouding een einde wil maken, stelt dezen regel: ‘In onze maatschappij mag helaas! niemand op vertrouwen rekenen’, terwijl hij elders opmerkt ‘hoe behoedzaam men met zijn vertrouwen en achting zijn moet.’ Als proeven van echten levenslust zie men de stellingen: ‘Van eene ziekte te genezen is uitstel van executie,’ en: ‘Genezing is oponthoud onder weg.’
De heer Hartsen is krank. En dat is een voorname reden, zoo meent hij, waarom men zijne geschriften niet leest. Dat is zeer wel mogelijk; maar dan is zijne ziekte, op een andere wijs dan hijzelf vermoedt, de oorzaak zijner impopulariteit. Want dan openbaart de kwaal zich in des schrijvers pennevruchten.
Waarom zoekt men toch nog altijd den booze buiten en niet in het hart?
‘Zeg tot iemand: “ge hebt eene ondeugd” En....hij zal zeer boos worden. Maar zeg hem: “ik heb de eer u mede te

{==327==} {>>pagina-aanduiding<<}
deelen dat er aan uwe volmaaktheid iets ontbreekt.” Nu zal hij veel minder boos worden. En toch: wat is erger?’
De bedoeling dier ‘losse gedachte’ is duidelijk. De heer Hartsen houdt van een openlijke, ronde aanwijzing der fouten, die men in anderen aantreft. Welnu, hij gunne mij dan het recht, zonder omwegen mijne meening te zeggen.
Het is mij bij het lezen der bovengenoemde boekjes gegaan, gelijk het mij in den regel ging, als ik werkjes van F.A. Hartsen ter hand had genomen. Nu eens trof mij de juistheid der gemaakte opmerkingen, dan weder voelde ik mij geneigd, het onderhavige geschrift als uiterste onbeduidend weg te werpen. Hoe is het mogelijk, moet men gedurig vragen, dat iemand, die gindsche juiste gedachten ontwikkelde, hier de plank zoo glad mis kan slaan?
Het eenige antwoord, dat ik vond, was dit: 's mans waarneming is eenzijdig. Wat hij ziet, merkt hij in den regel wel goed op; maar hij ziet niet alles. Intusschen draaft hij door, alsof hij alle zijden der bedoelde zaak, alle punten van het betwiste vraagstuk nauwkeurig had beschouwd en overwogen. Zijne kennis stelt hem in staat over vele dingen zelfstandig te oordeelen, doch hij meent in den regel dat zijne kennis uitgebreider is - vooral wat de bijzonderheden betreft - dan zij werkelijk blijkt te zijn. Hij is te haastig in het maken van gevolgtrekkingen; hij is...als het hooge woord er uit moet...te oppervlakkig.
Als ‘losse gedachten’ verdienen zijne brochures onze opmerzaamheid. Als goed doorwerkte boeken over de in de titels genoemde onderwerpen, kunnen zij op onze belangstelling niet rekenen.
‘Voorbarig! zeer voorbarig!!’ roept de schrijver Over Personaliteìt, bl. 20, ten aanzien van een oordeel, vroeger mede door hem voorgestaan, als zou de zedelijkheid bij ons lager staan dan elders in Europa. Dat vonnis, hier door Hartsen zelf gewezen, kan men bij schier elken letterkundigen arbeid van zijne hand herhalen.
Uitnemende wenken zijn ons gegeven over leugen, hare bepaling en diagnose, hare beschouwing uit het oogpunt van nuttigheid en moraal, hare oorzaken en behandeling. Maar om nu aan die 40 bladzijden den titel van moraalstudie te durven schenken, daar behoort een verbazende auteursmoed toe. Als

{==328==} {>>pagina-aanduiding<<}
geheel bevredigt het opstel niet. De schrijver toont menige zwakke plaats in het maatschappelijk leven aan, waar genezing ongetwijfeld wenschelijk is. Doch als men ten slotte vraagt, wat hij eigenlijk wil, dan zoeken wij te vergeefs naar het antwoord. Geheimhouding b.v. wordt tot ‘een vorm van leugen’ herleid. In meer dan één opzigt te recht. Geen geheimhouding derhalve! Nooit? De heer Hartsen schijnt het te meenen. Moeten wij dan alles wat ons en de onzen raakt, en waarmede derden hoegenaamd niets te maken hebben, als van de daken prediken? Mag, moet ik mijne huiselijke aangelegenheden op straat brengen, mijn buurman, te pas of te onpas, vertellen hoeveel geld, of hoeveel schuld ik heb?
Moest in een moraalstudie over leugen, het vraagstuk van den eed niet ernstiger besproken zijn, dan in den vorm van een overgenomen dagbladartikel, waarin de schrijver aandringt op een wijziging - let wel: een wijziging, geen afschaffing - van den eed der geheimhouding, dien onze geneeskundigen vóór het aanvaarden hunner praktijk moeten afleggen?
Het stukje over personaliteit doet in oppervlakkigheid voor de oudere brochure niet onder. De schrijver tracht te bewijzen, hoe men niemand of niets behoeft, ja zelfs indien men de zonde wil bestrijden, kan ontzien. Alles moet men aan het oordeel der publieke opinie overlaten. Geen schandaal, van wien ook, dat niet openbaar gemaakt verdiend te worden.
Ware het betoog beter doordacht, een discussie kon men wellicht met vrucht beginnen. Nu is het een wanhopend werk. Eén staaltje. Uit een christelijk oogpunt, zegt H., is er volstrekt geen kwaad in, de fouten van een ander publiek te maken. Ten bewijze voert hij letterlijk, niets meer en niets minder, aan dan dit: ‘Immers, ook de Apostelen schroomden niet, zulks ten opzichte van elkander te doen, eene omstandigheid die men niet zelden als een bewijsgrond voor hunne geloofwaardigheid aanvoert.’ - Treffend, niet waar? Petrus was een ‘huichelaar’, volgens den apostel Paulus, bij zekere gelegenheid te Antiochië. Ergo: uit een christelijk oogpunt is er volstrekt geen kwaad in het huichelen!
Een aanzienlijk gedeelte, ongeveer de helft, der beide genoemde brochures is aan ‘losse gedachten’ gewijd. 't Zijn meest korte stellingen, waarvan sommige ernstige overweging waardig zijn.

{==329==} {>>pagina-aanduiding<<}
Van allen kan men dat bezwaarlijk zeggen. Soms zijn ze tamelijk flauw, b.v. No. 158:
‘Raadsel. Welke overeenkomst is er tusschen een Franschman en een kikvorsch?
Antwoord. Men vangt beiden met een rood lintje.’
Andere zijn onder den schijn van diepzinnig, bijzonder onbeduidend, b.v. 165:
‘Diogenes nam de lantaarn en zei: “ik zoek den mensch.”
Dat zou voor onzen tijd wat sterk zijn. Menschen hebben we genoeg! Maar....karakters??’
Vrage: waarin verschilt de mensch van Diogenes van het karakter van Hartsen?
Aan de onderstelling wat eenig dier zou doen, indien het een mensch ware, hebben vele gedachten haar ontstaan te danken, die evenwel verre van treffend of schoon zijn; b.v. No. 13:
‘Was de merrie eene vrouw, dan zou ze de horens van eene koe op haar kop zetten, de ooren van een ezel leenen, hare manen afsnijden en door varkenshaar vervangen, den bogchel van den drommedaris op haar rug plakken, haar staart in een zak stoppen en haar rug groen verwen. En dan zou ze zeggen: aanbidt mij, want ik ben schoon!’
Soms vinden we tweemaal dezelfde gedachte in één boekje. Zóó No. 61 en 116, No. 228 en bl. 29 sub 4o, No. 177 en 256.
Men kan dan ook des schrijvers brein op dit gebied niet bijzonder vindingrijk noemen. Hetzelfde thema komt meermalen in verschillende vormen terug. B.v. de minachting van het nageslacht over ons, die zoo hoog met onszelf zijn ingenomen.
Hoe haastig en voorbarig Hartsen is in het maken van gevolgtrekkingen, die dikwerf bij de behandeling van wijsgeerige of sociale problemen van groot gewicht zijn, kan men nagaan, als men leest in No. 68:
‘Men kan niet deugdzaam zijn zonder godsdienst zegt men.
En God zelf dan?.....’
Of No. 280 in verband met No. 281:
‘Men leere aan de jeugd geen andere zaken dan de zoodanige die ontwijfelbaar zeker zijn. Het is eene treurige, ja demoraliseerende, noodzakelijkheid voor een mensch, met de begrippen van zijne eerste kindschheid te moeten breken. Behoeden we dan bij tijds de jeugd voor die noodzakelijkheid!

{==330==} {>>pagina-aanduiding<<}

Theologie en geschiedenis moeten bij gevolg geen deel uitmaken van het lager onderwijs.’
Van de theologie zwijg ik natuurlijk. Zij is niet voor het kind. Maar geschiedenis? Zal men haar niet onderwijzen, omdat veel hier onzeker is, waarom dan van eenige andere wetenschap iets medegedeeld? Staan de taalregels vaster dan de hoofdfeiten der vaderlandsche historie, zooals men die op lagere scholen vertelt? Of zal men de landkaart van Azië aan het oog der kinderen onttrekken, omdat de binnenlanden van dit werelddeel verre van allen bekend zijn?
Het staat den heer Hartsen vrij, de zaak van het bijzonder onderwijs te bepleiten. Toch zou ik hem raden, de schoolkwestie wat beter, kan het zijn in loco, te bestudeeren. Onwaarheden als deze zou hij dan wellicht niet meer laten drukken:
‘Eene lagere school is eene inrichting waar men les krijgt in de kunst om prijzen te behalen’
Wat zullen wij toch eigenlijk zeggen van een man, die ijvert voor zedelijkheid en straks zoo weinig geloof aan deugd toont te bezitten, dat hij haar betrekkelijk bestaan, in een reeks van stellingen als een vrucht van verbeterde politie voorstelt?
Het klinkt ferm, en toch verraadt het bitter weinig nadenken, wat wij in No. 206 lezen:
‘Het doel van alle straf is tweeledig: verbeteren en afschrikken. Wat daarboven is is uit den booze.’
Alsof de staat niet straffen moest 1o uit het beginsel van zelfverdediging, 2o krachtens den op hem rustenden plicht om elk individu in zijn gebied te beschermen!
Wie meer eenzijdige, voorbarige, soms ook onware gedachten van den heer Hartsen wil leeren kennen, hij neme zelf zijne boekjes ter hand. Tot belooning wacht hem eenig bruikbaar koorn onder het kaf.
M.
Zielkunde door Prof. van der Wijck. Eerste aflevering, Groningen 1869. F.B. Wolters (compleet in 7 afl.) 48 blz. 8o.
Deze zielkunde heeft de groote verdienste, dat zij juist van pas komt. Wij beschouwen het als een verblijdend verschijnsel, dat uit de school van Opzoomer, uit de aanhangers der ervarings-wijsbegeerte een protest opgaat tegen het materialismus. Het materialismus toch voert tegenwoordig eenen hoogen

{==331==} {>>pagina-aanduiding<<}
toon, en verklaart ronduit alle niet-materialisten voor huichelaars of stumpers, en deze hooge toon is inderdaad zeer geschikt, om de stumpers in den lande te doen zeggen, dat zij materialisten zijn. Tegen dit materialismus zijn wel hier en daar protesten aangeteekend, maar tot nog toe niet voldoende en niet van die zijde, van waar deze zielkunde afkomstig is. Wij willen dus deze inleiding, want meer bevat de eerste aflevering niet, aan de lezers der V.L. aankondigen en hopen eveneens de volgende afleveringen bij hen in te leiden.
De schrijver begint met de vraag is psychologie mogelijk? Men heeft toch deze mogelijkheid bestreden, omdat de zielkunde door zelfwaarneming moet tot stand komen, maar de bezige mensch geen tijd heeft, om zich zelven waar te nemen, terwijl ledige niets vindt, om waar te nemen. Hierop antwoordt de schrijver, dat zij, die deze zwarigheid maken, een belangrijk punt vergeten, namelijk, dat wij ons na het afloopen van werkzaamheid of gemoedsbeweging nog herinneren, wat er in ons is voorgevallen, en er dan over kunnen nadenken. Een empirisch bewijs hiervan is de logica, die door nadenken over het denken er toe gekomen is, om op te merken, welke manieren van denken goede uitkomsten geven, welke niet (wij voegen er bij, dat ook de kennis, die alle menschen meer of min van hun eigen karakter bezitten, een duidelijk bewijs is van de mogelijkheid om zich zelven waar te nemen.)
Maar, zegt men, iemand kan aldus alléén kennis van zich zelven bekomen. Ook dit is onjuist; want waargenomen hebbende, dat zijne gedachten en gemoedsbewegingen van uiterlijke teekenen vergezeld gaan, en die teekenen bij anderen waarnemende, besluit hij daaruit, per analogiam, tot dergelijke gedachten en gemoedsbewegingen bij anderen; en als hij door waarnemen en redeneren weet, hoe die gedachten en gemoedsbewegingen samenhangen, kan hij daaruit ook omtrent kinderen en dieren gevolgtrekkingen maken.
Men heeft de zielkunde door de schedelleer willen vervangen. Dit was eene ongelukkige poging, want de schedelleer kan het verband tusschen de verschillende voorstellingen, gedachten, gemoedsbewegingen enz. niet verklaren; geeft geen uitsluitsel, omtrent samengestelde of later verworvene eigenschappen; weet geen reden op te geven, waarom verschillende deelen van de hersenen voor bepaalde eigenschappen zouden geschikt zijn, en

{==332==} {>>pagina-aanduiding<<}
wordt ook door de waarneming niet altijd bevestigd. Heeft zij daarom in 't geheel geen goed gedaan? Ja dat wel. Zij heeft doen inzien, dat men den geest niet afzonderlijk maar in verband met het lichaam moet beschouwen. Dit kan men doen, zonder daarom materialist te zijn, want de materialisten kunnen zich hier niet laten gelden, omdat zij van een onbewezen beginsel uitgaan. Zij gelooven, dat de materia bestaat, maar niemand heeft ze ooit waargenomen. Wij kennen van de buitenwereld alleen de aandoeningen onzer zinnen, waardoor wij tot het bestaan eener stoffelijke wereld besluiten, die op geene andere wijs kenbaar is, en dus niet kan dienen, om op haar eene batterij tegen de zielkunde te bouwen.
Dat het heilzaam is de psychologie met de physiologie te verbinden, blijkt uit de oplossing, die hierdoor omtrent de vraag naar de aangeborene begrippen gegeven is. Sommigen houden de ziel voor een bladwit papier, anderen voor eene bron van ingeschapene begrippen, weer anderen voor een wezen, dat bij de geboorte geen begrippen heeft, maar wel aanleg. Dit laatste is het beste, maar wat is aanleg? Dit wordt opgehelderd door de opmerking, dat zoowel lichamelijke als geestelijke eigenschappen kunnen overerven.
Is evenwel de physiologie noodig voor de psychologie, zij mag toch de psychologie niet verdringen. En waarom niet? Omdat de psychologie geene verklaring geeft van de geheel heterogene feiten, die wij psychische noemen. Welke verbindtenis b.v. bestaat er tusschen eene trilling der lichtstralen en de voorstelling eener kleur? Dit weet de physiologie niet aan te wijzen. Hieromtrent zijn wel allerlei onderstellingen gemaakt, maar behalve, dat onderstellingen geene wetenschap zijn, zoo blijkt bovendien hare onzekerheid uit hare aanhoudende afwisseling. In afwachting dus dat de physiologie al de psychische feiten kan uitleggen, zullen wij ze voorloopig maar op zich zelve waarnemen en bestudeeren. Wij mogen evenwel niet volstaan met ze onder rubrieken te rangschikken, boven die rubrieken namen te schrijven, en die namen vermogens te noemen; maar wij moeten ze volgens de methode der natuurwetenschappen waarnemen en vergelijken, ten einde de wetten, waardoor zij geregeerd worden, op te sporen. Wij nemen onze stof uit innerlijke waarneming, omgang met menschen, die op verschillenden trap van beschaving staan, den blik van den opvoeder en den

{==333==} {>>pagina-aanduiding<<}
staatsman, de beschrijvingen van reizigers, historici en moralisten, eindelijk ervaringen bij gekken, kranken en dieren opgedaan.
Bij deze laatste opgave van den schrijver meen ik nog te moeten voegen: de spraakkunst, en wel vooral de syntaxis, die een aanschouwelijk beeld geeft van de wijze, waarop de denkbeelden der menschen zich aaneen schakelen. Het verwondert mij, dat hierop door de schrijvers over zielkunde niet meer gelet wordt. De taal is toch de spiegel der gedachte, en wij zien nergens duidelijker dan in de taal den samenhang der voorstellingen afgebeeld. Ook de muzijk kan hier wellicht opheldering geven, wanneer het gelukt de muzijkale voorstellingen te analyseeren; maar ik geloof, dat zulks bij de taal oneindig gemakkelijker is dan bij de muziek. Doch dit in het voorbijgaan. - De schrijver geeft eindelijk nog op, in welke verhouding zijne psychologie staat tot menschenkennis, logica, moraal en aesthetica. Dit drukt hij kernachtig uit door te zeggen: menschenkennis is nog niet psychologie; logica, moraal, aesthetica enz., zijn het niet meer; want de menschenkennis is bloote empirie, zonder wetenschappelijke methode, en de drie laatste vakken beschouwen de psychische werkzaamheden in verband met andere zaken, die buiten het gebied der psychologie liggen.
Zóo ver de inleiding, die in deze aflevering afgehandeld wordt. Zij belooft veel en doet ons verwachten, dat het boek niet alleen nuttig maar ook helder en aangenaam om te lezen zijn zal. Het spreekt van zelf, dat een boek over de zielkunde moeielijker is dan een roman of eene preek; maar het is toch waarlijk niet onverschillig, of de schrijver door duistere woorden en uitdrukkingen geleerd wil schijnen, of dat hij zich beijvert, om zóó te schrijven, dat hij met eenige inspanning door beschaafde lezers te begrijpen is. Dit laatste is hier het geval, en dit kunnen wij niet anders dan toejuichen.
Wij hebben in den beginne gezegd, dat de schrijver op het standpunt der ervaringswijsbegeerte staat. Dit moeten wij allezins toejuichen, omdat geene wijsbegeerte meer dan deze op het oogenblik kans heeft van in Nederland welwillend gehoor te vinden, en thans, bij den ontwaakten ijver voor de natuurkundige wetenschappen juist van pas komt, al kunnen wij ook niet toegeven, dat zij geheel juist oordeelt, wanneer zij afstand doet van het recht, om althans te beproeven het wezen der dingen te leeren kennen. Ik voor mij houd steeds de reeds door

{==334==} {>>pagina-aanduiding<<}
Plato verkondigde en door Herbart ontwikkelde leer, dat de ziel eene monade is, daar het anders onmogelijk is te verklaren, hoe vijf zinnen één bewustzijn vormen, en hoe wij al onze gewaarwordingen en daden op ons ik te huis brengen, voor bewezen waarheid. Dit is evenwel een ander standpunt dan dat des schrijvers; en ieder standpunt heeft zijn recht van bestaan. Wanneer hij de psychische verschijnselen goed kan waarnemen, en de daarbij heerschende wetten duidelijk en overtuigend in het licht stellen, dan doet hij zonder twijfel veel dienst aan de wetenschap en aan het vaderland.

Amersfoort, 1 Febr. '70.
D. Burger.
De theorie van Darwin. Eene verhandeling van Thomas R.R. Stebbing, m.a. uit het Engelsch vertaald door Dr. H. van de Stadt. Arnhem, J. Heuvelink. 1869.
Velen, die belang stellen in de vorderingen der wetenschap, maar niet in de gelegenheid zijn door opzettelijke studie van de groote systemen op ieder gebied kennis te nemen, zal ongetwijfeld dit goed geschreven overzicht van het Darwinisme recht welkom zijn. Vooral op dit gebied heerschen nog maar al te veel vooroordeelen, die trouwens door de stoute, soms vrij gewaagde gevolgtrekkingen van Carl Vogt e.a. nieuwe kracht krijgen. Wij moeten daarom iedere poging toejuichen, om op bezadigden toon en in leesbaren vorm de vruchten der ervaring - immers op dien grondslag beweegt zich Darwin - aan een meer uitgebreiden kring van lezers bekend te maken. Scherpzinnig tracht zelfs de Schr. de bezwaren van godsdienstigen aard uit den weg te ruimen, die bij velen zwaar wegen tegen het stelsel van geleidelijken overgang der soorten. ‘Maar wanneer wij’ zegt hij, ‘de scheppings-theorieën naar menschelijke inzichten met elkander vergelijken, is het dan eene meer edele opvatting, dat God achtereenvolgens groepen van wezens zou geschapen hebben om de aarde te bedekken, om hen later weder te verdelgen en plaats te doen maken voor andere, die nagenoeg aan de vorige gelijk waren, telkens als het ware Zijn eerste denkbeeld verbeterende en zoo de onvolkomenheid bewijzende, van hetgeen voorafging, juist door de meerdere volmaaktheid van hetgeen volgde, - of dat Hij, van den beginne af de volkomene typen voorziende, kiemen zoude hebben in 't leven ge-
{==335==} {>>pagina-aanduiding<<}
roepen, die onder de wetten, die Hij hen gaf, in tallooze generaties en door tallooze eeuwen heen, zich zouden verheffen tot begaafdheden van de edelste soort, tot een zelfbewust leven, tot eenen denkenden geest, tot een zedelijk gevoel, tot de kennis van God? - In zulk eenen oorsprong ligt voor den mensch geene vernedering; vooral niet daar immers de geringheid zijner afkomst steeds werd terug gebracht tot het stof der aarde, - en de laagste levensvorm staat in onze schatting toch stellig hooger dan
het doode, logge stof!’
Voorzichtig spreekt de Schr. niet van Darwins gewaagde hypothese der pangenesis. Toch zoekt Darwin hierin de verklaring zijner leer van de veranderlijkheid. Hij neemt namelijk aan, dat ieder lichaam uit een ontzaggelijk aantal kiemen bestaat, van welke iedereen zelfstandig leven bezit. Werkelijk schenen verschillende proeven, met onderscheiden lichaamsdeelen genomen, deze stelling te bevestigen. Zoo werd de spoor van een haan geënt in het oor van een os, leefde daar acht jaren lang en bereikte eene zoo verbazende grootte, dat het scheen, alsof de os drie horens had. Deze kiemen zouden nu op de nakomelingen overgaan, maar zich niet altijd op dezelfde wijze samenvoegen, terwijl ook dikwijls sommige kiemen verscheiden geslachten sluimeren. Door deze samenvoeging der oneindig kleine kiemen en hunne ontwikkeling plant zich dus het geheele lichaam voort; vandaar de naam pangenesis. Darwin zelf vergelijkt het lichaam bij een mikrokosmos, een klein heelal, gevormd uit een menigte zich zelf voortplantende organismen, die onbegrijpelijk klein en zoo talrijk zijn als de sterren aan den hemel.
G.J. Dozy.

IV. Bibliographisch Nieuws.

De ondernemende uitgever van ‘Onze Tolk’ en ‘Trio’ - de heer C. Zwaardemaker - zendt ons ter voorloopige aankondiging een boek, dat pas de pers heeft verlaten, doch dat ons toeschijnt te zijn: de vrucht van een goede gedachte. Het is namelijk eene ‘Sammlung deutscher Dichtungen für Schule und Haus.’ Met het oog op de behoefte aan zulk een leesboek op de H. Burgerscholen is zeker het plan dezer onderneming niet ongelukkig, omdat - hoe goedkoop de volks-uitgaven der duitsche klassieken ook zijn mogen - het onophoudelijk ver-
{==336==} {>>pagina-aanduiding<<}
anderen van boeken voor de leerlingen der H.B. scholen zeker zijne bezwaren heeft. Een doelmatig florilegium verdient de voorkeur, - ten minste, indien dit door een man van kennis en smaak saâmgesteld is. In dit opzicht nu vooral moet de keus van den uitgever alleszins geprezen te worden. Iemand als de heer Susan, die door zijne langdurige leeraars-loopbaan, door zijne veeljarige ondervinding als docent, door zijne talrijke geschriften - laatstelijk nog door zijn ‘woordenboek’ - getoond heeft eene specialiteit in duitsche taal en letterkunde te zijn. zulk een man is zeker hier geheel op zijne plaats. Slaan wij de ‘Inhaltsverzeichnisz’ van zijne bloemlezing op, dan blijkt het al terstond, dat wij ten volle regt hebben, om zoo te spreken - en zijne goede keuze te roemen. Dáár trouwens treffen wij reeds de welbekende namen aan van een Gellert, Klopstock, Hebel, Claudius, Bürger, Goethe, Hölty, Herder, Schiller, Uhland, Heine, Körner, Hoffmann (von Fallersleben), Freiligrath, Geibel, von Chamisso, Rückert, Klaus Groth, Kinkel en Lenau, - en...onder die namen zoeken
wij de geliefkoosde meesterstukken van elk der genoemde dichters niet te vergeefs. Bovendien heeft de heer Susan zich de moeite getroost, om van elken dichter een korte maar zaakrijke biographie te leveren, die dienen kan, om ouderen lezers het voornaamste uit hunne Duitsche historia literaria voor 't gehengen te herroepen, en jongeren daarentegen op 't voornaamste indachtig te maken. Eindelijk geeft hij aan 't eind van zijn boek ook nog eenige literarischen Erläuterungen, die, - voor zoover wij er inzage van konden nemen, - zich door gepastheid en doelmatigheid onderscheiden. Méér kunnen wij er op dit oogenblik niet over zeggen. Later zullen wij het boek eens bedaard onder handen nemen. Doch dit weinige zij genoeg, om er de aandacht op te vestigen en er belangstelling voor te bedingen.
De keurige druk, het blankwitte papier enz. maken het, - mits in een lief bandje gestoken, - mede niet ongeschikt voor cadeaux. Den heer J. van Boekhoven komt de lof toe, dat hij zijn werk goed heeft verricht. Ieder, die weet, wat het inheeft, om duitsch drukwerk correct en netjes af te leveren, zal erkennen, dat wij door deze kleine hulde aan zijne pers haar niet zonder reden recht laten wedervaren.





















{==337==} {>>pagina-aanduiding<<}

Binnenlandsche letterkunde.

Bibliographie.

I. Godgeleerdheid.

Concilie-literatuur.

Op den 8en December van het voorgaande jaar werd te Rome, met groote plechtigheid, een zoogenaamd oecumenisch of algemeen concilie geopend, welks bestaan velen een ergernis, anderen een dwaasheid, alleen den ultramontanen een kracht Gods tot zaligheid schijnt. Niemand, die gewoon is, kennis te nemen van de teekenen der tijden, voor wien deze dingen een verborgenheid zouden zijn. Velen daarentegen, die er schier tot walgens toe van moesten hooren, en in hunne verbolgenheid reeds besloten, geen letter meer over het concilie te lezen. Dat voornemen - hoe verklaarbaar het ook moge zijn - verdient strenge berisping. Want het concilie van Rome was en blijft voorloopig een teeken des tijds, waarvan wij niet dan tot onze schade de oogen kunnen afwenden. De ‘weldaad’ der zegelafschaffing worde in geen vloek herschapen, omdat wij ons niet spoedig genoeg aan den ‘rijken’ inhoud der dagbladen kunnen gewennen, of omdat wij zoo ondankbaar zijn van het onderscheid niet te willen vatten tusschen verbetering en uitbreiding der nieuwspapieren. Het valt intusschen niet te ontkennen, dat de stroom der artikelen - oorspronkelijke en vertaalde, aanvallende en verdedigende - maanden lang vóór en gedurende den tijd ná 8 Dec. '69 verstreken, in onze couranten aan het concilie gewijd,

{==338==} {>>pagina-aanduiding<<}
wel eens overstelpend dreigde te worden. 't Scheen inderdaad moeite te kosten, het publiek ‘op de hoogte’ te brengen. En dan nog de stapels brieven, brochures en boeken, aan en over den Paus en het concilie, in het licht gegeven!......
Wat zouden wij toch diep ongelukkig zijn, indien het tegenwoordige concilie gehouden ware in een tijd, die de boekdrukkunst niet kende, of hare vrije toepassing aan banden had gelegd. Hoe zijn wij nu van alle zijden ingelicht en voorgelicht, gewaarschuwd en getroost! Geen uitslag, die meer verrassen of ontstellen kan; op elke mogelijkheid zijn wij voorbereid. Zij werd ons dagen, ja maanden te voren aangekondigd. Nauwelijks had het gekroonde hoofd der Katholieke kerk den sluier zijner verheven plannen opgeheven, of de vloed der concilie-literatuur verliet het Vaticaan, om in pijlsnelle vaart zich kronkelend te spoeden door alle landen van Europa, hier den bruischenden bergstroom, dáár de zacht kabbelende beek gelijk, en elders het beeld vertoonende van een stilstaand water, dat weldra tot bederf zal overgaan. Het behoeft niet gezegd, dat het groote moeite zal kosten alle vruchten van het pauselijk concilie-woord, in de drie bedoelde klassen, hare juiste plaats aan te wijzen. Trouwens, die omstandigheid zal niet het grootste bezwaar opleveren, dat de toekomstige geschiedschrijver van het concilie moet overwinnen. Zijn tijd is er evenwel nog niet, en of die spoedig komen zal? Ook hier zijn de stemmen der profeten verdeeld.

Een verlicht katholiek, geen priester maar leek, die goed vond, zijn naam te verzwijgen, richtte in het latijn en in zijne moedertaal, het duitsch, een ernstig, warm, toch hoogst bescheiden en waardig woord aan den Paus en de vaders van het concilie, toen nog het aanstaande, te Rome te houden aan het eind van het jaar onzes Heeren 1869. 1) Zoo ooit de taal van een geloofsgenoot geschikt mag heeten, om Rome's priesterschaar tot

{==339==} {>>pagina-aanduiding<<}
bezinning te brengen, dan geldt dit van het opstel van dezen ‘leek.’ De schrijver zelf is evenwel van het tegendeel overtuigd. Hij verheft zijne stem daarom eigenlijk ter waarschuwing van hen, die groote verwachtingen van het concilie voor den bloei hunner kerk mochten koesteren. De ongelukkigen, hoe zullen zij zich teleurgesteld zien! ‘De Paus en de vaders van het concilie zullen bij de geloofsleer volharden, die zij van hunne voorvaderen als eene erfenis hebben verkregen, en alles op nieuw goedkeuren, wat de vroegere conciliën ten opzichte van de geloofsleer hebben vastgesteld.’ Geen enkel kwaad zal uit de kerk weggenomen, en de stelling: de Paus staat boven het concilie, tot dogma verheven worden. De hereeniging der verschillende christelijke partijen zal op onoverkomelijke hinderpalen afstuiten. Met betrekking tot de openbare scholen en het onderwijs zal op het concilie veel besproken worden, maar de kerk zal niet begrijpen, dat zij geen recht heeft om zich te mengen in de zorg voor het zoogenaamd maatschappelijk onderwijs. Ook met de politiek zal zij zich bezighouden, doch zonder vrucht. Haar werkkring moet zij zoeken op het gebied der liefde. Schoone bladzijden zijn gewijd aan het betoog, hoe het concilie zich hoofdzakelijk met haar, als met de quintessens van het christendom, en niet met onderwerpen van leerstelligen aard, behoort bezig te houden. Het stelle als hoofdleer vast: ‘indien iemand op eenige wijze tegen de liefde tot den naaste zondigt, die zij vervloekt.’ Vanzelf vloeit daaruit voort, dat men aan alle menschen gelijke rechten verleene, aan den oorlog een einde make en de doodstraf afschaffe. Ziedaar de drievoudige taak, waaraan de bijeengeroepenen te Rome hunne krachten beproeven! Jammer genoeg, dat de aangewezen weg stellig niet bewandeld zal worden. Noch deze, noch een der andere wenschen van den schrijver, b.v. dat het concilie een scheiding make tusschen wezenlijke en niet
wezenlijke geloofsartikelen, heeft kans op vervulling. De geest van het ultramontanisme, dat te Rome den boventoon voert, is een andere dan die van dezen edelen ‘leek.’ Onze schrijver is er ten volle van overtuigd: ‘alles, zegt hij met reden, wat wij hebben voorgeslagen zal men verwerpen. Want de R.K. leeken moeten aan hunne Kerk gehoorzamen, mogen haar echter niets voorstellen.’
Toch kon hij niet zwijgen, waar liefde tot de kerk hem tot spreken drong. Zijn woord mocht al niet de meest gewenschte

{==340==} {>>pagina-aanduiding<<}
vrucht dragen, der waarheid wilde hij toch niet het haar toekomende getuigenis onthouden. Mij dunkt, de man had gelijk. Een kerk, die zulke leeken onder haar ledental telt, heeft levensvatbare kiemen genoeg in zich, om zich te verjongen en te hernieuwen, terwijl hare officiëele wachters haar een wissen ondergang te gemoet voeren.
Dat de katholieken luisteren naar deze taal! Hier spreekt geen protestant, wiens waarschuwingen en raadgevingen verdacht kunnen schijnen, maar een geloofsgenoot, wien het welzijn der moederkerk ten zeerste ter harte gaat; geen onverschillige, geen drijver, wien wellicht vrij zelfzuchtige bijoogmerken tot spreken aanspoorden, maar in den vollen zin....een Israëliet zonder bedrog.
Ware het, in het belang der zaak, niet verstandiger geweest, indien de heer Ter Gunne de nederlandsche bewerking dezer brochure aan een katholieken landgenoot opgedragen, voor het minst den naam van den predikant-vertaler had verzwegen? Aan bekwamer hand had hij haar intusschen moeielijk kunnen toevertrouwen. De vertaling is zoo vloeiend, dat men vergeet geen oorspronkelijk werk voor zich te hebben. De belangrijke aanteekeningen van den heer Stenfert Kroese verhoogen bovendien niet weinig de waarde van het kleine geschrift, dat ook voor velen onzer aan den geest van het ultramontanisme zoo nauw verwante protestanten behartigenswaardige wenken geeft.

Bij het maken der toebereidselen voor het aanstaande, nu tegenwoordige concilie, heeft Paus Pius IX, in zijne nederbuigende goedheid, gedacht aan alle niet-katholieken, en deze gelegenheid aangegrepen om hen ernstig maar dringend tot terugkeer naar de oude moederkerk te bewegen. Velen hebben het verband tusschen het een en het ander niet gevat, en in 's Pausen brief, dd. 8 Sept. 1868, aan alle niet-katolieken gericht, een uitnoodiging tot bijwoning van het concilie gelezen. Hoe die opvatting tot veel geschrijf en een deels kluchtige correspondentie, o.a. tusschen zekeren engelschen chiliast en het Vaticaan, heeft geleid, is bekend. Wie het misverstand nog niet ontdekte, leze de 10de aanteekening van den heer Steufert Kroese in het straks besproken boekje.

{==341==} {>>pagina-aanduiding<<}

Anderen hebben intusschen de bedoeling van Rome's bisschop beter begrepen, en in dien geest hun antwoord gereed gemaakt. Nu is het zeker fatsoenlijk, wanneer iemand tot u spreekt, hem bescheid te geven. Voor een ontvangen uitnoodiging - de regel is geldend - bedankt men in beleefden vorm, wanneer men reden meent te hebben, haar niet te moeten aannemen.
De protestanten, die den brief van Pius IX beantwoordden, waren mitsdien - naar den maatstaf der burgerlijke beleefdheid beoordeeld - in hun recht niet alleen, zij gedroegen zich eenvoudig als mannen, die toonden hun wereld te verstaan.
Waar zou het evenwel heen, indien allen, voor wie de pauselijke circulaire was bestemd, hun antwoord schriftelijk inzonden? De roomsche kerkvorst mocht dan wel een extra-Pieterpenning van de geloovigen vragen; tenzij hij door de geheele wereld vrijdom heeft van briefport, wat ik niet weet. Ook kan ik moeielijk denken, dat de ontvangst dier millioenen brieven, al werden zij vrachtvrij afgezonden, den geadresseerde bijzonder aangenaam zou zijn. Ik verlang geen woorden, maar daden, zou hij wellicht met reden zeggen. Daar zijn noodigingen, waarop men geen antwoord begeert, en daartoe behoort de bedoelde. Daar zijn brieven, waarop men het antwoord schuldig blijft, zonder zich onfatsoenlijk aan te stellen, ja wat meer zegt, omdat men fatsoenlijk man is en dus zwijgt, waar men slechts onwelvoegelijkheid tegenover onwelvoegelijkheid zou kunnen plaatsen. Ik bedoel smadelijke brieven, tegenover wier schrijvers wij ons van zooveel kracht en karakter bewust zijn, dat wij het beneden ons moeten achten ze opzettelijk te beantwoorden. We maken er ons niet boos over, maar we nemen ze ook niet ernstig op. Ze zijn ons noch het een, noch het ander waard. Zulk een brief is, in veler schatting, het bekende stuk van den Paus, dd. 8 Sept. 1868, aan alle niet-katholieken gezonden.
Wanneer de Utrechtsche kerkeraad ons uitnoodigt, onze doopboeken zóó in te richten, dat de orthodoxe drijvers ten allen tijde zullen kunnen zien, of de doop wel naar hun zin heeft plaats gehad, dan lachen wij om de bemoeizucht, die naakt loopende Indianen kleeden wil en de zorg voor eigen kinderen geheel of ten deele verwaarloost. Wanneer eenige anti-revolutionaire onruststokers het beheer der kerkelijke goederen eerst op losse schroeven zetten, dan onder hunne voogdij plaatsen en daartoe van alle administratiën opgaven willen ontvangen, waar-
{==342==} {>>pagina-aanduiding<<}
mede zij hoegenaamd niets hebben te maken, dan passen wij voor hunne edelmoedige beleefdheid en wij antwoorden niet. Wanneer een confessioneel predikant mij schrijft dat ik dwaal en daarom wijs zal doen, lid zijner vereeniging te worden, dan neem ik zijne mededeeling voor kennisgeving aan, en hij zal hoogstwaarschijnlijk hetzelfde doen, indien ik beproefde, hem over te halen, de confessie te laten rusten en zich met woord en daad een voorstander der nieuwe richting te betoonen.
Waarom zullen wij nu anders handelen, als de paus ons komt vertellen, dat wij erg ongeloovig en dom zijn en hoe eer zoo beter hem moeten volgen? Mij dunkt: 't is te veel eer, op een dergelijk, door en door verwaten schrijven, te antwoorden.
Om die reden, kan ik het gedrag niet goedkeuren van hen, die op den bedoelden brief een ernstig antwoord naar Rome zonden. Bevreemden kan het mij daarom ook niet, dat een zeer verschillend oordeel werd geveld over den brief, waarmede Prof. Hofstede de Groot en ‘eenige andere Groninger godgeleerden,’ 1) Paus Pius IX, den 1 Dec. 1868 vereerden. Die 27 mannen hebben het, toch ook door hen hooggewaardeerde, protestantisme een minstens twijfelachtigen dienst bewezen. Zij hebben den ‘doorluchtigen, voortreffelijken en eerbiedwaardigen bisschop’ verteld, dat zij zich, ‘uit zucht voor waarheid en liefde,’ niet aan hem zouden onderwerpen, maar dat zij het gepast vonden, kortelijk rekenschap te geven van hun besluit. De aanhef is zeer beleefd; de accomodatie, tot zelfs in het spreken van den ‘heiligen’ apostel, niet gering; de aanwijzing hoe vele protestanten den vleeschelijken voor den papieren paus hebben verwisseld, niet onduidelijk. ‘Wij protesteren niet alleen (negatief) tegen menschelijk gezag in zaken van godsdienst, maar dit doen wij, omdat wij ons onderworpen hebben (positief) aan het goddelijk Evangelie.’ Juist het tegenovergestelde doet Rome, vandaar een onoverkomelijk verschil. Wil men zien, hoe Rome met het Evangelie in strijd is, men lette op het verbod der bijbelverspreiding, de despotische priester-regering, den anti-hervormingsgezinden geest, het bloedig geweld en de inquisitie, de minachting van het maatschappelijk en huiselijk

{==343==} {>>pagina-aanduiding<<}
leven, het met Oostenrijk gesloten concordaat, en tal van kerkelijke misbruiken. Liefelijke dingen worden hier den ‘zachtmoedigen man’, die ‘aan zijne ouders den Joodschen knaap Mortara ontroofde,’ in de herinnering geroepen; ongetwijfeld al te maal treurige waarheden, doch waarvan de opsomming weinig geschikt kan worden geacht, om den ‘hoogsteerwaardigen man’ met zijn verleden te doen breken en hem te nopen tot omhelzing van het - natuurlijk ‘evangelische,’ alias: groningsche - christendom.
Wie lust heeft, leze den brief in zijn geheel. Hij is nu voor allen verkrijgbaar, in het oorspronkelijk, en in een vrij stroeve vertaling, die wel duidelijk bewijst, hoe de groningsche hoogleeraar beter in het latijn kan denken, dan uit die taal in het hollandsch overzetten. De koopers van Rome en het Evangelie ontvangen evenwel meer dan deze ‘acte-stukken.’ En wel: een uitvoerige ‘beschouwing der Beoordeeling van den Brief aan den Paus, door den Heer F. Heynen.’ Ik heb het stukje van dien katholieken ridder gezien noch gelezen, en haak allerminst naar de kennismaking na het genot der proefjes, door Prof. de Groot in zijn wederwoord opgenomen.
Wat dunkt u van een beschuldiging, dat volgens den groningschen hoogleeraar, Christus ‘slechts een zekere hoogste Alexandrijnsche Aeön zijn zou,’ terwijl hij bij den Paus, de wezenlijk, waarachtige, medezelfstandige zoon des levenden Gods is? Wat van een uitval als deze: ‘Wij zullen ons vergewissen, of die Groninger helden, op avontuur uitgaande, het versleten ros hunner verouderde vooroordeelen berijdende, omhangen met het ridderlijk wapentuig van Romeinsche en Arabische cijfers, die de tegenpartij verpletterende teksten moeten aanduiden, niet het bekend molenwiekengevecht van De Cervantes' roemrijken ridder herhalen?’
De Heer Hofstede de Groot was in zijn recht, toen hij zeide: ‘Ik ben niet voornemens den heer Heynen te weerleggen.’
Maar waartoe dan die ‘beschouwing’ van 45 bladzijden?
‘Ronduit gesproken: zoo veel moeite en eere verdiende het wel zoet klinkende, maar toch geheel onbeduidende, van alle zaakkennis en elk bewijs ontbloote schrijven van den Paus niet.’ Met die woorden verdedigde Prof. H. de Groot zich tegen het verwijt, dat hij geen grooter aantal onderteekenaars had gezocht. Waarom was die overtuiging hem geen voldoende grond,

{==344==} {>>pagina-aanduiding<<}
om geheel te zwijgen, eerst tegenover den Paus en daarna tegenover diens pleitbezorger, den heer Heynen?
Maar dan had de heer H.J. Biegelaar geen brief uit Rome naar Groningen gezonden, om inlichting te vragen omtrent het protestantsch beginsel. Ook die brief werd in Rome en het Evangelie opgenomen en beantwoord. Daardoor krijgt dit geschrift een eenigszins ruimer beteekenis, terwijl zijne waarde andermaal wordt verhoogd, door de hier ontwikkelde gedachten over een ‘hereeniging der nu gescheidene christenen.’
Op onverdeelde instemming van de zijde der protestanten, zal de heer de Groot, bij dit gedeelte van dezen letterkundigen arbeid, niet kunnen rekenen. Bij zijne toelichting van het protestantsch beginsel en de middelen der verzoening, spreekt hij, van het begin tot het einde, uiterst eenzijdig als ware de zoogenaamde groninsche theologie het protestantisme, het christendom en de waarheid. In een discussie over die punten wil ik hier niet treden. Slechts een paar opmerkingen en vragen.
Prof. de Groot heeft een zonderlingen afkeer van den naam protestant, dien hij zoo spoedig mogelijk wil prijsgeven. Want hij protesteert slechts ten deele, nl. tegen de aanmatigingen van Rome, terwijl zijn, - en daarmede het echte, ware protestantsch - beginsel positief is: de erkenning van het gezag des Evangelies.
Maar juist omdat wij, als protestanten, ‘tegen menschelijk gezag in zake van godsdienst’ protesteeren, willen wij niets liever, dan ‘voor goed’ protestanten zijn en het ‘altijd’ blijven. Men heeft ons zoo veel ‘menschelijks’ onder het opschrift ‘goddelijk’ opgedrongen, dat wij ons ook niet door de uitdrukking: ‘goddelijk Evangelie’ laten verlokken, om ten slotte te bukken voor het gezag van protestantsche godgeleerden, die den inhoud der heilswaarheid zullen omschrijven. Geen gezag van menschen, onverschillig welken naam zij dragen, katholiek of protestant, bijbelschrijver of decretengever, bisschop of predikant, apostel of profeet, oudste of jongste evangelieprediker; geen gezag van menschen! Dat blijve de negatieve leus aller protestanten, waarnaast zij als positief beginsel geen ander dan de erkenning van de autonomie van het geweten kunnen plaatsen. Wil men volstrekt blijven spreken van gezag, men gewage dan van het gezag des gewetens, waaraan een iegelijk zich onderwerpe, want langs dien weg alleen buigt hij voor God zelf.

{==345==} {>>pagina-aanduiding<<}

Zou men in ernst kunnen meenen, dat het prijsgeven der woorden protestantsch en roomsch, voor het ééne: evangelisch, of katholiek, de gescheiden kerken bijeen brengen zal?
't Zijn m.i. illusies, waarmede de groningsche hoogleeraar zich vleit, als hij, langs den door hem aangegeven weg, een hereeniging aller christenen mogelijk acht. Het klinkt fraai: vrijheid en gezag, beiden hebben wij te handhaven! Edoch, de grenzen - de grenzen - en nogmaals de grenzen, waar zullen wij die trekken? Zoolang de beantwoording dier vraag een twistappel blijft, zal de oplossing van het raadsel vruchteloos worden gezocht.
De juiste maat en de rechte verhouding van vrijheid en orde, erkend en toegepast, dan zullen Rome en Evangelie niet langer tegenover elkander staan, dan zullen alle christenen als broeders van éénzelfde huis te zamen wonen.......O Ja! en dan zal geen waarheidlievend godgeleerde meer vragen: ‘Waarom bestrijden zoo velen de goddelijke orde (alsof er zulk een ware!) door Gods openbaring (lees: door gezag van menschen), vooral door die in Christus, tot stand gebragt? Waarom dulden zij niet (met opoffering des noods van hun protestantsch beginsel!), dat het gezag van Christus (verklaard door Rome, Genêve, Groningen, of welken der evangelisten en apostelen?) gelden blijft, en vernederen zij Hem (alsof het voor een mensch vernedering ware hem een mensch te noemen!) tot een wijze van Nazaret, dien zij of gehoorzamen of niet gehoorzamen (hoe vriendelijk!) naar eigene verkiezing?’
Zou het ook beter zijn, met den roomsch katholieken leek, dien de heer Stenfert Kroese bij onze landgenooten inleidde, van den ‘band der liefde’ alleen een gewenschte hereeniging aller christenen te verwachten?
Na het gezegde, durf ik er den heer Kluitman te nauwernood een verwijt van maken, dat hij aan Rome en het Evangelie een weinig bekoorlijk voorkomen heeft geschonken.

Geen brief, maar een boek, heeft een ongenoemde Duitscher ten antwoord gegeven op 's Pausen noodiging tot terugkeer in den schoot der katholieke kerk. De heer J. Visscher heeft van dat boek een welgeslaagde Nederlandsche bewerking geleverd, onder den titel van Protestantsch antwoord op den brief van

{==346==} {>>pagina-aanduiding<<}
Paus Pius IX aan alle protestanten. Het werk moge, met terugslag op de pauselijke circulaire, een ‘antwoord’ heeten, het draagt in geen enkel opzicht de sporen eener bestemming om werkelijk als brief naar Rome gezonden te worden. Zelfs het ‘woord aan den Paus vooraf’ kan niet met die bedoeling geschreven zijn. Het zou toch wat al te dwaas zijn, iemand dien men een brief schrijft, al aanstonds duchtig te kapittelen over den titel, dien hij zich laat aanleunen, gelijk onze schrijver doet, onmiddellijk na het noemen der woorden: ‘Uwe Heiligheid!’ Of zou het den protestant niet geoorloofd zijn, den Paus als een gewoon mensch aan te spreken, natuurlijk met inachtueming van de eischen der burgerlijke beleefdheid?
Doch, zooals ik zeide, dat woord vooraf is geen brief aan den Paus. De schijn, die het tegendeel doet vermoeden, heeft alleen op den vorm betrekking. Zijne Heiligheid moet eenvoudig hooren, wat de schrijver zijnen lezers ter Inleiding wil zeggen. En dat komt hierop neer: de bisschop van Rome noodigt ons, protestanten, uit zich bij hem aan te sluiten; wij zullen eens duidelijk doen zien, dat hij daartoe niet het minste recht heeft.
Wil de ‘heilige vader’ zich beroepen op ‘de goddelijke instelling van het Pausdom,’ men behoeft slechts den ‘bijbel en de geschiedenis’ (waarom niet de laatste alleen? of behoort in haar kader het verhaalde in den bijbel niet te huis?) te raadplegen, om te zien, hoe van zoodanige instelling geen sprake kan zijn. De eerste afdeeling bewijst voldingend de waarheid dier stelling Daar wordt met de stukken aangetoond, hoe de oude kerk geen onderscheid in de rangen der geestelijkheid kende, hoe dezen eerst later ontstonden, hoe Rome's heerlijkheid onder den invloed van verschillende omstandigheden werd geboren en zich ontwikkelde, waardoor te gelijkertijd de onjuistheid en het onhoudbare van een aantal getuigenissen en verklaringen, waarop katholieken zich plegen te beroepen, wordt aan het licht gebracht. Het geheele betoog is er op ingericht, dat ieder er zich van overtuigen kan, hoe de bewering, dat het Pausdom een goddelijke instelling zijn zou, geheel uit de lucht is gegrepen. Men meene evenwel niet, hier een schets te zullen vinden, van de geleidelijke ontwikkeling der pauselijke hiërarchie. Als hij een dergelijk historisch genot verwacht, zal de lezer zich jammerlijk teleurgesteld zien. De geschiedenis staat hier in de dienst der polemiek. Verpletterend zijn de wa-
{==347==} {>>pagina-aanduiding<<}
penen, die zij leent; uitnemend weet de ongenoemde strijder ze te handteeren.
Een tweede afdeeling, ‘de Paus en het concilie,’ maakt den lezer meer opzettelijk bekend met de geschiedenis der vroeger gehouden, deels buiten Rome om, deels van den Paus gevraagde, eerst geweigerde. toen toegestane, wederom verschoven en eindelijk toch belegde conciliën. Leidt men uit het verleden een profetie voor de toekomst af, men mag dan van het tegenwoordige concilie - geen oecumenisch, want dat kan de roomsche kerk alleen niet houden - de wettiging van menige onchristelijke leer verwachten.
Liefelijk klinkende woorden heeft de Paus in zijne uitnoodiging tot de protestanten gesproken. Zouden zij welgemeend zijn? Het antwoord denkt onze schrijver gemakkelijk te kunnen geven, wanneer hij in een derde afdeeling, ‘de Paus en zijne liefde tot de Protestanten’, de geschiedenis der geloofsvervolgingen, van christenen uitgegaan, doorloopt. De Albigenzen, de Waldenzen, de hervormden der 16e en 17e eeuw in Spanje, Frankrijk, Duitschland, Nederland, enz. enz. zijn sprekende getuigen van den aard der ‘liefde,’ die de Paus aan alle nietkatholieken toedraagt.
De vierde of laatste afdeeling handelt over den ‘Paus en de gesteldheid zijner kerk,’ ten einde na te gaan of er dan in de roomsche kerk iets wordt aangetroffen, wat ons protestanten zou kunnen dringen, om daartoe terug te keeren Hier houdt alle zijdelingsche polemiek op, de aanval wordt een rechtstreeksche. Een blik op het geestesleven der katholieken in het algemeen, laat reeds zien, hoe slecht aan de eischen der wetenschap voldaan, hoeveel onkunde en bijgeloof hier wordt gevonden. De lage redenen worden ontvouwd, waarom het lezen van den bijbel niet geoorloofd is; de kerkleer getoetst en op tal van gronden in strijd bevonden met het ‘evangelisch geloof.’ De bespreking van het coelibaat heft den sluier der grofste zedeloosheid op, waaraan ooit geestelijken zich hebben overgegeven. Het gebruik der latijnsche taal bij de godsdienstoefeningen voedt onkunde, belemmert de vrije ontwikkeling der nationale taal, en is eigenlijk een dekmantel voor veel onzin in de misliturgiën. Trouwens liturgie - en dan wel zulk eene, die eer geestdoodend dan opwekkend voor het persoonlijk godsdienstig leven mag heeten - is bij Rome alles; men geve slechts acht

{==348==} {>>pagina-aanduiding<<}
op het ‘brevierbidden’, het kerkelijk gezang, de doopsbediening en het vormen. Ondanks het zevental sacramenten, die de heiliging des levens moeten voorstellen, staat het peil van godsdienstig-zedelijk leven in de katholieke kerk beklagenswaardig laag. Van een krachtige werkzaamheid bunner godsdienstige vereenigingen mogen de katholieken hoog opgeven, voorzoover zij dit met recht doen, moeten zij bedenken, dat de protestanten hun op dezen weg zijn voorgegaan. In het staatkundige zoekt Rome te heerschen en waar zij het niet vermag, daar verwekt zij revolutie. De vervloekingen der ongehoorzamen nemen geen einde. Zij worden met veel schijn van plechtigheid uitgesproken, op grond van een ingebeeld recht. En toch zijn: ‘al deze vloeken - zonder uitwerking! Getuigt dit ook niet tegen het Pausdom?’ In plaats van wakker, levendig, werkzaam, ijverig, ondernemend, maakt het roomsch-katholieke kerkgeloof den geest dof. Het drukt neer en verlamt alle vlucht der ziel, verslapt en weet noch volhardende kracht, noch verlevendiging van den geest op te wekken. Wat eindelijk haar zoogenaamde éénheid betreft, de katholieke kerk heeft geen reden zich daarop te verheffen, want in waarheid bestaat zij niet.
Die stellingen zijn niet slechts eenvoudig uitgesproken, maar bewezen. Met kwistige hand strooit onze schrijver argumenten rechts en links. De nietigheid van den grondslag waarop het Pausdom zijne aanmatigingen bouwt, treedt alzoo zonneklaar aan het licht. Het recht van den protestant om elke uitnoodiging van den katholiek tot terugkeer in den schoot der moederkerk, beslist af te wijzen en haar veeleer om te keeren, is langs dezen weg meer dan voldoende gestaafd.
De geschiedenis is het oppermachtig wapen, waarmede deze kampvechter alle inbeelding en iedere verschansing, door zijn vijand opgeworpen, aan de kaak stelt en ondermijnt, zoodat hij hem letterlijk vernietigt. Toch hebben wij hier geen geschiedkundig werk. Daarom, meen ik, mogen wij niet al te streng oordeelen over fouten, hier gevonden, die men den historieschrijver in den strengen zin des woords, kwalijk zou kunnen vergeven. Mijn hoofdbedenking treft in dit opzicht, het standpunt des schrijvers. Het is niet dat van den nieuwen, maar dat van den wel wat verouderden tijd. Van de resultaten der nieuwere kritiek, vooral wat de historie van het oudste christendom en de eerste eeuwen

{==349==} {>>pagina-aanduiding<<}
der christelijke kerk betreft, heeft hij nagenoeg geen gebruik gemaakt. Misschien hangt dit verschijnsel samen met het feit, dat 's mans dogmatische zienswijs een zoogenaamd bijbelsche schijnt te zijn. Het komt toch helaas nog al te dikwijls voor, dat de bijzondere vrienden van ‘Gods (geschreven) Woord,’ zich huiverig betoonen in het verwerken van de slotsommen der kritiek. Dat ouderwetsche - als ik 't zoo noemen mag - waardoor onze schrijver zich kenmerkt, treedt nu en dan ook wel iets meer dan verkieselijk schijnt, te voorschijn in het toepassen van versleten wapens en in een soms gebrekkige waardeering van feiten en toestanden.
Dit zeggende, geef ik eenvoudig den indruk weder, dien ik bij het lezen van het Protestantsch antwoord ontving, zonder het voornemen te koesteren om met een breede lijst van citaten de juistheid mijner meening aan te toonen Op enkele punten wil ik slechts wijzen.
Dat de zoogenaamde eerste brief van Clemens aan de Korinthiërs door den ‘romeinschen bisschop Clemens (91-100)’ geschreven werd, kan men bezwaarlijk als een uitgemaakte zaak beschouwen. Zelfs is het geheele leven van dien ‘Clemens’ zoozeer in nevelen gehuld, dat men een glimlach moeielijk onderdrukken kan, wanneer onze schrijver, tegen het katholiek beroep op den bedoelden brief als een der oudste getuigenissen van de pauselijke macht, in verrukking uitroept, dat hij ‘naar het oordeel van den geleerden Fleury door Clemens geschreven is, toen hij nog geen bisschop was!’
De kwestie van de echtheid der Ignatiaansche brieven is eenvoudig geignoreerd. Bl. 18 wordt bewijskracht ontleend aan de stelling, ‘dat Ignatius tot de Apostolische Vaders behoort,’ en dus leefde in een tijd, ‘toen de gemeente des Heeren nog stond in de eerste liefde (?), in geheel de jeugdige frischheid van een levend geloof (?).’
Ongetwijfeld echt oud-protestantsch, maar weinig nauwkeurig luidt de verzekering, dat de apostolische vaders ‘zich eenvoudig en getrouw aan de door de Apostelen overgeleverde leer hielden.’
Zouden de bisschoppen en ouderlingen eerst in de derde eeuw, en niet vroeger, over hunne rechten gestreden hebben?
De pseudo-clementinische literatuur moge, met hare voorstelling van Petrus als eerste bisschop van Rome, den volgenden

{==350==} {>>pagina-aanduiding<<}
bisschoppen dier wereldstad in hunne zucht naar verheffing een groote dienst hebben bewezen, geeft die omstandigheid recht tot de verklaring: ‘Het Pausdom draagt derhalve reeds in zijnen oorsprong het kenmerk van ketterij, een wezenlijk leugenkarakter!’? Onze schrijver meent te veel m.i., dat het ‘denkbeeld van het primaat’ eerst gegeven moest worden, om daarna zijne toepassing te vinden, terwijl hij voorbijziet, hoe de zich vormende macht veeleer een steun zocht in het daarna geboren denkbeeld. Het betrekkelijk recht van het ontstaan des Pausdoms, gerechtvaardigd met een beroep op den aard der tijden, wordt niet erkend.
Bl. 47-70 vinden wij een verklaring van Matth. XVI: 17-19, die men voor de rechtbank eener onbevooroordeelde exegese onmogelijk handhaven kan. De bedoelde ‘protestantsche uitlegging’ verdient, evenzeer als de katholieke, ernstige bestrijding. Beiden moeten wijken voor de grammaticaal-historische. De petra, waarop Christus zijne gemeente bouwen zal, zou slechts ‘die zijde van Petrus (beteekenen), die hij met alle geloovigen en belijders gemeen heeft,’ dat wat ‘het innigst wezen van den persoon eens christens uitmaakt, de volle besliste en krachtdadige overgave aan den persoon en de zaak des Heilands, hierop, op dezen waren grondslag van het bestaan der Kerk, heeft de Heer het oog.’ Alsof er iets van dit alles te lezen stond in het dan nog, naar het heet, ‘eenvoudige woord!’ - Werd het door Jezus gesproken, dan erkenne de protestant dat aan Petrus hier een bijzondere onderscheiding te beurt is gevallen, hoewel zij niet het minste bewijst voor het ingebeelde primaat van Rome's bisschoppen. Goed evenwel zal men m.i. de bedoelde plaats nooit verstaan, tenzij men erkenne, dat zij geen woorden van Jezus bevat en haren oorsprong in verband brenge met het bestaan der joodsch-christelijke richting, wier ‘eminent’ hoofd de apostel Petrus was.
Getuigenissen van ‘Petrus zelf,’ ontleend aan den eersten. en zelfs aan den tweeden Petrus'brief, hebben misschien voor katholieken waarde. Doch wat zal de protestant er van zeggen?
Dat Petrus de ‘bijzondere gave’ Gods ‘van het besturen van de Kerk’ heeft ontvangen, zal wel moeielijk bewezen kunnen worden.
Uit welke bronnen kennen wij van Petrus ‘zoo goed als den geheelen levensloop?’ - Dat deze apostel waarschijnlijk nooit te Rome is geweest, schijnt onze schrijver niet te weten.

{==351==} {>>pagina-aanduiding<<}

Alleen de protestant, die, in strijd met de historie, meent, dat Jezus doop en avondmaal heeft ingesteld, en wel juist op die wijze als wij gewoon zijn beide plechtigheden te bedienen, kan der katholieke kerk verwijten: ‘zij tornt al wat zij kan aan de genademiddelen, voegt met de grootste willekeur aan de twee sacramenten er nog vijf toe, verminkt een van de beide en verheft het desniettemin weder tot eene onbloedige offerande.’
Inderdaad; het protestantisme is sterk genoeg, om in den strijd met Rome, alle verdachte of roestige wapenen te kunnen laten rusten. Alle historische en logische fouten te zamen genomen, zijn dan ook niet in staat de waarde van het aangekondigde boek, als strijdschrift tegen Rome, voor een tiende deel te verminderen.
Katholieken en protestanten beiden kunnen uit dit werk veel leeren, de eersten door zelfkennis tot betere inzichten komen, de laatsten erkennen hoe zij zich mogen verdedigen, en hoe weinig reden er bestaat naar 's Pausen lokstem te luisteren. Zoo zal het rijke vrucht kunnen dragen, al neemt de geädresseerde geen kennis van dit antwoord. Dat het boek in dien zin zijne bestemming bereike!

Nog twee bijdragen tot de concilie-literatuur liggen vóór ons, hierdoor van de besprokene onderscheiden, dat zij niet meer tot het eerste, maar tot het tweede tijdperk der geschiedenis van Rome's kerkvergadering behooren. Evenwel, de ongenoemde Roomschkatholiek en de Emeritus-predikant, die ik bij onze lezers heb in te leiden, zijn bijzonder kalm. 1) Zij nemen deel aan de beweging, zonder een schijn van hartstochtelijkheid te openbaren. Vooral verdient die in het oog vallende bezadigdheid onze bewondering bij den schrijver der eerstgenoemde brochure. Hij toch is als lid der katholieke kerk, wier geloofsgronden hier ter sprake komen, geen belangeloos woordvoerder. Willens

{==352==} {>>pagina-aanduiding<<}
of onwillens is hij partij tegenover partij in de eigen kerkgemeenschap; maar kennelijk een partij, die de kunst verstaat om met onpartijdigen zin de hangende vraagstukken te beoordeelen.
Hij kan zich niet vereenigen met het ontworpen dogma van de onfeilbaarheid der pausen. Zijne overtuiging - die immers tot heden nog recht van bestaan heeft in de kerk, die naar Rome zich noemt? - weerspreekt de bewering van De Tijd, alsof de Katholieken van Nederland er fier op zouden zijn, dat er vier nederlandsche prelaten voorkomen onder de onderteekenaars van het verzoek, dat het concilie de onfeilbaarheid moge uitspreken. Wat anderen er ook van zeggen, die daad der heeren Zwijsen, Schaepman, Wilner en Pluym is, zijns inziens, geen parel aan de kroon der nederlandsche bisschoppen. Een vraagteeken had daarom, naar des schrijvers eigen verklaring, den titel gevoegelijker kunnen eindigen.
Wat hij wil, is ‘kortelijk maar vrijmoedig’ de bezwaren bloot leggen, die hij heeft tegen de onfeilbaarheid der pausen, 1o als een gevoelen van godgeleerden, 2o als toekomstig leerstuk of dogma der katholieke kerk.
Nieuw zijn die bezwaren niet, wel in beknopten vorm en met bescheidenheid voorgedragen. Zij zijn ontleend 1o aan de disharmonie der pausen in het beoordeelen en vervloeken van personen en stellingen. De voorbeelden zijn niet talrijk, maar goed gekozen; 2o aan de overweging: wat drukkenden last het onfeilbaarheidsdogma op de schouders der geloovigen leggen, hoezeer het den inhoud van het oude geloof schenden, en iets zou doen aannemen wat niet op schriftuur of overlevering is gegrond, terwijl het een oorzaak zal worden van veel huichelarij.
Met de mededeeling van den hoofdzakelijken inhoud van het protest, door den Proost Dr. J. van Döllinger, nestor der Duitsche professoren in de godgeleerdheid, ingebracht tegen het verzoekschrift tot vaststelling der onfeilbaarheid, eindigt Odulfus - zóó luidt de handteekening van den ongenoemde - zijn boeksken. Het bevat voor des schrijvers geloofsgenooten, bepaald voor hen, die gelijk de meesten, zeer eenzijdig worden ingelicht, in een kort bestek vele belangrijke opmerkingen en mededeelingen. Mochten vele katholieken in den lande, die gewoon zijn zich uitsluitend te koesteren in het licht dat De Tijd en geestverwanten voor hen doen opgaan, en die mitsdien geen kennis

{==353==} {>>pagina-aanduiding<<}
nemen van opstellen als dat van Döllinger, terwijl zij wel in staat worden gesteld, de schoonheid der peidooien vóór de onfeilbaarheid te bewonderen, deze bladzijden lezen en herlezen. Tot nadenken zullen zij gestemd, tot helderder inzichten worden gebracht.
Voor de protestanten is deze brochure belangrijk als een levensteeken van den meer vrijzinnigen, gelukkig nog niet onderdrukten geest van velen onzer katholieke landgenooten. Hun bestaan is wel geen verborgenheid, maar bij den hoogen toon, waarop en waardoor de ultramontanen hen trachten dood te zwijgen of te overschaduwen, loopen wij gevaar, met De Tijd en consorten te gelooven, dat er buiten hen van geen katholieken in ons vaderland mag worden gerept.

Hebben wij in Rome's paus ‘den opvolger van Petrus, den Stedehouder van Christus, den met absolute magt bekleeden Opperpriester van de katholieke wereld’ te eerbiedigen; ja of neen? Ziedaar, naar de omschrijving van den heer Coops, het groote vraagstuk, dat door de vaderen van het tegenwoordige concilie onderzocht en beslecht moet worden. Geen andere toetssteen mag daarbij in aanmerking komen, dan het ‘onderwijs des Nieuwen Testaments, aangezien de traditie’, door de katholieken er aan toegevoegd, niet de oudste en blijvende bron is. Naar dien alleen geldenden regel der schrift, wil onze Emerituspredikant het antwoord op de gestelde vraag trachten te geven.
Daartoe wijst hij, in de eerste plaats, aan hoe Petrus' primaatschap en onfeilbaarheid uit de schriften des Nieuwen Verbonds onbewijsbaar zijn. Een goede, populaire exegese van Matth. 16: 13-19 leidt den schrijver tot de slotsom, dat Jezus de bekende woorden: ‘Gij zijt Petrus en op deze Petra zal ik mijne gemeente bouwen’, niet heeft gesproken. Zij werden hem in later tijd in den mond gelegd. ‘Het begiftigen van Petrus met voorrang, eere en oppergezag, of een primaatschap boven zijne medeapostelen, is nooit bij Jezus in de gedachten gekomen, noch uit zijnen mond gehoord.’ Wat de Handelingen en Brieven ons leeren, doet mede duidelijk zien, dat Petrus in geenen deele door de overige apostelen, of door de gemeenten, als hun meerdere in geheel eenigen zin werd beschouwd. Zelf heeft hij evenmin, blijkens zijn eersten ons bewaard gebleven brief, aan het tegenovergestelde gevoelen voedsel gegeven.

{==354==} {>>pagina-aanduiding<<}

Gaat men 's mans levensloop na, ter beoordeeling van de vraag, of hij wel ooit te Rome is geweest, dan leggen de Handelingen der apostelen ons een stellig ontkennend antwoord op de lippen, tenzij men plaats mocht willen laten voor de onbewezen en onwaarschijnlijke mogelijkheid, dat Petrus te Rome den marteldood heeft ondergaan.
Ondanks zijne voortreffelijke eigenschappen als hartstochtelijk evangelieprediker, was hij er toch de man niet naar, om nieuwe gemeenten te stichten en te organiseeren. Zwak van karakter en vreesachtig was hij in hooge mate, wat blijkt uit zijn gedrag te Antiochië, waarvan Paulus in zijn brief aan de Galaten, H. 2, gewaagt.
Nog van een andere zijde kan men het vraagstuk bezien, en met tamelijke gewisheid bewijzen, dat de christelijke gemeente te Rome geen stichting van eenigen apostel, mitsdien ook niet van Petrus, mag heeten. Wil men dan toch weten, vanwaar die Petrussage of dat roomsche volksgeloof, dat Petrus de grondlegger en eerste bisschop der romeinsche gemeente geweest en er als martelaar den kruisdood gestorven is? Men herinnere zich hoe de vertegenwoordigers van boven anderen uitstekende gemeenten langzamerhand gezag over hunne geloofsgenooten begonnen uit te oefenen; hoe Rome in dit opzicht weldra vooraan stond en hoe wenschelijk het nu moest worden geacht, de vestiging van den beroemden bisschopszetel tot het werk van een der beroemdste apostelen terug te brengen. Jacobus, Johannes en Paulus kwamen, om verschillende redenen, hierbij niet in aanmerking. Zoo bleef Petrus slechts over; want de anderen waren volstrekt onbekend, voor 't minst van allen roem ontbloot. Eenmaal gevestigd, kon de sage, die zoozeer in den smaak des volks viel, zich gemakkelijk ontwikkelen. Wij zijn getuigen van haren groei bij Clemens van Rome, Dionysius van Korinthe, Irenaeus, Clemens van Alexandrië, Tertullianus, den schrijver van het aanhangsel op het vierde evangelie, den presbyter Cajus te Rome en Hieronymus, die zelfs den duur van Petrus' priesterschap te Rome met juistheid wist te bepalen op 25 jaren, 1 maand en 8 dagen.
Ziedaar de hoofdpunten aangegeven van wat de heer Coops in goed verstaanbaar hollandsch zocht duidelijk te maken. Hij was de eerste niet, die deze taak aanvaardde. Hij had dan ook allerminst de verkondiging van nieuwe dingen in den zin. On-
{==355==} {>>pagina-aanduiding<<}
der het motto: ‘meminisse juvat, of, het is goed dat men het eens herinnert’, begon hij zijn werk; en wederom met een meminisse juvat besloot hij zijn geschrift. Na die herhaalde verklaring ware het onredelijk, een verwijt te maken van de omstandigheid dat deze studie van weinig belang is voor hem, die meermalen de vraag naar Petrus' primaatschap en onfeilbaarheid aan de schrift getoetst en de kwestie van 's mans verblijf te Rome aan de hand der geschiedenis hebben overwogen.
Van weinig; toch van eenig belang? Ik meen, ja. Onder de bedoelden toch, zijn er al te velen, die zich bij de verklaring van Matth. 16:13-19, tegenover Rome ontegenzeggelijk uiterst zwak betoonen. Zij kunnen hier leeren, langs welken weg zij onverwinnelijk zullen wezen. 1) Overigens heeft de exegese weinig, waardoor zij zich van de algemeen gangbare onderscheidt en dat weinige is dan nog wel eens van gezochtheid niet vrij te pleiten. Bv. dat Petrus ‘als getrouwd man’ een natuurlijk recht zou hebben bezeten om vóór en namens de andere apostelen het woord te voeren; of dat uit het bestaan van zoogenaamde huisgemeenten te Rome, omstreeks het jaar 58, volgen zou, ‘dat een enkel lokaal niet ruim genoeg meer was, om al hare leden en hoorders te bevatten.’
Op menige bladzijde van zijn werkje toont de heer Coops, dat hij ‘zijn tijd heeft bijgehouden’, gelijk men dat noemt. Hij is geen vreemdeling in de literatuur, die tot zijn onderwerp in betrekking staat. Toch schijnen sommige studiën, wier toepassing hier van invloed moesten wezen, zijne aandacht ontgaan. Daardoor ontvangt de lezer van het geheel een zonderlingen indruk. Naast den kritischen geest, die op de eene bladzijde voorzit, voegen de onoordeelkundige betoogen niet, die wij elders aantreffen. Conservatief - als ik 't zoo noemen mag - is bv. de kritiek, die aan de bespreking van de Handelingen der apostelen en van de Nieuw-Testamentische brieven ten grondgrondslag ligt; vrijgevig daarentegen het oordeel over de nietkanonische oud christelijke literatuur. Misschien zou die ongelijkheid weggevallen zijn, als Prof. Scholten bij tijds een derden

{==356==} {>>pagina-aanduiding<<}
druk had bezorgd van zijne Historisch-kritische inleiding tot de schriften des N. Ts., bewerkt in den geest van 's Hoogleeraars Oudste getuigenissen.
Met de genoemde bedenking hangen de meeste bezwaren samen, die ik tegen den inhoud van het onderhavige werkje heb. De Handelingen heeten een betrouwbare bron 1); de geschiedenis komt niet tot haar recht. In bijzonderheden dit aan te wijzen, mag ik overbodig achten. Men begrijpt de bedoeling. Intusschen wil ik niet onopgemerkt laten, dat het boekje, als bestemd naar het schijnt, voor onze roomsch-katholieke medechristenen, dezen niettemin goede diensten kan bewijzen, aangezien zij zich toch aan de kritiek der bijbelboeken weinig laten gelegen liggen en, met de oud-protestanten, uitgaan van de onderstelling, dat al wat dáár gezegd is, ontwijfelbaar zeker moet worden geacht. Dat dezen hun voordeel mogen doen met wat hun hier ter onderrichting wordt medegedeeld, wensch ik van harte. Dat er ook wel hier en elders onder de protestanten zijn, voor wie een herinnering van het bekende zeer nuttig is, wil ik mede gaarne gelooven.
Kleine fouten, een vervelend gebruik van dezelve, en wat dies meer zij, zal men zeker gaarne over het hoofd zien, als men bedenkt, dat hier een ruim zeventigjarige grijsaard spreekt. Wie heeft geen eerbied voor den man, die op dien leeftijd nog met jeugdigen ijver en lust voor de studie toont bezield te wezen?
Winkel.
W.C. van Manen.
Oud-Christelijke letterkunde. De geschriften der apostolische vaders, bewerkt door Dr. A.C. Duker en Dr. W.C. van Manen. Amsterdam, C.L. Brinkman.
De tweede aflevering van dit belangrijk werk is verschenen. Zij bevat de beide brieven van Clemens aan de Corinthiërs. De beide zoo genoemde geschriften zijn even keurig bewerkt als de brief van Barnabas, die in afl. 1 behandeld is. Zoo onderhoudend als dit bij een dergelijk werk mogelijk is, leiden ons de bearbeiders in die beide belangrijke brieven in, en dit tweede

{==357==} {>>pagina-aanduiding<<}
gedeelte van hun werk heeft mij bevestigd in mijne overtuiging, dat zij met deze uitgave aan velen een waren dienst bewijzen. Mogen zij haar met lust voltooien en het publiek hen krachtig steunen!
Opdat men wete, in hoeverre men hier zelfstandigen arbeid en grondige studie te verwachten heeft, diene deze opmerking. De auteurs wagen het geenszins om partij te kiezen in de meest brandende vragen over de oud-christelijke letterkunde. Zij spreken dit hier en daar ook uit. Wat zeker schijnt te zijn, geven zij en wat hun het waarschijnlijkst is van de verschillende gevoelens over aanhangige vraagstukken, wordt door hen ontwikkeld, terwijl zij hier en daar ook nieuwe gissingen maken. Zoo getuigt het b.v. van hunne zelfstandigheid in het oordeelen, dat zij, de vraag besprekende of de schrijver van den eersten Clemens-brief een geboren jood of een geboren heiden was, de aanmerking maken, dat niemand aan de mogelijkheid schijnt gedacht te hebben, dat hij een geboren christen was, wat hun het waarschijnlijkst voorkomt. Doch wanneer het ter bepaling van den tijd, waarop die brief geschreven werd, noodig blijkt te zijn b.v. om uit te maken, wanneer het boek Judith, dat er in aangehaald wordt, opgesteld is, dan mengen zij zich niet in den strijd, daarover tusschen Volckmar en Hilgenfeld gevoerd en laten het, met andere vraagstukken, onbeslist. Terecht, wanneer zij ons binnen weinige maanden met alle apostolische vaders kennis willen laten maken.
Maar daardoor ontbreekt er ook iets aan de behandeling, nl. de beantwoording der vraag, welke plaats de besproken geschriften in de ontwikkeling van de leer en inrichting der kerk innemen.
Bij het lezen van het 10de en 12de hoofdstuk van den eersten brief van Clemens is er b.v. gelegenheid om die opmerking te maken. Daar toch wordt de wijze besproken, waarop Abraham en Rachab gerechtvaardigd zijn. Dat was het groote strijdpunt geweest tusschen Paulus en den schrijver van den brief aan de Hebreën aan den eenen en den auteur van den Jacobusbrief aan den anderen kant. Waren die vromen uit den voortijd door God voor rechtvaardig aangemerkt om hun geloof of ook om hunne werken? Een geschrift als de eerste Clemensbrief is juist belangrijk, o.a. omdat het ons laat zien, hoe de christenen van het begin der tweede eeuw over dit en dergelijke vraagstukken dachten. Doch de H.H. Duker en van Manen laten ons daarover zelven nadenken, zonder die vragen te beant-
{==358==} {>>pagina-aanduiding<<}
woorden, zooals b.v. Dr. Blom het in zijn jongste werk, de brief van Jacobus, bl. 247-252, deed. Was het niet goed geweest, wanneer zij ons ten minsten opmerkzaam gemaakt hadden op het gewicht dier hoofdstukken voor de geschiedenis?
Maar zij zullen zeggen: wij geven de geschriften; uit den inhoud gevolgtrekkingen te maken laten wij aan de lezers over. Welnu, het zij zoo! Wij ontvangen zooveel in hun geschrift, dat wij hun niet tot een verwijt mogen maken, dat zij niet meer geven. Als men eenmaal den voet op dien weg zet en van iedere plaats de belangrijkheid wil aanwijzen, dan weet men misschien ook niet, waar men moet ophouden. Doch ééne vraag moet ons toch van het hart: waarom zijn de schrijvers zoo bevreesd om Clemens plaatsen uit het N.T. te laten aanhalen? Dat heeft hij toch zeker gedaan.
De tweede zoogenaamde brief van Clemens is, als fragment en van latere dagteekening, van minder belang dan de eerste; maar toch niet van belang ontbloot Voor menigeen kan het o.a. nuttig wezen om te zien, hoe de leer der oude kerk met behulp van een wonderlijk willekeurige schriftaanhaling en verklaring is ontstaan en hoe vrij men in de 2de eeuw nog was met het aanhalen van texten en van woorden des Heeren uit ons onbekende evangeliën.
Harlingen.
H. Oort.

II. Rechts- en Staatswetenschappen.

De toekomst onzer finantiën. - De noodzakelijkheid en de uitvoerbaarheid eener doortastende hervorming in ons belastingstelsel, aangewezen door Mr. S.F. van Houten, Lid van de Tweede Kamer der Staten-Generaal. - Groningen, bij L. van Giffen, 1869, 90 pgg. 8o.
Er moge eenige overdrijving schuilen in de algemeenheid der reeds 50 jaren geleden door een Fransch staathuishoudkundig wijsgeer neergeschreven woorden, dat de beste Regeering deze is, die het beste budget levert, veel waarheid bevat de uitspraak ontegenzeggelijk: rechten en vrijheden - zij zijn van weinig beteekenis voor hen, die een belangrijk deel hunner winsten aan lasten moeten afgeven, vooral als die aldus bijeengebrachte gelden dan nog op minder doelmatige wijze aangewend worden. Nimmer toch kan men genoeg doordrongen zijn van deze waarheid, dat de schatkist is en inderdaad zijn moet een soort

{==359==} {>>pagina-aanduiding<<}
Danaïdenvat; doch een modern Danaïdenvat, n.l. voorzien van een vrij ingewikkelde machinerie, die den van alle kanten opgezamelden goudregen, door allerlei buizen, retorten en kranen heen, weer in de maatschappij terug laat vlóeien. Dat het niet onverschillig is, welke velden door het afvloeien besproeid worden, dat bewijzen de jaarlijksche kamer-discussiën over de begrooting der uitgaven. Is het nu geen wonder, dat terwijl die uitgaven jaarlijks nog al varieeren, uitgezet en ingekrompen, gewijzigd en vervormd worden, dat intusschen - zeg ik - de strooming naar het vat jaren lang uit dezelfde richting plaats grijpt? Is het niet vreemd, dat ons belastingstelsel, bijna een halve eeuw oud, twee grondwetsherzieningen en zooveel nieuwe inzichten op maatschappelijk en finantiëel gebied overleefd heeft, zonder wezenlijk veranderd te zijn? De oorzaak daarvan is waarschijnlijk tweeledig: De Staat kan - volgens 't bekende spreekwoord, dat gelukkig met het door ons gekozen beeld eenigszins in harmonie is - geen vuil water weggooien voordat hij genoegzaam van schoon voorzien is; en ten andere, bij de belastingplichtigen is gewoonte een tweede natuur. Onbekend is het echter niemand, dat er ten allen tijde plannen zijn ontworpen, om de belastingen voor het publiek minder drukkend te maken, terwijl zij voor den Staat even productief zouden blijven. Met minachting hierop neer te zien, gaat niet aan. En het allerminst, als een lid der volksvertegenwoordiging een uitvoerbaar, dus een zoogenaamd praktisch herzieningsplan aanbiedt, waarvan hij ernstig hoopt, dat het genoegzaam gelouterd en genoegzaam bij het publiek bekend geworden, eenmaal de grondslag worde van een wetsontwerp. Wat bij het indienen van een wetsontwerp natuurlijk reeds als bekend weggelaten wordt, beslaat bij de finantiëele beschouwingen een belangrijk gedeelte, de kritiek ul. van het bestaande stelsel:
de noodzakelijkheid eener hervorming. Gaan wij eerst deze kritiek kortelijk na, om dan te zien wat Mr. v.H. voor het afgeschafte in de plaats wil stellen.
In de opbrengst der posterijen keurt de S. het al te groote overschot af, dat de schatkist daardoor geniet. Inderdaad, waarom zou voor den Staat ook niet de verplichting bestaan, om evenals de gemeente, zich de diensten, die hij aan het publiek bewijst, niet meer dan te laten vergelden?
De patentbelasting keurt S. af, als een ongelijken druk op het inkomen dier nijverheids-ondernemers en dier arbeiders,

{==360==} {>>pagina-aanduiding<<}
die er door getroffen worden, terwijl het inkomen van kapitalisten en van ambtenaren vrij blijft. De koopman en industrieel moet het patent betalen uit zijn winst, zonder dat zij - omdat de concurrentie dezelfde blijft - dit uitschot op de verbruikers hunner waren verhalen kunnen. Bovendien - zouden wij zelven er nog aan toe kunnen voegen - is de classificatie der steden naar haar inwoners onrechtvaardig: hoe meer inwoners, des te meer concurrentie.
Nog algemeener wordt de grief gevoeld tegen het personeel. Billijker schatting van huurwaarde en mobilair is ongetwijfeld wenschelijk. Het is wellicht ook niet doenlijk, een belasting te heffen op dienstboden en paarden, zonder òf een al te onbeduidende opbrengst te verkrijgen, òf ook de noodige dienstboden en paarden te heffen. Maar deuren, vensters en stookplaatsen alleen daarom aan het Rijk te ontnemen, om - zooals S. wil - ze aan de gemeenten toe te wijzen, komt ons onredelijk voor. Toen de later beroemde J.B. Say nog te Londen als kantoorklerk werkzaam was, liet de bewoner van het huis, waar hij kamers had, een venster betimmeren, om de belasting te ontgaan. De gebeurtenis bracht den jeugdigen Franschman tot de studie der staathuishoudkunde. Mag zij ons niet overtuigen van het schadelijke dier belasting, vooral als zij aan een gemeente overgelaten, niet meer in noodzakelijk verband zal staan met de huurwaarde van het perceel? Is het aantal deuren, vensters en stookplaatsen, in oude huizen, niet veelal een toevallige omstandigheid, onverschillig voor de beoordeeling van het inkomen van den bewoner? Stookplaatsen zijn bovendien in ons klimaat zoo goed als onmisbaar. Ze te belasten, terwijl de accijns van de brandstoffen vervallen is, mag wel niet consequent heeten.
Wel verdiend is over 't algemeen de afkeuring aan de registratie-heffing ten deel gevallen. Zij is een der oorzaken van ons duur recht en zij verijdelt het doel, waarmee de registratie is ingevoerd, omdat vooral het evenredige recht velen er toe brengt, akten waarbij zij betrokken zijn, in 't geheel niet te laten registreeren en daarom maar ondershands te laten opmaken, of - wat wellicht nog erger is - de akten zóo in te richten, dat de belasting mindert, maar de waarheid tegelijk verminkt wordt. De heffing is voorts vaak onbillijk. Een voorbeeld: om de boedelscheidingen te bevorderen is het recht voor de acte

{==361==} {>>pagina-aanduiding<<}
daarvan op ƒ 2,40 gesteld, doch zoodra éen der erfgenamen meer ontvangt dan zijn aandeel en daarvoor natuurlijk de anderen schadeloos stellen moet, is een vrij aanzienlijk evenredig recht verschuldigd. Het gevolg is, dat juist van de rijke nalatenschappen, die het gemakkelijkst gelijkelijk verdeeld kunnen worden, het minste geheven wordt. Intusschen moet die heffing op de overbedeeling blijven zoolang ook verkoop van goederen aan evenredig registratie-recht onderhevig is, anders toch zou de scheidingsacte tegelijkertijd allerlei overdrachten, vrij van rechten kunnen binnensmokkelen. Doch ook die rechten op de overdracht moeten vallen, want zij belemmeren evenals de veroordeelde hypotheek-rechten, den kapitaalsomloop, en nopen aldus iemand bezitter van een goed te blijven wien het eigenlijk niet meer past, en verhinderen ongetwijfeld de vrijheid van beweging bij alle degenen, die een proef zouden willen nemen, om hun kapitaal voor eenigen tijd in onroerende goederen te beleggen. Dat de hooge hypotheek-rechten het crediet op huizen en landerijen zeer drukken, is tastbaar. Als echter de S. de 1,38 pet. bij geleeningen en de 0,90 pct. bij borgstelling het groote remtoestel op de welvaart der middenklassen noemt, dan blijft hij het bewijs schuldig. Dat toch zou daarin moeten bestaan, dat hij aantoonde, dat de landbouwwer en burgerman, bij het niet bestaan van dat recht, zonder onderpand, van een kapitalist eenvoudig op authentieke acte geld tegen billijken interest zou kunnen opnemen. Wij voor ons meenen, dat wie dat dure boekcrediet voor den winkelier of kleinen handwerksman overbodig maken wil, zich niet op den weg der staatsfinancien moet begeven, maar alleen de wenschelijkheid kan betoogen van een afschaffing en van een instelling, nl. de afschaffing van het langdurige crediet, dat zich particulieren tegenover hun leveranciers aanmatigen en de
instelling van voorschotbanken naar het model der Duitschers, die den naam van Schultze-Delitsch even en met even(?) veel recht onsterfelijk gemaakt hebben als die van Bismarck. Intusschen zou er geen reden bestaan, om bij het afschaffen der registratie-rechten de door S. gebrandmerkte 1.38 en 0.69 pct. uit de puinhoopen te redden. Wij wenschten alleen de opmerking te maken, dat bij de kritiek elke overdrijving schaadt, omdat zij een terrein opent, waarop de bestrijder zich plaatsen kan, om van daaruit zijn aanvallen ook op de beter gedekte punten te richten.

{==362==} {>>pagina-aanduiding<<}

In dit opzicht is S. al zeer gelukkig geweest, met een grondslag voor het hervormde belastingstelsel - te verwerpen, die in veler oogen ook zeer ongevallig zou geweest zijn, nl. een inkomsten-belasting. Of die belasting niet inderdaad de eenige alleszins rechtvaardige is - zooals eenige maanden geleden, en naar onze meening terecht, door Mr. E.E. van Raalte in de kiesvereeniging Burgerplicht te Rotterdam verkondigd is - daarover laat S. zich niet uit, omdat bij hem praktisch bezwaar tegen de mogelijkheid eener billijke schatting bestaat, zoodra een inkomsten-belasting voor het Rijk geheven wordt. Want als gemeente-belasting vindt S. haar alleszins geschikt. Van waar dit verschil? Vooral om de navolgende redenen: 1o. De ingezetene ziet de noodzakelijkheid van de uitgaven ten behoeve der gemeente beter in dan die ten behoeve des Rijks gedaan; 2o. Voor het Rijk zijn niet even licht bekwame en van plichtgevoel doordrongen zetters te verkrijgen; 3o. De gemeenteraad zal om populair te blijven, wel altijd naar billijken omslag streven, de Min. v. Finaciën behoeft, maar kan dat ook niet. Met dit al geven wij het denkbeeld niet op, dat de inkomstenbelasting is de belasting der toekomst. Immers, wij twijfelen niet, of de ingezetenen, die het nut der gemeente-uitgaven beseffen, zullen weldra ook van het bewustzijn hunner gehoudenheid, om in de staatsuitgaven billijk bij te dragen, doordrongen worden, en dat meer, naarmate het budget met meer nauwgezetheid overwogen en de belangstelling in de publieke zaak meer uitgebreid wordt. En in beide opzichten gaan wij gelukkig vooruit. En als dan eens de tijd der inkomsten-belasting is aangebroken, dan zouden wij voorstellen, dat de voor den gemeentelijken omslag gedane schatting als basis werd gehouden van de Rijks inkomsten-belasting met dien verstande, dat de Min. v. Fin. in beroep kan komen bij het collegie, dat dan toch wel
bestaan zal, overeenkomstig art. 146, 3o. der grondwet. Doch neen. Reeds spoedig moet volgens S. de hervorming plaats grijpen; voor 's hands moge dan de hoofdelijke omslag in de gemeente het publiek aan de inkomsten-belasting gewennen, terwijl intusschen voor het Rijk een geleidelijke overgang de bestaande belastingen nog alleen wijzigt en vervormt.
Welke zijn nu de door Mr. v. Houten voorgestelde nieuwe Rijks-belastingen? Vooreerst: Personeele belasting naar mobilair en huurwaarde, doch met een betere taxatie dan die thans

{==363==} {>>pagina-aanduiding<<}
plaats vindt, met vrijstelling van de woningen der geringste volksklassen en met verminderde heffing voor talrijke gezinnen. Gemakkelijk en zonder onbillijkheid opgevoerd zou deze belasting ook eindelijk de inderdaad wenschelijke afschaffing der accijnsen op de eerste levensbehoeften met der tijd mogelijk maken. Een afschaffing, die onzes inziens door den S. niet genoeg op den voorgrond gesteld wordt. Vervolgens een belasting op het inkomen zoowel dat uit nijverheid als dat uit ambten en zoogenaamde artes liberales (‘vrije beroepen’ vertaalt S.) voortspruit. Bij ambtenaren natuurlijk geen bezwaar, bij vast gesalarieerde personen al iets meer, omdat de loongever de noodige opgave verstrekken moet, doch nog meer bezwaar bij de ondernemers zelve en bij de houders van fondsen en effecten. Voor het eerste doel is schatting noodig - dus dezelfde moeilijkheid als bij een eenige inkomsten-belasting, en dat dan maar voor hoogstens 2% van het geschatte inkomen. Als men nu toch eens over die bezwaren henen stapt, dan kan men inderdaad de praktische onmogelijkheid der inkomsten-belasting in 't algemeen niet lang volhouden. Des te beter. Moeielijk is de vraag te beantwoorden, of de door S. voorgestelde wijze van heffing de juiste is, waaraan intusschen veel gelegen is. Een enkele opmerking. Zou het niet doelmatig zijn, den ondernemer, die geheel of gedeeltelijk met kapitaal van anderen werkt, alleen aansprakelijk te stellen voor de belasting, zonder dat de Staat zich bekommert om den geldschieter? In vele gevallen toch zal minstens éen van beiden niet gaarne publiciteit aan de verhouding geven; beter dus dit maar tot algemeenen regel verheven. Evenmin zijn wij voorstanders van het evenredig zegel op gedisconteerde wissels, daartoe strekkende om het inkomen der disconteerende geldschieters te heffen. Vooreerst toch kent ieder de bezwaren, die de handelswereld in elk proportioneel zegel op
handelspapier ziet. Ten andere worden die geldschieters, meestal de bankiers, toch reeds getroffen doordat zij van hun handels-inkomsten de belasting moeten betalen. Dat het in disconteeren gebruikte kapitaal zoo vaak wordt omgezet, maakt geen onderscheid, want ook de winsten zijn daaraan evenredig. En de renteniers? Niets billijker dan hen te belasten; de moeielijkheid zit hier ook maar in juist te heffen. Mr. v.H. geeft eigenlijk drie werkzame middelen op: 1o. de strafbaarheid der commissionnairs in effecten; 2o. een boete bij het inventariseeren en ontzegelen van boedels voor daarin gevonden effecten

{==364==} {>>pagina-aanduiding<<}
zonder bewijs van betaalde belasting; eindelijk 3o. een beëedigde verklaring, waartoe ieder willekeurig en tevens ook toevallig, na loting, kan worden opgeroepen. Het 2e middel werkt ongelijk, het 3e fokt een gevaarlijke, vaak immoreele instelling aan, en in hoeverre het 1e den effectenhandel belemmert, durven wij niet op te geven - maar vermoeden wij.
Wegen die bezwaren, vragen wij wederom, nu zooveel lichter dan de moeilijkheden, die zich bij een eenige inkomsten-belasting zouden voordoen? Daarbij kan men taxeeren, en ook den eed toelaten, zonder den handel in fondsen te belemmeren en zonder de bezitters van effecten uit te lokken, om gedurende hun leven de belasting te ontduiken, ten koste hunner erfgenamen; iets waartoe het 2e repressieve middel van S. zou leiden. Zou men wel zoo gemakkelijk mogen overgaan tot den dubbelen klem èn den dwang van het geweten èn de belemmering van den handel? Zou een billijke taxatie, desnoods dan bij verzet door een eed ontwricht, niet veel mogelijker en veel wenschelijker zijn? Moeilijkheden bestaan er - iedereen geeft dit toe. Maar dat Mr. v. Houten, na de inkomsten-belasting uit praktische gronden aan de schatting ontleend, verworpen te hebben, voor zijn fragmentarische incometax op de hierboven genoemde middelen verzeilt, dat zou - dunkt ons - bewijzen, dat hij in de financiëele stuurmanskunst nog niet die virtuositeit bereikt heeft, die de talenten van anderen voor goed verdringt en alle toeschouwers als verwonderd doet uitroepen: dat is de kunst! Eindelijk wil S. de gewraakte rechten van registratie en overgang van vast goed vervangen door een nieuwe grondbelasting ten bedrage van zoowat 3 millioen om te slaan over alle vaste goederen naar evenredigheid der waarde. Het is waar, dat de tegenwoordige bezitters daardoor schade zoude lijden, maar niet meer dan zij winnen zullen bij de vermeerderde kapitaalswaarde hunner goederen door het vervallen der rechten. Dit is eerst juist te beoordeelen, als men de totaalwaarde aller onroerende goederen hier te lande genoegzaam kent.
Ziehier de hoofdtrekken van Mr. v.H.'s belastingsplannen. Een eindoordeel, waarin het geheele stelstel goed- of afgekeurd wordt, vermeten wij ons niet te geven. Daartoe zijn wij niet bedreven genoeg in de praktische kennis der financien, niet genoeg voorzien van alle gegevens, die onontbeerlijk zijn voor het vonnis; wij hebben de plannen uiteengezet en hier en daar onze kritiek,

{==365==} {>>pagina-aanduiding<<}
goed- of afkeurende, ingevlochten. Maar een zoo belangrijke stem als die van den heer v.H. mag niet door een machtwoord verstikt worden evenmin als hij, blijkens zijn voorwoord, verwacht onverdeelden, en zeker nog minder verlangt, ongemotiveerden bijval te vinden.
Dat de regeering spoedig de plannen van S. overneemt, kan hij niet verwachten. De natie moet eerst op de hervormingen voorbereid zijn. Zeer juist. Of daarom die voorbereiding het geschikst geschieden kan met een wetsontwerp, ingediend door ‘de op financiëel gebied meer geavanceerde leden der Kamer’, durven wij haast betwijfelen. Goede en populair geschreven verhandelingen zullen waarschijnlijk veel dieper doordringen. Het is een onschatbare verdienste van den heer v.H., de aandacht van het publiek op de belastings-kwestie te brengen en daarbij zooveel goede denkbeelden te verspreiden.

Utrecht.
Mr. L. de Hartog.
Algemeene geschiedenis der staatsfinanciën; naar de voornaamste schrijvers en volgens origineele bronnen bewerkt door J.J. Weeveringh. Te Amsterdam, bij C. van Helden.
De heer Weeveringh, schrijver eener handleiding tot de geschiedenis der staatsschulden, berigt in den prospectus van het hierboven aangekondigde werk, dat hij bij herhaling is aangespoord geworden een supplement op zijne handleiding te geven en vervolgens door de uitgave van jaarboeken een gelijken tred met het tijdsverloop te houden. Bij overweging van dit aanzoek, verkreeg hij de overtuiging, dat eene bloote aanvulling, zelfs eene omwerking van zijn vroeger werk, niet aan de eischen van den tegenwoordigen tijd zou voldoen; dat, wilde hij iets doen, het voetspoor van de buitenlandsche schrijvers gevolgd en eene wezenlijk algemeene geschiedenis der staatsfinanciën geleverd moest worden. Hij besloot derhalve tot de uitgave eener zoodanige geschiedenis, te beginnen met die van de Vereenigde Staten van Noord-Amerika, gevolgd naar het Duitsch van Dr. Carl vrijheer von Hock.
Uit dit berigt blijkt, dat het publiek eene vertaalde en geen oorspronkelijke algemeene geschiedenis ontvangt, en wel eene

{==366==} {>>pagina-aanduiding<<}
overzetting uit verschillende schrijvers. Het werk zal zoodoende uit eene bonte verzameling van allerhande bescheiden bestaan en veel, om hier een zinnebeeld te bezigen, op den veelkleurigen rok van Jozef of nog beter op een harlekijnspak gelijken. Wat zou men van iemand zeggen, die eene wereldgeschiedenis wilde schrijven en de historie van elk land in vertalingen, uit verschillende auteurs overgenomen, opdischte? Er zou waarlijk eene Babelsche verwarring in de onderscheidene opvattingen voorkomen en het geheel eene ware bedeldeken vormen. Dat de vertaler zijne aanmerkingen nog daarbij wil voegen, gelijk hij belooft, leidt tot bladvulling; maar of het onderwerp daardoor duidelijker zal worden, daaraan twijfelen wij. Wel zoekt de vertaler die aanteekeningen lekker te maken door de verzekering dat zij in het belang van den Nederlandschen Fondsenhouder of Effectenhandelaar zullen strekken, doch dit is een versleten prospectus-lokaas. Ook zullen de bankiers, effectenhandelaars, financiers, staatslieden en beoefenaars der geschiedenis niet gebaat worden, wanneer zij eene kaleidoskoopachtige algemeene historie der financiën ontvangen; zij zullen in dien doolhof van financiële beschouwingen eerder verdwalen, dan tot een duidelijk begrip er van geraken.
Eene algemeene geschiedenis vordert den adelaarsblik van een denker, en moet door dien denker in haar geheel als eene onafgebroken schakel worden ontwikkeld. Evenmin als er in een orkest drie, vier en meer muziek-directeuren mogen zijn, maar één moet dirigeren om de harmonievolle uitvoering van het geheel te verzekeren, zoo mag eene algemeene geschiedenis door geen aantal zamenwerkende schrijvers worden opgesteld, omdat de eenheid van plan daardoor verloren gaat en het geheel een encyclopedisch karakter verkrijgen of een mixtum worden zou, waarvan Göthe zegt:

Alles durch einander 
Wie Mausedreck und Koriander. 

Is de vertaling goed? Helaas! neen. De Gids heeft den heer Weeveringh op het gebrekkige der overzetting gewezen; wij zullen dit punt daarom slechts ter loops aanroeren en onze aandacht op iets anders vestigen.
Het is voorzeker gemakkelijker een gebouw gereed te vinden,

{==367==} {>>pagina-aanduiding<<}
dan het zelf te moeten grondvesten en voltooijen. Het kost minder moeite en zorg, bij monde van anderen te zeggen: zóó moet het financiewezen ingerigt zijn, en dát is het kenmerk van een goed financier, dan het door eigen studie en vooral door eigen voorbeeld, dat ook tot bewijs en leering kan strekken, aan te toonen: in beide gevallen bestaat een groot verschil.
De dagbladen hebben indertijd vermeld, dat de heer W. door het Oostenrijksch gouvernement aangezocht zou zijn om het berooide financiewezen van dat rijk te regelen. Wij dachten dus in dien heer eene financiële specialiteit te zullen vinden, doch zijne algemeene geschiedenis der financiën, welke hoofdzakelijk uit vertalingen aaneengelijmd schijnt te zullen worden, heeft ons idee omtrent hem veel gewijzigd. Wij moeten zelfs beginnen te vragen: Hoe is het Oostenrijksch gouvernement op de gedachte gekomen, zich tot den heer W. te wenden, om uit den benarden toestand gered te worden? Is dit werkelijk geschied? Zoo ja, waarom dan het plan van den geraadpleegde niet gevolgd maar aan den kant geschoven of welligt in de groote staats-snippermand te Weenen geworpen? Oostenrijk, dat, volgens de erkentenis van den bekwamen Thiers, vele uitstekende staatsmannen, in alle vakken van bestuur ervaren, bezit - Oostenrijk zou zich tot herstel van zijne financiën naar den heer W. ex-boekverkooper van Haarlem gewend hebben - voorwaar, dit verdient onze ernstige overweging. Jammer dat de voormalige financiële specialiteit, de Haarlemsche halletjesbakker van der Tuuk niet meer in leven was, toen het Oostenrijksche gouvernement, gelijk is voorgegeven, om financiëlen raad vroeg; deze zou zeker insgelijks uitgenoodigd zijn geworden om zijn gevoelen uit te brengen, en de heer W. had misschien veel partij van dien heer kunnen trekken. Indien Z.M. Frans Jozef echter geen aanzoek gedaan maar den man in zijne halletjesbakkerij ongemoeid had gelaten, dan was deze desniettemin driest genoeg geweest, om als een tweede Don Quichot op avontuur naar Oostenrijk te trekken met een becijferd stuk papier in zijn zak, om den keizer en zijne ministers uit de geldverlegenheid te helpen; de menigvuldige door hem aan onze Staten-Generaal gratis en ongevraagd aangeboden financiële ontwerpen zijn daarvan de sprekende bewijzen. Doch
evenmin als onze Staten-Generaal 's mans financiële plannen konden gebruiken, evenmin heeft het Oostenrijksch gouvernement het ontwerp van

{==368==} {>>pagina-aanduiding<<}
den heer Weeveringh gevolgd; gelukkig voor den heer van der Tuuk dat hij nog in tijds aan de rol van ridder der droevige figuur ontsnapt is; voor dat spel althans is hij buiten 's lands bewaard gebleven. Doch genoeg. Wij achten eene bewerking van de algemeene geschiedenis der staats-financiën, volgens den grondslag van den heer W., zeer ondoelmatig en zonder de vereischte eenheid. Een gebouw, door verschillende architecten naar verschillende bouworden voltooid, geeft een misselijk figuur; zoo ook deze algemeene geschiedenis uit een aantal auteurs aaneengelapt.
Aan financiële plannen en ondernemingen ontbreekt het in onzen speculatieven tijd niet. Velen peinzen over niets anders dan over exploitatiën van dit en exploitatiën van dat; de ligtvaardigste en dwaaste ontwerpen worden als zeer soliede en wijs aangeprezen, tot schade der ligtgeloovige menigte, die op het terrein der financiën: de beurs, zooveel leergeld moet betalen bij velerhande droevige ondervindingen. Teregt zegt de Fransche dichter Ponsard, dien wij hier vertolken:

De beurs is volgens u, eenvoudig buitenman, 
Een simpel spel dat wint, of dat verliezen kan. 
o Neen! De spelers zijn verdeeld in twee partijen: 
De zwakken staan er bij de sterken in het strijên; 
Dank aan 't millioenental, dat in hun koffers ligt, 
Wordt hooge of lage koers door hen alleen gerigt, 
Zoodat de sterken vast, als meesters van het spelen, 
De winsten trekken, die ze aan zwakker liên ontstelen. 
Nog komt bij dit gevecht behendigheid te pas: 
Dees weten al het nieuws, tot voordeel voor hun kas; 
Die zaaijen, vindingrijk, vervalschte staats-geruchten, 
En oogsten van 't publiek, vol schrik en vrees, de vruchten. 
Nog andren lokken u door hoogen dividend, 
En voeren de acties op van zaken, insolvent, 
Om later, wen gekocht, de stukken te doen dalen 
Tot nul; zij lieten u wat scheurpapier betalen. 

Onze slotwensch is: dat ieder zich wachte voor den aankoop van duur scheurpapier.
Elst.

{==369==} {>>pagina-aanduiding<<}

Het voorstel der regering tot wijziging van de armenwet beoordeeld. Groningen, gebroeders Hoitsema. 1869.
Een tal van bedenkingen en bezwaren, telken jare in de verslagen van onderscheidene collegiën van gedeputeerde staten geopperd, brengt een lid van de tweede kamer er toe, om eene wijziging op de vigerende armen-wet te ontwerpen. Van dat voorstel kwam niets, omdat de tegenwoordige minister van binnenlandsche zaken eene wijziging van wijderen omvang op het oog had. Niet dat de heer Fock het fundamentele beginsel der tegenwoordige wet ter zijde stellen wilde. Ook bij hem stond en staat nog altijd op den voorgrond, dat de armenzorg qua talis tot het terrein der particuliere liefdadigheid behoort en dat het openbaar gezag niet anders bedeelt dan wanneer het publiek belang zulks vordert en dus alleen bij wijze van maatregel van politie. Maar ten gevolge van verschillende omstandigheden, zoo redeneert de tegenwoordige minister, is dat doel van de wet van 1854 niet bereikt geworden, en wel vooral hierdoor, dat de wet een verkeerd domicilie van onderstand van den arme aanwijst. M.a.w., had de wet haar doel zullen bereiken, dan had men niet moeten bepalen, dat de kosten van onderstand van den arme betaald zouden worden door de plaats waar de arme geboren is. Deze bepaling toch, op zich zelve reeds verkeerd, had tot noodzakelijk complement het zoogenaamde restitutie-stelsel. Wordt namelijk de arme op zekere plaats in onderstand opgenomen, dan bekostigt, voorloopig ja, die plaats den onderstand, maar om deze kosten zoodra mogelijk op de plaats der geboorte te verhalen. Dit alles heeft tot groot bezwaar aanleiding gegeven, vooral, laat ik er dit onmiddelijk bijvoegen, voor het platte land. Het spreekt van zelf, dat de groote toevoer der bevolking naar de grootere steden is, waar voor haar op verschillende wijze beter dan ten platte lande de kost te verdienen valt. Maar nu vervalt zij in armoede. Zij moet in bedeeling opgenomen worden. Daarover heeft de plaats harer geboorte hoegenaamd geen zeggen. Het bestuur harer oogenblikkelijke verblijfplaats beslist over die
bedeeling en brengt de kosten daarvan in rekening aan het bestuur van de plaats harer geboorte. Dat die kosten nog al hoog loopen kunnen, vooral als de bedeelde in geval van ziekte in een gasthuis moet opgenomen worden,

{==370==} {>>pagina-aanduiding<<}
valt ligt te begrijpen. Het bestuur van de geboorteplaats kan den bedeelde daarhenen doen overkomen. Maar zal het, in geval van ziekte, altijd mogelijk zijn en komen er dan de transport-kosten ook nog niet bij? En welke betrekking nu heeft de geboorteplaats op den arme, die misschien sedert jaren elders gevestigd is? Hoe irrationeel bovendien, dat op een besluit van het bestuur der oogenblikkelijke verblijfplaats de arme in bedeeling wordt opgenomen, terwijl het bestuur der geboorteplaats op dit besluit geen den minsten invloed uitoefenen kan! Hoe gemakkelijk zal het bestuur der verblijfplaats tot bedeeling overgaan, als een ander toch de kosten betaalt.
Maar, en ziedaar het grootste bezwaar, de vigerende armenwet werkt de armoede in de hand en verzwaart den last der staats-armenzorg geheel tegen de bedoeling der wet, omdat het synodaal reglement voor de hervormde kerk een ander domicilie van onderstand dan de burgerlijke wet heeft vastgesteld. Het synodaal reglement namelijk stelt als onderstands-domicilie de verblijfplaats van den arme op het oogenblik van de ontstane behoefte. De diakonie-besturen kunnen zich dus zonder het minste bezwaar beroepen op de geboorteplaats als onderstandsdomicilie, wanneer hun door het bestuur van de verblijfplaats gevraagd wordt om dezen of genen in onderstand op te nemen, en met hetzelfde regt verwijzen zij weder naar het synodaal reglement als hun door het bestuur der geboorteplaats de ondersteuning van de arme voorgesteld wordt. En het einde van het lied zal zijn, dat het burgerlijk armbestuur zich verpligt ziet te bedeelen, waar bedeeling zeer zeker op den weg der diaconiebesturen ligt. Met weinige uitzonderingen is het dan ook tot heden zoo gegaan.
Niemand zal deze bezwaren ligt tellen en het lag zoo voor de hand, om, nu het op de tegenwoordige wijze niet schijnt te gaan, eenvoudig een ander domicilie van onderstand aan te nemen. Ging het tot heden niet met de geboorteplaats, welnu, laat ons dan de verblijfplaats nemen. Zoo dacht de minister Fock er over en diende een ontwerp van wet van die strekking in, hetgeen de meerderheid van de tweede kamer reeds aannam en wacht op beslissing van de eerste kamer.
Valt er nu niets tegen de verblijfplaats in te brengen? Laten wij zien, wat het ingediende ontwerp te dezen aanzien voorstelt. De plaats, waar zich de behoeftige bij het ontstaan der behoefte

{==371==} {>>pagina-aanduiding<<}
bevindt, is zijn onderstands-domicilie. Tegen het voorstel van de regering heeft de schrijver van het aan het hoofd dezer regels vermelde boekje bezwaar. En, laat ik er aanstonds bijvoegen. hij licht zijne bezwaren duidelijk toe, waarom ik de lezing zeer wensch aan te bevelen.
Eerste bezwaar: het heen en weder trekken van den arme, hetwelk eindigt met eene opneming in de bedelaarsgestichten of in de gevangenis. Het eerste zal nog al eens geschieden, omdat het rijk de kosten van verpleging in de bedelaarsgestichten voor zijne rekening neemt. Geene kleinigheid.
Eene ander bezwaar: de groote steden worden door het stelsel der verblijfplaats te zwaar gedrukt.
Derde bezwaar: het rijk neemt voor zijne rekening de kosten van verpleging der bedelaars in de bedelaarsgestichten. Dit voorstel is vooral niet vrij van bedenking. Waarschijnlijk is de minister hiertoe geleid door de overweging, dat de grootere gemeenten door het aannemen van de verblijfplaats te zwaar gedrukt zullen worden, van welken druk zij voor een groot deel ontheven worden door dat zij niet langer de verplegingskosten harer armen in de bedelaarsgestichten hebben te dragen. Ik deel in het gevoelen van den schrijver, dat de rijksgestichten weldra te klein zullen blijken te zijn om alle veroordeelden te bevatten. Hoe is de minister tot dit voorstel kunnen komen, zonder te gelijkertijd eene aanmerkelijke uitbreiding van die gestichten voor te stellen.
Vierde bezwaar: de kosten der verpleging van arme krankzinnigen in geneeskundige gestichten. Op dat punt echter heeft de minister later eene wijziging voorgedragen.
Het is nu slechts de vraag, wel stelsel heeft de minste bezwaren. Volkomen juist acht ik wat de schrijver op bladz. 10 zijner brochure zegt: de grondslag, welke de billijkste en evenredigste verdeeling der kosten, niet van een deel maar van de geheele armenzorg, medebrengt, is het meest rationeel te achten. Tegen deze finantiële regeling valt niets te zeggen. Maar hoe vindt men dien grondslag? En dan had ik er ook nog wenschen bijgevoegd te zien, dat dit stelsel van armenzorg het beste is, hetwelk de minste lasten aan het openbaar gezag oplegt en het meest aan de particuliere liefdadigheid overlaat. Het is welligt een axioma. Maar het is het stelsel der wet van 1854, hetgeen ik zou wenschen vast te houden.

{==372==} {>>pagina-aanduiding<<}

Nu meent de schrijver, dat de plaats der geboorte van den arme aan de boven gestelde eischen voldoet De vereischten dus, waaraan de armen-wet heeft te beantwoorden, zijn: 1 de burgerlijke armenzorg behoort binnen de engst mogelijke grenzen beperkt te worden; 2 de verdeeling der lasten uit de burgerlijke bedeeling ontstaande moet zoo evenredig doenlijk plaats vinden.
1. De schrijver deelt uit de regerings-verslagen mede, dat voor den onderstand van allerlei aard door burgelijke of gemengde besturen (art. 2 der wet. litt. a en d.) verstrekt is voor huiszittende armen:

	1854	1866
	ƒ 2.024.352.02	2.193.843.31
Van godshuizen	ƒ 840.976.15	863.011.15
	_____	_____
Te zamen	ƒ 2.865.328.17	ƒ 2.996.854.465
	_____
Dus in 1866 meer		ƒ 131.526.295

De subsidiën, uit burgerlijke tondsen (gemeentelijke, provinciale en rijks) aan kerkelijke instellingen, sedert 1854, verstrekt, bedroegen voor huiszittende

	1854	1866
Armen	ƒ 427.254.115	117.207.59
Voor kerkelijke godshuizen	ƒ 4.836.77	60.826.87
	_____	_____
Te zamen	ƒ 432.090.885	ƒ 178.034.48
	ƒ 178.034.48	
	_____	
Dus over 1866 minder	ƒ 254.056.405	
Daarvan af hetgeen meer is uitgegeven aan onderstand, ad	ƒ 131.526.295	
	_____	
blijkt het, dat er	ƒ 122.530.11	

minder uitgegeven is in 1866, toen de cholera zeer veel buitengewone behoeften veroorzaakte en niettegenstaande de bevolking des rijks sedert 1854 aanmerkelijk is toegenomen.
Uit de medegedeelde cijfers blijkt dus, dat de werking der wet vergeleken met den toestand van voor 1854 gunstig is geweest. Maar er blijkt niet uit - en het kan er ook niet uit blijken, - dat de werking der wet nog niet gunstiger zou geweest zijn, als men in 1854 de verblijfplaats als het onderstands-domicilie aangenomen had. Vóór 1854 was ook wel de verblijfplaats het domicilie van onderstand van den arme, maar daaraan was verbonden eene verpligte vierjarige inwoning. Bewezen is dus nog niet, dat de tegenwoordige wet de burgerlijke bedeeling binnen de engst mogelijke grenzen beperkt heeft. Het is alleen geconstateerd, dat de toestand sedert 1854 verbeterd is.

{==373==} {>>pagina-aanduiding<<}

2. Men heeft gezegd, door de verandering van de geboorteplaats in de verblijfplaats als onderstands-domicilie verplaatst men eenvoudig de lasten. Tot heden betaalde het platte land de kosten. Nu zullen de groote gemeenten den last moeten dragen. Dit is zoo waar, dat de regering daarom voorgesteld heeft, de verplegingskosten van de bedelaars in de bedelaarsgestichten voor rekening van het rijk te nemen, ten einde de grootere gemeenten te ontlasten. De bedenking is zeker niet van grond ontbloot. Ja maar, zegt de regering, volgens de opgaven over 1867 wordt door de kleine gemeenten (van beneden 3000 zielen) belangrijk meer teruggegeven voor elders verstrekten - dan terugontvangen kan worden wegens voorgeschoten onderstand, terwijl in de groote steden de verhouding juist anders om is. Nu rekent de schrijver echter de regering voor, dat zij niet juist gecijferd heeft, want onder hare cijfers zijn niet begrepen de kosten van vestiging, onderhoud, enz. van bedelaars in 's rijks gestichten, noch die der verpleging van krankzinnigen in geneeskundige gestichten. En zoo komt de schrijver tot een cijfer van ƒ 108.882.00, dat de grootere gemeenten minder terug ontvangen. Om zijne stelling nog nader te adstruëren geeft de schrijver op de uitgaven van het armwezen in de gemeente Groningen volgens het gemeenteverslag over 1868.

In Groningen kost de armenzorg	ƒ 55.267.185
Het voorschot voor elders armlastigen bedroeg.	ƒ 13.035.895
Volgens het regeringverslag over 1866 (het laatst bekende) werd door de burgerlijke besturen in het geheele rijk voor onderstand uitgegeven	ƒ 3.963.259.16
Betaalde Groningen nu haar evenredig aandeel in de algemeene kosten, dan zou dat bedragen (hare bevolking bedraagt nog geen 1/90 van die van het rijk)	ƒ 44.036.21
Groningen betaalt	ƒ 55.267.185
	_____
Dus meer	ƒ 11.230.975

Wanneer men nu uiterst precies wilde redeneren, dan zou de schrijver juist bewezen hebben door deze laatste mededeeling, dat het vigerende stelsel niet gelijkmatig werkt. Intusschen, zóó is de berekening niet te maken, dat iedere gemeente in ons land op een cent na evenveel betaalt tot de bedeeling der armen in het geheele rijk. In elk geval echter zullen de kosten belangrijk toenemen, als de verblijfplaats het onderstands-domicilie wordt, welk nadeel volstrekt niet wordt opgewogen door

{==374==} {>>pagina-aanduiding<<}
het voordeel, dat het rijk de kosten van verpleging der bedelaars voor zijne rekening neemt. De evenredigheid wordt stellig verbroken.
Ten slotte nog enkele opmerkingen.
De schrijver betwist de juistheid van de stelling der regering, dat, aangezien de burgerlijke armenzorg niets anders is dan politiezorg, iedere gemeente de kosten harer eigene politie dragen moet. Neen, zegt de schrijver. Wij hebben hier te doen met staats-armenzorg en geene gemeentelijke politiezorg. Mij dunkt, dat in abstracto - want het doet tot de praktische oplossing niets af - de regering gelijk heeft. Als er besloten wordt, om den behoeftige in bedeeling op te nemen, dan geschiedt zulks in het publiek belang, opdat de publieke orde gehandhaafd blijve En wat is nu het publiek belang van het bestuur der gemeente waar die arme in bedeeling opgenomen wordt anders dan het gemeentelijk belang? Het is daarom nog niet noodzakelijk, dat ook de verblijfplaats van den bedeelde de kosten der bedeeling draagt.
Ik ben het volkomen eens met den schrijver, dat, door het voorstel om de kosten van verpleging van bedelaars voor rekening van het rijk te nemen, aan de gemeenten daardoor als 't ware de gelegenheid aangeboden wordt, om zich van hare armen te ontdoen. Boven wees ik er reeds op. Op die wijze zou welligt het herstelde verbroken evenwigt weder op eene andere, zeker minder gewenschte wijze, verbroken worden.
Hetzij het voorstel der regering wet worde hetzij dat het bestemd is om in het archief van het departement van binnenlandsche zaken bij andere dergelijke stukken verzameld te worden, de brochure, aan het hoofd dezer regelen geplaatst, verdient zeer een ieders belangstelling, waarin ik ze dan op nieuw wensch aan te bevelen. 1)

Deventer.
C. Duymaer van Twist.


{==375==} {>>pagina-aanduiding<<}

III. Varia.

Den boom der schriftueren van VI personagien, ghespeelt tot Middelburch in Zeelant, Aug. 1539. Op nieuw uitgegeven met een ophelderende woordenlijst door Dr. G.D.J. Schotel. Utrecht bij Kemink en Zoon, 1870.
De beoefenaars van onze Nederlandsche Letterkunde, wier aantal sedert de invoering van de wet op het middelbaar onderwijs merkbaar is toegenomen, zullen zeker voor enkele jaren kennis genomen hebben van de Geschiedenis der rederijkers in Nederland door Dr. Schotel. Door de uitgave van dat werk, dat sedert de schets van Kops heeft vervangen, bewees de S. een belangrijke dienst aan allen, die verlangen met dit gedeelte van onze litteratuur grondig bekend te worden. Men zou zich daarom met recht kunnen verwonderen dat Jonckbloet het niet gekend, althans niet gebruikt heeft, ware het niet dat diens Geschiedenis der Nederlandsche Letterkunde meerdere blijken droeg van slordigheid en oppervlakkigheid. Had de gewezen hoogleeraar het bewijs willen leveren, dat hij als lid van de Tweede Kamer met zijn letterkundig voorleden niet had gebroken, hij had ons meer moeten geven dan een weinig verjaarde collegie-heften. Aan den schrijver van de Geschiedenis der Midden-Nederl. Letterkunde mag men hooge eischen stellen.
Wij zeggen dit niet omdat Jonckbloet ‘Den boom der schriftneren’ over het hoofd zou hebben gezien. Integendeel, hij wijdt daaraan enkele bladzijden (452-56) en deelt er een paar fragmenten uit mede. Schotel behandelde dit rederijkersspel reeds in 1862 in een afzonderlijk hoofdstuk van zijne Geschiedenis (Dl. I, H. XI bl. 222-233). Het was dus reeds bekend vóór dat hij de eerste uitgave van 1539, waarvan gelukkig nog een exemplaar in onze Haagsche bibliotheek te vinden is, liet herdrukken. Nu verdiende dit stuk ten volle weder eens in zijn geheel onder de oogen onzer tijdgenooten gebracht te worden. Als iemand beweert dat zulke armzalige rederijkersrijmelarij weinig aesthetisch genot belooft, dan willen we dit wel toegeven. Als een ander meent, dat zulke overblijfselen van onze letterkunde in de 16de eeuw, die alleen nog voor de taalstudie belang hebben, niet gereproduceerd behoeven te worden, omdat onze weinige taalgeleerden de oorspronkelijke

{==376==} {>>pagina-aanduiding<<}
editiën wel kunnen raadplegen, dan kunnen wij met die conclusie geen vrede hebben, juist omdat wij een rederijkersspel als dit uit een geheel ander oogpunt beschouwen en beoordeelen. ‘De boom der schriftueren’ heeft groote waarde in ons oog om zijn inhoud. Schotel noemt het stuk: eene bijdrage voor de geschiedenis der hervorming in de Nederlanden. Het is inderdaad een onwedersprekelijk bewijs voor den echt protestantschen geest van onze vaderen. Het geheele spel was werkelijk ‘een stichtelijck sermoen jegens de dwalingen der kercke en de hypocrisye der geestelijcken’, nog altijd ook zeer stichtelijk en leerrijk voor velen in onze dagen. Had men toen van een Vaticaansch concilie in de 19de eeuw met al den aankleve van dien kunnen droomen, wie weet of onze vaderen aan ‘Eigen wijsheid en Natuurlijke begeerte’, dienaren van ‘Menschelijke leering’, die bij de uitvoering op de onderste verdieping van het tooneel of de hel optraden - ook nog niet ‘Geloof aan onfeilbaarheid’ hadden toegevoegd.
Slechts een enkel woord over den inhoud, en geen citaten! Schotel heeft het boek leesbaar gemaakt door een verklarende woordenlijst. Wij wenschen het dus in veler handen. Ook bij het middelbaar onderwijs zal het met vrucht gebruikt kunnen worden, en wij zullen ons verheugen als wij vernemen dat verstandige leeraren het aanbevelen.
Stelt u dan de markt te Middelburg voor; want daar was vermoedelijk op den 1sten Aug. 1539 het tooneel opgeslagen, waarop de ‘St. Anna kinderen’ van Middelburg het zinnespel uitvoerden. Op de bovenste verdieping, de hemel, stond de ‘Medicijn der sielen’, Christus; op de middelste zat ‘Elck bysonder’, eene vrouw als non gekleed, in een priëel onder ‘den boom der schriftueren.’ Van de onderste hebben wij reeds gesproken. Het stuk begint. Christus doet een gebed. De vrouw dankt hem voor alles wat hij voor haar doen wil. Zij spreken te zamen, waarbij Christus haar ernstig waarschuwt voor menschelijke leeringen. Nu komt, in het tweede bedrijf, ‘Menschelijke leering’ op. Deze zendt hare dienaars op ‘Elck bysonder’ af, om haar van Christus af te trekken. ‘Eigen wijsheid’ en ‘Natuurlijke begeerte’ vermommen zich, naderen het priëel, zeggen dat hun meester haar ten bruid begeert, smalen op ‘Medicijn der sielen’, wien ‘Elck bysonder’ zegt als bruid toe te behooren, en eindigen met haar aan het wankelen te brengen

{==377==} {>>pagina-aanduiding<<}
en mede te voeren, waarop ‘de boom der schriftueren’ wordt etgezaagd. Hierop speelt het stuk verder in de hel, waar ‘Menschelijke leering’ al zijn best doet om de vrouw geheel aan zich te verbinden. Doch inmiddels heeft Christus kennis gekregen in den hemel van hetgeen er geschied is. Hij roept ‘het geloof’ op om ‘Elck bysonder’ te gaan verlossen en het rijk van ‘Menschelijke leeringhe’ te gaan bestrijden en vernietigen. ‘Het geloof’ wordt niet zeer vriendelijk ontvangen, maar beweegt in 't eind de vrouw toch tot berouw en bekeering. Daarop verschijnt de ‘Medicyn’ aan het kruis, haar tot zich roepende. Met een woord tot het publiek en een heilwensch voor het vaderland wordt het stuk besloten.
Het bevreemdt ons niet, dat dit rederijkersspel, toen men den moed had gehad om het uit te geven, terstond op den ‘catalogus van quaden, verboden boeken’ kwam. De uitgave van Dr Schotel moet natuurlijk ook op den index worden geplaatst.

R.
Geldersche volks-almanak voor het jaar 1870. Hoofdredacteur J.C.W. Quack, Predikant te Bemmel. XXXVI jaargang. Met 2 gelithographeerde plaatjes. Arnhem, Is. An. Nijhoff en Zoon.

Jaarboekje der Maatschappij van Weldadigheid, voor 1870. Uitgegeven, geheel ten voordeele dier inrigting, door de Afdeeling Generaal van den Bosch. Amsterdam, D.B. Centen.
Nu tijdige aankondiging toevallig is achtergebleven, moge een enkel woord ter aanbeveling dezer beide jaarboekjes voldoen.
De Gelderschman getuigt van goeden smaak des redacteurs en ijver der medewerkers. De steendrukplaatjes stellen het ‘huis te Zuylichem’ voor, behoorende bij tekst van Mr. F.N.M. Eijck van Zuilichem. Proza en versjes wisselen elkander af. Het eene is natuurlijk beter dan het andere, en waar ik namen zou kunnen noemen, die bij het hoogst middelmatige behooren, doe ik het liever niet, want het is een Volksalmanak en de een vindt zijn gading in hetgeen den ander minder behaagt. De kalender heeft weder historische herinneringen, en eene opgave van verschillende ambtenaren is voor velen gewis

{==378==} {>>pagina-aanduiding<<}
dienstig; zij zou het nog meer zijn, indien men er ook de regterlijke macht bij had vermeld. De uitvoering verdient lof.
De zesde jaargang van het jaarboekje der Maatschappij van weldadigheid verschijnt weder in netten vorm en met een net bandje. Na den kalender ontvangt men statistieke en nominative opgaven, de Maatschappij betreffende, en voorts mengelwerk, met een vervolg van de geschiedenis der Maatschappij, door den volijverigen Eilerts de Haan, aan het hoofd. Ook hier noem ik geen namen, teneinde den een niet beneden den ander te stellen, al is, proza of vers, het eene nog al wat beneden het andere. Het doel van dit jaarboekje is zoo nuttig, dat men het alleen daarom aanschaffen moest: eene kleine bijdrage ten behoeve eener zoo belangrijke en heilzame Maatschappij. Maar ook afgescheiden nog daarvan is het boekske ruim zijn geld waardig. Een platte grond van de kolonie Frederiksoord en van een gedeelte van Wilhelmina's oord is aan eene der bijdragen toegevoegd.

v.O.




IV. Onderwijs.

Chronologisch overzicht der algemeene geschiedenis in verband met de geschiedenis van beschaving, volkswelvaart, godsdienst en letterkunde door dr. E. Epkema, Zalt-Bommel. H.J. van de Garde 1870

Nieuwste geschiedenis. Inzonderheid voor de hoogste klassen van Gymnasiën en Hoogere Burgerscholen door Mr. E.J. Kiehl, Groningen P. Noordhoff, Prijs ƒ 1,25.

Handboek der algemeene geschiedenis ook met betrekking tot beschaving, letterkunde en godsdienst door dr. Georg Weber, hoogleeraar te Heidelberg. Supplement III. Overzicht der voornaamste gebeurtenissen van 1864-1867. Amsterdam J.H. Gebhard & Co. 1869.
Het eerste der hier genoemde werkjes is in zeker opzicht eene merkwaardige verschijning. Vooral sinds de oprichting der Hoogere Burgerscholen hebben zich onder hen, wien het onderwijs der geschiedenis is opgedragen, twee richtingen geopenbaard, die elkander soms vriendschappelijk, soms ook met zekere vinnigheid bestrijden, en die, wat bovenal te betreuren is, elkander maar al te vaak zeer scheef en eenzijdig beoordeelen. De eene, de conservatieve, wil de chronologie als basis van alle historisch onderwijs behouden en dit onderwijs zelf beperken tot de kennis

{==379==} {>>pagina-aanduiding<<}
der belangrijke feiten; haar is de kennis der voornaamste gebeurtenissen hoofdzaak, zoo al niet uitsluitend doel. De andere, de moderne, acht de chronologie slechts een hulpmiddel om het eens geleerde te onthouden en te repeteeren; zij stelt meer belang in den samenhang der gebeurtenissen en in den invloed, dien de gebeurtenissen gehad hebben op den toestand der volken, dan in de nadere bijzonderheden op zich zelf; haar hoofddoel is minder de kennis der geschiedenis dan wel de ontwikkeling van den geest, die de studie der geschiedenis ten gevolge heeft. Daarbij is het evenwel niet te ontkennen, dat, hoe scherp deze beide richtingen in hunne uitersten ook tegenover elkander staan, bij verreweg de meeste onderwijzers het verschil meer in theorie dan in de praktijk zich openbaart. Niemand, die niet geheel opgaat in de routine van het oude gymnasiaal onderwijs, zal den maatschappelijken toestand geheel en al verwaarloozen, l'histoire-bataille zal bij ons al heel weinig verdedigers meer vinden; aan den anderen kant zal ook niemand, die eenige ondervinding van het onderwijs heeft, ontkennen dat stipte kennis van de voornaamste feiten onmisbaar is voor een juist begrip van den gang der wereldgeschiedenis, en dat de chronologie een zeer belangrijk hulpmiddel is om die feiten in het geheugen te bewaren.
Het chronologisch overzicht van dr. Epkema beoogt, zooals de titel reeds aanduidt, eenigermate eene conciliatie tusschen beide richtingen; het is daarom, dat ik het een merkwaardig werk noemde en zijn verschijnen met ingenomenheid begroet.
De Culturgeschichte heeft hier eene evenredige plaats; om een voorbeeld te geven: wij vinden bij het jaar 1836 onder meer: Clemens Droste van Visschering, aartsbisschop van Keulen, ijvert tegen de gemengde huwelijken; de chemicus Justus Liebig; granaatkartetsen van Bormann; cholera in Weenen en Beieren; Fransche stoombootvaart op de Middellandsche zee; nieuwe galvanische kolom van Daniell; de eerste Assam thee in Engeland ingevoerd; verdrijving der zendelingen uit Madagaskar; christenvervolging; enz. enz. Het spreekt van zelf, dat hier niet te denken valt aan woordelijk van buiten leeren, de bedoeling van den samensteller was meer den leerlingen ‘in dit overzicht een handleiding te geven, om bij de beoefening der geschiedenis gedurig na te slaan’. ‘Daar evenwel’, voegt hij er bij, ‘de kennis van de hoofdgebeurtenissen en hoofdjaartallen onmisbaar is, heb ik die met

{==380==} {>>pagina-aanduiding<<}
andere letters en cijfers doen drukken, zoodat dadelijk in het oog springt, wat meer bijzonder de aandacht verdient; van het overige kan door gedurig gebruik het een en ander in het geheugen blijven hangen’. Naar gissing is de kleinste helft cursief gedrukt, zoodat de samensteller het allerbelangrijkste nog al ruim opvat. Nu zal wel ieder dit systeem toejuichen; het voorziet tevens in het bezwaar, dat zich van zelf doet gevoelen, als men jongelui van verschillend intellectueel gehalte in dezelfde klasse heeft. Dan wordt het moeilijk niet te diep te gaan of te uitvoerig te zijn voor de zwakkeren en tevens niet te oppervlakkig voor hen, die de hoofdzaken reeds goed in 't hoofd hebben. Vooral op de Hoogere Burgerscholen, waar dit uit den aard der zaak bijna voortdurend het geval is, doet zich deze moeilijkheid al licht voor. Dr. Epkema - en dit is de voornaamste aanmerking, die ik op zijn werk heb - schijnt zich echter niet altijd even goed rekenschap gegeven te hebben van de groote zwarigheid, die aan een dergelijke onderscheiding tusschen meer en minder belangrijke zaken verbonden is. Slechts een paar voorbeelden, die mij bij het doorbladeren in het oog springen, wil ik opnoemen.
bl. 9. Babylon geraakt in handen van Darius door de list van Zopyrus (518) staat cursief; Pseudo Smerdis in Perzie (522) daarentegen niet. Mij dunkt niemand zal ontkennen, dat het laatste in zijne gevolgen heel wat belangrijker is dan 't eerste.
bl. 95. De ridderorde van Alcantara gesticht (1219) staat cursief; de regeering van Lodewijk VIII, koning van Frankrijk (1223-1226) daarentegen niet,
bl. 178. Noch de slag bij Plassy (1758), waarvan het juiste jaartal toch belangrijk is om het verband met den opstand der Seapoys eene eeuw later, noch de regeering van Karel III, van wien de regeneratie van Spanje dateert, worden waardig gekeurd in het geheugen geprent te worden, wel daarentegen de stag bij Minden (1759), zooals trouwens nagenoeg al de slagen uit den zevenjarigen oorlog, en het huwelijksjaar van Lodewijk XVI en Marie Antoinette. Eindelijk om ook uit den jongsten tijd een voorbeeld te nemen: de vestiging van het Dominion of Canada, waarbij Engeland bijna volledige antonomie geeft aan zijne Noord-Amerikaansche bezittingen (1867) moet achterstaan bij de maatregelen in de Donauvorstendommen tegen de joden genomen, bij de vervanging van Geffrard als president van Haîti door

{==381==} {>>pagina-aanduiding<<}
Salnava en den tegenstand van den bisschop van Linz tegen de Oostenrijksche staatswetten op het huwelijk. Doch genoeg, ik zou niet gaarne door mijne opmerking iets aan de waarde van het boek te kort willen doen. Aangaande de volledigheid en naauwkeurigheid der opgaven zie ik mij niet in staat een oordeel te vellen, daartoe had ik geruimen tijd met deze aankondiging moeten wachten en het inmiddels bij het onderwijs gebruiken. Door uitstel echter zon ik niet handelen in de bedoeling van den uitgever, die natuurlijk wenscht het werk spoedig besproken te zien. Zoo blijve dit slechts eene aankondiging maar tevens eene aanprijzing wegens de zorg, blijkbaar door den geachten samensteller er aan besteed, en waarmede hij het werk tot aan Februari van dit jaar heeft voortgezet, wegens de netheid der uitvoering en den betrekkelijk geringen prijs, die niemand kan afschrikken, zoo hij hoort, dat hij daarvoor krijgt 382 bladzijden met ongeveer achtduizend jaartallen.

Het werkjen van Mr. E.J. Kiehl brengt mij in eene eenigermate lastige positie. De schrijver is wat kitteloorig uitgevallen en niet met halve bewondering te vreden. Zal mijne onbevangen beoordeeling hem voldoen. Ik wanhoop er aan, maar op 't gevaar af andermaal zijne schrijfjeukte op te wekken, zal ik mij kwijten van de taak, die mij nu eenmaal opgedragen is, en het boekje met mijn lezers doorloopen. Het ‘woord vooraf’ maakt dadelijk een goeden indruk. De schrijver houdt zich vrij van de afgezaagde verontschuldiging, dat men in eene bestaande behoefte voorziet; hij zegt flinkweg: ‘waarom ik dit boek schreef, doet niets ter zake, lees het en oordeel, of het goed is of niet.’ Van culturgeschichte wil de schrijver niets weten, dat is nu eenmaal afgesproken; maar de ouderwetsche histoire-bataille is hij toch ontwassen, en zoo geeft hij staatengeschichte; hij neemt zijne plaats bij het rechtercentrum.
En nu het werk zelf. Mijn oordeel laat zich gemakkelijk resumeeren: een overzicht der nieuwste geschiedenis is het niet, daartoe ontbreekt te zeer alle evenredigheid tusschen de verschillende deelen; als leiddraad bij het onderwijs daarentegen is het zeer bruikbaar, voorzoover de leemten door mondelinge voordracht worden aangevuld. Men bespeurt bijkans op iedere bladzijde, dat het niet in het studeervertrek maar in het schoollokaal is ontstaan. De sch. heeft in korte woorden opgeteekend, wat hij

{==382==} {>>pagina-aanduiding<<}
zooal aan zijne leerlingen vertelt. Dit geeft het voordeel van een groote levendigheid der voorstelling, en werkelijk is het boek ondanks den slordigen stijl zeer leesbaar, ook buiten de school. Ondanks den slordigen stijl, zeide ik, en de sch. zal vermoedelijk verlangen, dat ik de bewijzen lever. Welnu, wat zegt hij zelf van zinnen als de volgende, die ik ter loops aanstip: ‘Intusschen werkten de drukpers door hare veelgelezen, overigens kleine, zelden verschijnende en wat den inhoud betreft zeer laag staande couranten, en de clubs, waaronder die der Bretons begon opgemerkt te worden: hij bestond toen nog slechts uit afgevaardigden en verschilde geheel van zijnen lateren beruchten vorm als Jacobijnerclub; het woord club (societeit) en de zaak waren aan Engeland ontleend: het waren oorspronkelijk societeiten of avondgezelschappen, maar tot opzettelijke bespreking der politiek van den dag’ (bl. 11); ‘Die Frankrijk redde, behalve de fouten der bondgenooten, was Carnot’ (bl. 29); ‘Nu steunden zij den grooten bekeerling, wien daarentegen drie vierden der tories luide als “verrader” uitkreten, niemand vuriger dan zijn thans aftredende ambtgenoot Stanley en de geïmproviseerde staatsman Lord George Bentinck, onder wiens naam reeds toen Benj. Disraeli het ware hoofd der tories was’ (bl. 69); ‘Jefferson had voorzien maar niet kunnen beletten, dat de wanvoorzigtigheid welke in de unieconstitutie van 1787 de weinig talrijke klasse der “dienende personen” niet had opgeheven maar willen laten uitsterven slechts onheil kon berokken’ (bl. 109); ‘Maximiliaan van Habsburg, eigen broeder van keizer Frans Joseph aan wien Napoleon Lombardije had ontnomen, ontving nu het aanbod Mexico's keizer te worden van de hoofden der klericale partij, onder blijkbare begunstiging van Napoleon die aan het wereldlijk hoofd aller
klericalen de Romagna en Umbrië had laten ontnemen’ (bl. 127); mij dunkt, de sch. zal aan deze voorbeelden wel genoeg en de lezers dezer recensie reeds te veel hebben. Anders kan ik hem aanbevelen de zinnen er bij te nemen, die op den laatstaangehaalden volgen.
Ook het veelvuldig gebruik van citaten bevordert de sierlijkheid van den stijl niet. Waar een denkbeeld in een vreemde taal juister, duidelijker kan worden uitgedrukt, daar voorzeker is het alleszins geoorloofd van die vreemde uitdrukking gebruik te maken. Waar het getuigenis van een tijdgenoot wordt ingeroepen tot staving van een eigen oordeelvelling, daar za

{==383==} {>>pagina-aanduiding<<}
niemand het afkeuren, zoo dit getuigenis met de eigen woorden van den schrijver wordt geciteerd; maar al te dikwijls echter haalt Mr. Kiehl zinsneden, vooral uit van Sybel, aan zonder eenig blijkbaar motief.
Na deze aanmerkingen op den vorm komen wij tot den inhoud. De schrijver is partijdig; hij verheelt het niet, dat hij de zaken van zijn liberaal standpunt beziet, hij heeft er zelfs niet naar gestreefd onpartijdig te zijn. ‘De historicus’, zegt hij in zijn voorrede, ‘moet ook regter weten te zijn. Een Ranke moge, tevreden met de uitkomsten zijner oorspronkelijke geschiedvorsching, het vastgestelde feit zonder blijk van lof noch blaam vermelden; degenen, die zijne hoogte kunnen schatten zullen de zaken weten te beoordeelen waarvan hij getuigt. Maar die geschiedenis meê te deelen heeft aan jonge hoorders of lezers, die heeft nog eene andere taak dan aan te zien en voorbij te gaan, die zal het ragionar di lor, al zoekt hij 't niet, evenmin kunnen vermijden.’ Waar de sch. zoo rondweg voor zijn gevoelen uitkomt, mag men hem zeker van die partijdigheid geen misdaad maken, al kan een boek, waarin o.a. van het ministerie Heemskerk slechts gezegd wordt, dat ‘personen met inconstitutionele neigingen een korten tijd aan de regering kwamen’ bezwaarlijk op alle scholen ingang vinden.
Is Mr. Kiehl op het terrein der historische methode oud-liberaal, in zijne spelling is hij volbloed conservatief. Hier weet hij van geen concessiën. Siegenbeek is hem het onfeilbare orakel. Men vindt dit meer, zelfs bij wetenschappelijke mannen, dat zij, aan de spelling hunner jeugd vasthoudende, onder het masker der bescheidenheid eene onkunde of onverschilligheid verbergen, die weinig past in eene zoo eenvoudige en toch lang niet onbelangrijke zaak als de spelling. Maar in een leerboek is het ongetwijfeld ten hoogste af te keuren. Men heeft wel beweerd, dat tegenwoordig ieder mag schrijven zooals hij wil. Tot op zekere hoogte is dit zeker waar. Maar is het reeds een verstandig man onwaardig bij eenige zaak, die hij kan beoordeelen, te zweren op de uitspraak van den meester, hoe veel te meer is dit het geval, waar de ongerijmdheid dier uitspraak overtuigend is aangetoond. En wie zal ontkennen, dat dit in vele gevallen met de Siegenbeeksche spelling het geval is. Om maar een enkel voorbeeld te noemen, men

{==384==} {>>pagina-aanduiding<<}
behoeft waarlijk geen groot linguist te zijn om te weten, dat niets de schrijfwijze regt kan verontschuldigen, toch kunnen Mr. Kiehl en velen met hem maar niet besluiten het door afleiding en uitspraak beiden geeischte recht te gebruiken. Men schaamt zich taal- en stijlfouten, maar even grove spelfouten durft men verdedigen met een autoriteitsbeginsel, dat men op ieder ander gebied zou wraken. Ieder mag spellen, zooals hij wil; waarom niet, mits hij zich maar rekenschap geeft van zijne spelling. Ook op het gebied van taal en stijl bestaat in menig opzicht verschil, dit kan ook bij de spelling zonder schade blijven bestaan. In sommige punten kunnen velen zich niet met het stelsel de Vries - te Winkel vereenigen, laten zij op die punten zich hunne vrijheid voorbehouden, maar waar het nieuwe stelsel ontegenzeggelijk rationeeler, consequenter is dan het oude, daar zou het bekrompenheid verraden het te veroordeelen, omdat het niet volmaakt is. Bovenal bij het onderwijs is het de plicht van ieder, tegen eene dergelijke beginselloosheid protest aan te teekenen.
Nu ik zoo onbewimpeld mijne aanmerkingen op Mr. Kiehls werk heb uiteengezet, meen ik niet beter te kunnen bewijzen, hoe ik de goede eigenschappen van het werk, den boeienden verhaaltrant, de degelijke behandeling der hoofdpunten, waardeer, dan door de verzekering, dat ik het den volgenden cursus bij mijne lessen denk te gebruiken. Moge deze verzekering den schrijver bewegen mijne recensie even onbevooroordeeld te lezen als ik zijn werk meen te hebben besproken!

Was ik bij de bespreking der beide vorige werken wat uitvoeriger, des te korter kan ik zijn over het derde werk, dat ik aan het hoofd dezer aankondiging noemde.
De naam van Weber is te goed bekend, dan dat een woord van aanbeveling noodig zou zijn. Het is meer lees- dan leerboek, en in zooverre is de oude spelling, die ook hier gehandhaafd wordt, minder hinderlijk. In een vervolgwerk is trouwens eene verandering in dit opzicht moeilijker. De vertaling is goed, en eene uitvoerige paragraaf over de Nederlandsche geschiedenis gedurende dit tijdperk is zoo kleurloos, dat zij niemand kan ergeren. Of dit eene deugd is in een historisch werk, moge ieder voor zich beslissen.
Dev. Juni '70.
G.J. Dozij.














{==385==} {>>pagina-aanduiding<<}

Binnenlandsche letterkunde.

Bibliographie.

I. Fraaie Letteren.

M.E. Braddon, De Kapitein van het schip ‘de Gier’. Uit het Engelsch door André. 's Gravenhage, H. van Duijl, Jr. 1868.

Edmund Yates, Madeleine. Uit het Engelsch door E. Eijkman. Deventer, A. ter Gunne.

Dingelstedt, De Amazone. Deventer, A. ter Gunne. 1868.

D.H. Meijer, De jonge leeuwen of de verstoorders van ons maatschappelijk geluk. Rotterdam, W.L. Stoeler. 1868.

Romantische bibliotheek. Lectuur voor alle standen, onder redactie van J. Speijer Klerk en A J. Le Gras. 1869.

Kraszewski, Jermola, een poolsch verhaal. Naar de Fransche vertaling van Etienne Marcel in onze taal overgebracht. Arnhem. 1869.

Charles Lever, Misbruikte gaven. Uit het Engelsch door Alida. Arnhem.
't Zal ook wel, voor een deel althans, het tegen op zien zijn, om zóó verschillende deelen tot één lichaam te brengen, dat mij zoo lang deed wachten met de pen der kritiek op te nemen.
Nu verheug ik mij echter dat ik er mij toe heb gezet; en ander pennewerk denk ik niet ter hand te nemen, voordat ik mij van dezen mijnen last heb gekweten, om van de mij gezonden deelen iets, hetzij goeds hetzij kwaads, te zeggen.
Het eerste boek, dat ik in handen krijg, is de Kapitein van het schip ‘de Gier.’ Uit het Engelsch van M.E. Braddon, door André. ('s Gravenhage, H. van Duijl, Jr., 1868.)
Wanneer de lezers misschien niet weten mochten wat eigenlijk diefachtig gedrukt is, dan moeten ze dit boek maar

{==386==} {>>pagina-aanduiding<<}
eens inzien, ze leeren het dan voor een koopje van ƒ 2, -. En als ze wellicht niet gelooven mochten, dat er, na de tweede uitgave van van der Palms Bijbel voor de Jeugd, nog op koffiezakjes-papier gedrukt wordt, dan is dit boek in staat hun dit ongeloof te ontnemen en tot overtuiging van het tegendeel te brengen. Ze zullen dan met mij zeggen: ‘'t is een schande voor den tegenwoordigen tijd.’
De inhoud van het boek is echter beter dan zijne uiterlijke gedaante. Die berust op de ‘infame’ gelijkvormigheid van twee tweelingbroeders.
Een allerliefst meisje, Milicent Markkam, maar zwak en niet tot tegenweer in staat, wordt door de heerschzucht van een ruwen, dommen en ongevoeligen vader genoodzaakt, hare verkeering met een neef, Darrell Markkam, af te breken en George Duke tot haar echtgenoot te nemen, een kapitein van een roofschip, een streng, onaangenaam persoon, die meest in een kwaad humeur was en zijner schoone vrouw onwaardig, wier liefde hij dan ook in geenen deele genoot, dewijl haar hart nog onafgebroken gehecht was aan hare eerste genegenheid, maar die toch aan hare plichten als gehuwde vrouw niet te kort kwam, hoewel George Duke het grootste gedeelte van het jaar afwezig was aan boord van zijn schip.
Die neef en geliefde van Milicent wordt op de heide aangevallen en uitgeplunderd door een persoon, dien hij en dien al de getuigen hielden voor George Duke, welke echter zijn alibi bewijst. Van George's tweelingsbroeder, een mauvais sujet, wist niemand: en deze toch was de roover geweest, een man, van wiens aanwezen George Duke zelfs zijne echtgenoot onkundig gelaten had, maar die haar wel had gewaarschuwd hem (George) niet als haar echtgenoot te erkennen, wanneer hij, bij haar terugkomende, al was 't pas na twintig jaren, haar niet een oorbel toonen kon, welks pendant zij behield.
Die tweelingbroeder, James, een dief en een schurk, een leugenaar en lafaard, die zich nu en dan vertoont en, als de schim van George, ontzetting te weeg brengt waar hij te voorschijn komt, vermoordt ook ten laatste zijn broeder, en hoopt daardoor in 't bezit van diens vermogen te komen, ja zelfs zijne vrouw te verkrijgen. Maar de straf achterhaalde den schuldige en de strop werd zijn loon. Ten laatste wordt Milicent de gelukkige vrouw van haren steeds geliefden Darell Markkam.

{==387==} {>>pagina-aanduiding<<}

Er komen in dit verhaal zoo veel ouwaarschijnlijkheden voor, dat men bijna zou zeggen, dat het te veel was. Maar, de tafereelen der lijfstraffelijke rechtspleging leveren geschiedenissen op, weinig minder vreemd dan het bovengenoemde verhaal, dat zeer onderhoudend is geschreven en den lezer gedurig in spanning houdt, al kan hij ook vermoeden, hetgeen echter eerst aan het einde van het laatste deel werkelijk blijkt, dat die schim van George Duke zijn tweelingbroeder en aartsvijand is.
Van geheel anderen inhoud, maar niet minder boeiend, en meer in het dagelijksche leven ingrijpend, is een roman van Edmund Yates, door E. Eijkman uit het Engelsch vertaald en Madeleine geheeten. (Deventer. A. ter Gunne.)
Madeleine is de dochter van een rijken en adelijken grondbezitter in Schotland, Kilsyth, het hoofd van een der machtigste clans in Aberdeenshire, in wiens huis wij worden ingeleid, terwijl zich daar een tien- of twaalftal logeergasten bevindt. Vroeg zijne vrouw verloren hebbende, die hem twee kinderen, een zoon en eene dochter, Ronald en Madeleine, geschonken had, was hij hertrouwd met eene twintig jaas jongere vrouw, op wier gedrag de laster zelfs geen smet wist te werpen, ofschoon zij haren echtgenoot meer met achting dan met liefde aanhing.
Het aantal gasten boven genoemd werd door nog een vermeerderd, die juist van een ouden vriend kwam, een in zijn tijd beroemd Londensch geneesheer, maar die de praktijk, sints jaren had neêrgelegd; bij dezen had hij ontmoet Dr. Wilmot, een der hoofdpersonen in deze tragische geschiedenis, die door Kilsyth wordt ontboden om Madeleine, die door eene hevige scharlaken-koorts is aangetast, te genezen; daar haar vader, wiens afgod zij was, doodsangsten uitstaat, dat hem dit, het geliefdste, kind van het hart gescheurd zal worden.
Doctor Wilmot, gestoord in zijne korte vacantie, welke hij bij zijn ouden leermeester en vertrouwden vriend Sir Saville Rowe en op diens ‘delicieus’ buitenverblijf doorbracht, gevoelt geene roeping om zich de weinige dagen der verpoozing van drukke bezigheden te laten ontrooven, maar gaat toch eindelijk op aandringen van Dr. Rowe naar Kilsyth, nog geheel vervuld van een gesprek met dezen over zijne vrouw, aan welke hij verbonden, ja, maar niet gehecht is, en die hij eigenlijk meer verwaarloosde, dan dat ze zijn gansche ziel vervulde; die hij

{==388==} {>>pagina-aanduiding<<}
ook meer getrouwd had om maar getrouwd te wezen, dan wel omdat hij ze lief had.
Lady Muriel, de echtgenoot van Kilsyth, was eene koele, achterhoudende, trotsche vrouw, die haar gemaal boven andere mannen, welke aanzoek om hare hand gedaan hadden, gekozen had, omdat deze, ofschoon twintig jaren ouder dan zij, van eene oude familie was, een groot inkomen, een warm hart en een goeden naam bezat. Vóór noch na haar huwelijk had zij ooit de overtuiging gehad, dat zij den waardigen Schotschen edelman beminde. Zij achtte hem, zij voegde zich naar hem en zij beheerschte hem, maar liefhebben met het gansche hart is iets anders.
Haar stiefzoon, Ronald, officier bij het Britsche leger, was het huis uit, en hinderde haar niet; doch Madeleine, slechts weinige jaren jonger dan hare tweede moeder, en een zeer schoon en aanvallig meisje, was haar een doorn in 't oog, wat lady Muriel echter zoo goed mogelijk wist te verbergen.
Indien men nu meent, dat Doctor Wilmot op lady Muriel, en zij op dezen verliefde, heeft men de waarheid slechts half geraden. Ja. Lady Muriel gevoelt zich onwederstaanbaar aangetrokken door dien vurigen, welsprekenden, zeer ontwikkelden man, die zich met de grootste gemakkelijkheid in de hoogste kringen bewoog en aan de fljnste beschaving eene wetenschappelijkheid paarde als maar zelden wordt aangetroffen. Zij, licht vatbaar voor indrukken, wordt bekoord door dezen ontwikkelden geest, met zijn doordringend verstand en beschaafd voorkomen, op wiens hoog voorhoofd de macht zetelde, die als in hare ziel kon lezen en tegen wien zij gedwongen was hoog op te zien, als haar meerdere in verstand en karakter.
Terwijl zoo lady Muriel, Dr. Wilmot eerst gaat hoogachten, daarna eerbiedigen, later bewonderen, is het - in hare omstandigheden - niet te bevreemden, dat zij den beminlijken man eindelijk gaat beminnen, en dat zij voor hem gevoelde, wat zij nooit voor haar echtgenoot gevoeld had, maar wèl, jaren vóór haar huwelijk, voor zekeren Stewart Caird, een arm Londensch advocaat, met wien zij door eene hopelooze, echt romantische liefde was verbonden geweest, en die als vrijgezel in hare armen was gestorven, na haar de zorg van zijn jongeren broeder Ramsay Caird te hebben op het hart gedrukt.
Zoo hechtte zich het onbewaakte hart van Lady Muriel aan

{==389==} {>>pagina-aanduiding<<}
Dr. Wilmot; en deze, ofschoon getrouwd man (maar we weten hoe?) raakte verliefd, niet op zijne aanminnige bewonderaarster, maar op hare stiefdochter, op Madeleine, zijne patient, die hij met verwonderlijke zorg verpleegde, en wier bevalligheid, zachtheid en onschuld hem ten eenemale betooverden.
Deze ontwakende, in den beginne door beide ongemerkte, liefde, waaraan, zoowel Lady Muriel omtrent Dr. Wilmot, als deze aangaande zijne schoone patient, onbewust voedsel gaven, en waardoor de edelste krachten van hun hart verteerd werden, wordt nu in deze bladen geschetst met eene trouw en waarheid, die den flijnen opmerker en menschenkenner op elke bladzijde doen kennen. Het is in dit opzicht een bewonderenswaardig boek.
Terwijl Dr. Wilmot zich aan de genezing van Madeleine wijdt, ontvangt hij een telegram om een oud vriend in Londen, wiens huisdoctor hij was, te komen bezoeken; maar hij blijft waar hij is, en zendt een anderen doctor, die ook zijne overige patienten behandelde en hem geregeld verslag overzond. Met zijne vrouw houdt hij ook correspondentie, maar eigenlijk alleen over zieken, over zich zelve schrijft ze bijna geen woord. En toch was zij meer dan ziek, maar verborg dit voor haar man en voor den doctor die hem vervangen had. Hare ziekte wordt erger; men telegrafeert. Dit telegram bereikt haar echtgenoot niet meer, daar hij eindelijk is afgereisd van Kilsyth, en...te huis komende vindt hij zijne vrouw dood! Zijne verbazing laat zich niet beschrijven. Intusschen bleef er voor hem iets raadselachtigs in 't beloop harer ziekte, naar 't verhaal eener vriendin zijner overleden vrouw en van den Doctor die haar had bijgestaan; dat onverklaarbare wordt eindelijk verklaard, toen hij den zegelring zijner echtgenoot vond in een kastje met onderscheidene vergiften. Het bleek hem dat zijne vrouw zich zelve had om 't leven gebracht.
Op raad van Dr. Wilmot, was de familie Kilsyth te Londen komen wonen, daar de fijne lucht in Schotland voor de herstellende Madeleine te scherp was, en zij zwak van longen bleek te zijn. Dr. Wilmot en zijne vroegere patient zagen elkaar nu meermalen en het liet zich aanzien dat hij - als de rouwtijd voorbij was - naar hare hand zou dingen. Dit streed echter met de plannen harer moeder Lady Muriel, die zich bedient van Madeleines broeder Ronald, iemand even als zijn vader,

{==390==} {>>pagina-aanduiding<<}
vol gevoel van eer, van waarheidsliefde, van openhartigheid, van recht en onrecht, manlijkheid en moed, maar zonder hartelijkheid, gevoeligheid en grootmoedigheid en die, behalve voor zijne zuster, nooit eenig teeder gevoel voor een menschelijk wezen gekoesterd had.
Ronald, door zijne moeder bewerkt, stelt zich tusschen Dr. Wilmot en Madeleine, en toont hem het onmogelijke eener echtverbindtenis tusschen hen beiden aan. Nog meer. Nadat Ronald en Dr. Wilmot elkander als mannen gesproken hadden, gaat de laatste een groote reis ondernemen naar Berlijn en andere plaatsen van het vaste land en Madeleine wordt uitgehuwelijkt aan Ramsay Caird, den protegé harer stiefmoeder, die alzoo hoopte Wilmot voor zich zelven te behouden. Ramsay Caird blijkt een mauvais sujet te wezen. Na maanden afzijns, in welken tijd Dr. Wilmot, door eene groote erfenis een schatrijk man was geworden, komt de beminde en nog steeds vurig beminnende Doctor eindelijk te Londen terug en werpt zich in een stroom van vermaken, om het ledig in zijn hart te verdooven: want Madeleine, nu Lady Caird, was voor hem verloren, en hij stond als alleen op de wereld.
Madeleine wordt echter weder ziek en het gevaar waarin zij verkeerde groot. Men komt er ten laatste, maar te laat, toe, Dr. Wilmot weèr over haar te raadplegen, en met een oogopslag ziet hij, dat zij de tering heeft en hare dagen geteld zijn. Zoo zien die beiden elkaâr terug! - Het laatste woord dat zij fluisterend tot hem zegt, is: ‘Ik ben gelukkig - zeer gelukkig, quand même!’

Er zijn, naar 't mij voorkomt, in de vertelling twee nog al groote fouten. (Ik spreek van de vertelling alleen, en niet van de feiten. Immers, de behoefte aan liefde, welke Lady Muriel, om zoo te zeggen, voor zich en voor de andere hoofdpersonen uitspreekt, die behoefte aan liefde, welke, ook buiten het huwelijk om, bevrediging zoekt, in een hart dat het andere hart verstaat, zij is krachtig geschilderd, ook met hare heillooze gevolgen, wanneer ze niet door godsdienst en verstand wordt beteugeld. Maar de twee fouten, die ik op het oog heb, zijn: vooreerst, het te veel bestudeerde van Lady Muriel in haren omgang met anderen en met zich zelve, waardoor zij zich nooit verraadt en zich steeds achter het masker van zelf beheerschin

{==391==} {>>pagina-aanduiding<<}
weet te verschuilen. Zij had gezien en begrepen, dat zich zelf te bedriegen, veel gemakkelijker en tevens gevaarlijker is, dan anderen te bedriegen. Uit beginsel vermeed zij dit en oogstte daardoor aller genegenheid. Zóó is zij in haar omgang met haren werkelijk edelen echtgenoot, zóó omtrent Madeleine, zóó omtrent Ronald, zóó zelfs in betrekking met Doctor Wilmot, wien zij in stilte aanbad. Het komt mij voor, dat de schrijver veel gelukkiger geweest is in zijne schildering van Madeleine dan van hare stiefmoeder, die soms zoo gemanieëreerd en voorzichtig is, als met haar aanleg in strijd geacht kan worden. Dat lieve, zachte, stille meisje, met hare blaauwe oogen en gouden lokken, is dan ook heel wat bekoorlijker wezen, dan die berekenende, ijdele, zelfzuchtige vrouw, die nooit zich zelve vergat, terwijl Madeleine nooit aan zich zelve dacht. Het is een edel gedacht en prachtig beschreven stuk, dat gedeelte waar de reine maagd tot de ontdekking komt, dat zij haren vroegeren geneesheer beminde met al de warmte, oprechtheid en innigheid van haar zacht, eenvoudig gemoed, hem beminde, zoo als een man ooit kan bemind worden - in allen ernst, met alle vuur, met vol vertrouwen. Dat is eene zeer schoone bladzijde. Maar de met zooveel zorg geteekende Lady Muriel is te veel actrice. In de voorstelling van haar is kunst, geen natuur.
Eene andere aanmerking heb ik te maken, betreffende Dr. Wilmot's overleggingen na den dood zijner vrouw, en aangaande zijne verhouding tot Madeleine, maar vooral omtrent zijne overpeinzingen over de oorzaken van het sterven zijner echtgenoot. Dat hij uren en dagen daarmeê bezig was, wat is natuurlijker? dat zijn zielsstrijd ons wordt geschetst, wij verwachten niet anders; maar dit gaf den schrijver nog het recht niet diezelfde redeneeringen, over dezelfde dingen, soms in dezelfde woorden ons tweemalen te doen hooren, en daardoor de aanklacht van langwijligheid op zijn hoofd te laden.
Die beschuldiging verdient F. Dingelstedt, voor zijn boek De Amazone (Deventer A. ter Gunne, 1868) volstrekt niet.
Dingelstedt! In 1847 leidde Mr. G. de Clerq, zooals de vertaler herinnert, hem bij ons in, toen deze in de Gids (XI. 157-169) een stukje leverde, getiteld: Franz Dingelstedt te Scheveningen. Hij geeft daar een beschrijving van een in Duitschland zeer bekend persoon, die, gelijk de meesten zijner tijd- en geestverwanten, met een heftig protest tegen de toen bestaande orga-
{==392==} {>>pagina-aanduiding<<}
nisatie van staat en maatschappij was opgetreden, en een der gelukkigste voorstanders geweest was dier politieke poëzij, die in Duitschland te meer opgang maakte en sympathie vond, naarmate er het politiek proza minder geoorloofd was. In 1845 gehuwd met de beroemde Weensche zangeres Jenny Lütze, reisde hij, om een badkuur naar Scheveningen, en schreef zijn Jusqu'à la Mer. In die souvenirs schetste Dingelstedt, Bibliothecaris van den koning van Wurtenberg en Hofraad te Stuttgard, zijne indrukken van Scheveningen, den Haag, Holland en Nederland; omtrent welke het belangrijk wezen zou Sicherer's Plaudereien über Holland und seine Bewohner te vergelijken, (Leiden, Sijthoff 1870.) De subjectiviteit der vertellers daargelaten, zouden hunne objectieve beschouwingen allezins nuttig (en vleiend!) voor de ontwikkeling en vooruitgang van ons Vaderland zijn.
Maar, om tot Dingelstedt's Amazone terug te keeren!
Er waren, ik meen ruim twintig jaren verloopen, sedert de schrijver het laatst zijne pennevruchten openbaar gemaakt had. Dat hij nu op eens wederom met een Roman te voorschijn trad, verraste velen, die meenden dat hij zichzelven tot een voortdurend stilzwijgen veroordeeld had. Wij hebben reden ons te verheugen dat ze zich vergisten. Want De Amazone is een frisch, opwekkend boek, vol levenslust en echte kunst, vol satire hier en daar, en in weerwil daarvan, of misschien beter, juist daardoor, hoog ernstig en tot nadenken en zelfopvoeding leidend.
Roland, de kunstschilder, in zijn wonderbaarlijk gebouw, is een uitzondering op zijn kunstbroeders. Die zoo gewenschte, schilderachtige wanorde, welke de werkplaatsen van groote beroemde kunstenaars zoo bekoorlijk, zoo interessant maakt voor het profanum vulgus was een gruwel in zijne oogen. Hij ziet niet in, dat een scheppende verbeeldingskracht door het opnaast- en door elkander liggen van voorwerpen van de vreemdste soort niet veeleer verstrooid dan wel geïnspireerd wordt. Een kast in renaissance-stijl dicht bij een rococo-leuningstoel, op de eerste Chineesch porselein, Venetiaansch glaswerk, Neurenberger snijwerk, in dezen een wapenrusting, welke door den gelukkigen eigenaar een Benvenuto Cellini wordt genoemd; het ledikant, waarin Wallenstein vermoord werd, aan welks stijlen een uniform van Frederik den Groote is opgehangen, beide door

{==393==} {>>pagina-aanduiding<<}
den verkooper bepaald voor echt verklaard; boog en pijlen van den laatsten roodhuid, kruisselings met het zwaard en de lans van een Romeinschen voetknecht aan den wand gehecht...wat moeten deze onvereenigbare voorwerpen op die plaats voorstellen? Zij schijnen iets belangwekkends te kennen te geven; en werkelijk beteekenen zij niets. De kunstenaar moet scheppen in een kosmische, niet chaotische omgeving, en wanneer hij voor zijn arbeid dergelijke voorwerpen als middelen noodig heeft - hij zal ze gewis behoeven, en hoe meer hoe beter - hij verwijdert ze weder, nadat zij gediend hebben...O onvergelijkelijke pedant, voorbeeldelooze zonderling! - Met een verborgen blos der schaamte opent uw knecht, (die vroeger bij een gansch anderen Heer en Meester diende, die rijk was aan titels en ridderorden! die geheimraad, direkteur ja, Excellentie geheeten werd! wiens atelier er uitzag als een kabinet van antiquiteiten en rariteiten, en waar de bezoekers aan den drempel blijvende staan, hunne verbazing uitspraken, de Franschen door ‘Ah!’ de Pruissen door ‘Jh!’ de Engelschen door ‘Oh!’ te roepen; maar wier bewondering, bij de kenners ten minste, voor den ezel des grooten kunstenaars, wel wat bekoelde) met een blos van schaamte opent Rolands bediende voor vreemdelingen de deur van het atelier, want bij dezen was niets te zien, als een of een paar schilderijen - maar overheerlijke kunststukken dan ook.
In dat atelier ontmoeten we Hans Heinrich Krafft, die voor den rijksten man der residentie gehouden werd, waarvan hij voor ruim veertig jaren de poort met een ransel op den rug en één dubbelen louis d'or rijk was binnen gekomen. Nu is hij de grondvester en eigenaar van een beroemd handels- en bankiershuis, dat op alle geldmarkten en stapelplaatsen der vijf werelddeelen correspondenten heeft. Een straat der stad draagt zijn naam, een groote stoomboot op de rivier zijn buste. Aan zijn onvermoeide werkzaamheid, zijn doorzicht en (zooals hij er zelf nederig pleegt bij te voegen) aan zijn geluk in groote ondernemingen is het land verscheiden bloeiende fabrieken, inrichtingen tot algemeen nut en twee spoorwegen verschuldigd. Hij heeft een leen- en hulpbank voor fabriekarbeiders opgericht, een grondcrediet-inrichting voor kleine boeren in het leven geroepen; beide deze instellingen gaven in het laatste jaar een divident van achttien percent. - Het gemeentebestuur der residentie wilde hem, voor jaar en dag reeds, het eere burgerschap

{==394==} {>>pagina-aanduiding<<}
aanbieden: hij gaf aan de deputatie ten antwoord: ‘Laat mij blijven, wat ik ben - uw medeburger.’ Onlangs werd hem zitting in de Eerste Kamer aangeboden; hij weigerde, omdat hij van de hooge staatkunde geen verstand had. ‘Ik wil,’ zoo zeide hij, ‘slechts een Duitscher, een christelijk burger zijn, eenvoudig en rond als mijn naam: Hans Heinrich Krafft.’ Zoo spreekt hij dikwijls, niet zoo dikwijls, dat men er aan gaat twijfelen, doch juist dikwijls genoeg, om aan zijn woorden het noodige gewicht te geven. Ook weet hij zijn huisselijk leven en zijn uiterlijk voorkomen in overeenstemming te houden met de zinspreuk van zijn openbaar leven.
Zijne eenige dochter, Armgard (Krafft is weduwnaar en ver in de vijftig) vinden wij ook in Rolands atelier. Zij is bezig, onder de leiding van den schilder, het portret baars vader te maken. Armgard is klein en bevallig, een kopje à la Titus met donkere krullen, een paar gitzwarte, bliksemende oogen, een impertinent wipneusje en snoeperige kuiltjes in wangen en kin. Zij draagt handschoenen No. 6½ en zal zoolang zij leeft niet uit de kinderschoenen groeien. In de stad verhaalt men, dat zij zeer goed, doch verbazend streng is opgevoed, en Armgard past wel op, dit tegen te spreken. In huis, waar zij alleen bevel voert, (er is anders ook nog eene huishoudster) gaat het, naar het verlangen des vaders, ‘eenvoudig en gul’ toe. Zij mag, naar de oude gewoonte van het platte land, van waar hij afkomstig is, niet al te gemeenzaam met haar vader zijn. s' Morgens en s' avonds kust zij hem steeds de hand. Alle keukenrekeningen gaan door hare handen, hoewel die slechts met tegenzin de grove en vette stukken papier beroeren, waaruit die ruwen schriften bestaan. Zoo moet zij ook een oog laten gaan over de wasch, de provisiekamer, en het dienstboden verblijf, en als zij haar vader eens recht in zijn schik wil zien, houdt zij zich met een of ander handwerk bezig, een zakdoek b.v. waaraan zij sedert ondenkbare tijden borduurt, een dozijn servetten, wier letters H.H.K. ‘dood eenvoudig’ met een kruissteek gewerkt, nooit schijnen gereed te komen, evenmin als het weefsel der geslepen Penelopé. Dat mejufvrouw Armgard daarenboven driemaal daags van toilet verandert, voor eigen gebruik twee rijpaarden en drie onderscheiden equipages houdt - een coupé, een caléche en een américaine, in welke laatste zij met haar eigen kleine, mooie handjes haar gestrengen vader rondtoert - dergelijke bijzaken

{==395==} {>>pagina-aanduiding<<}
merkt de heer Krafft niet op. Wie het hoofd zoo vol heeft, kan zijn oogen niet overal hebben. Hierbij komt, dat voor Armgard een onbepaald crediet is geopend, zoowel in de kasboeken als in het hart haars vaders. Die groote rekenmeester weet, dat hij geen gevaar daarbij loopt. Hij heeft zijn dochter zeer vroeg zelfstandig gemaakt, en in zijn geest mondig verklaard. Zij bezoekt en ontvangt wien zij verlangt. Het is aan haar opgedragen, de honneurs waar te nemen van een huis, dat een der meest gastvrije der residentie is, en alle dagen vreemdelingen van naam ontvangt.
Er is nog een vrouw, met wie we moeten kennis maken, zullen wij De Amazone kunnen begrijpen. Wij vinden haar ook in Rolands atelier, daar ze er binnentreedt juist toen Krafft, in weerwil van zijne dochter zou heen gaan, maar die nu plotseling van plan verandert, en, ofschoon het bijna beurstijd is, niet weg te krijgen is.
Seraphine is het: De Amazone zelve, een pracht van een vrouw, de eerste zangeres aan de koninklijke opera, alom gevierd, bewonderd en benijd: de broederlijke vriendin van Roland voor wie zij als model strekt in een schilderij, dat hij bezig is te scheppen: Theseus in zijn strijd met de Amazonen, tevens het onderwerp is van die opera, waarin zij met meeste schitterde. Zij heeft het tooneel lief, in weerwil van al de bezwaren, groote en kleine, die aan hare positie verbonden zijn. Het inoogsten van den lof der menigte, het bewonderd worden, het heerschen door de macht harer schoonheid, zij kan zonder dat alles niet meer leven: zij, van wie kon gezegd worden, dat zij de kunst nogthans liefhad om de kunst, en niet om de schatten welke die haar afwierp noch om den roem die zij er door oogstte.
Er waren vele punten van overeenkomst tusschen Roland en Seraphine: den beroemden schilder en de zoo zeer gehuldigde zangeres. Beiden droegen ook valsche namen, maar had hij het burgerlijke en algemeene Meijer voor den naam Roland verwisseld, naar zijnen beschermer, zijn Mecenas, - zij integendeel, verborg hare hooge geboorte en haren schitterenden rang onder den aangenomen naam van Seraphine. Haar vader was de laatste graaf van Mentheit, een Schotsch edelman van den echten stempel, katholiek naar zijne overtuiging, en vol geestdrift gehecht aan de overleveringen van zijn huis en van zijn land. Als hoofd van een clan woonde hij op zijn stamslot, was in voortdurenden

{==396==} {>>pagina-aanduiding<<}
onmin met zijne naburen, en werd door de zijnen op de handen gedragen. Tweemalen was hij gehuwd geweest zonder dat hem een erfgenaam werd geboren. Zijne rijke bezittingen zouden, wanneer hij zonder mannelijke nakomelingschap overleed ten deel vallen aan een bloedverwant, wel een Schot, maar protestantsch en de Engelsche politiek toegedaan, welke hij haatte met al de kracht zijner ziel. Zestig jaren oud ging hij een derde huwelijk aan. Toen dat bleek niet onvruchtbaar te zullen zijn, kende zijne blijdschap geen palen. Er was, dacht hij, geen twijfel aan of het kind zou een jongen wezen en zie, zij werd geboren, die hare moeder het leven kostte en haren vader zoo bitter teleurstelde. Vijf jaren werd zij oud, voor dat haar vader haar wilde zien. Toen hij haar eindelijk gezien en het geluid harer lieve stem hem had bekoord, was hij als tot een nieuw leven herboren. Zij werd geheel als jongen opgevoed; kende van vrouwelijke kunsten en vaardigheden alleen gezang en muziek; maar evenaarde den wildsten jongen in alle mannelijke en ridderlijke oefeningen, reed te paard, voer, schermde, zwom, schoot tegen den beste, en was daarbij met haar twaalfde levensjaar een volkomen ontwikkelde jonge dame.
Vijftien jaren was zij oud toen haar vader stierf. De voor haar bestemde bruidegom achttien. Hij was een bleeke, vroegrijpe, zoo niet reeds verwelkte knaap, haar geheel onwaardig en niet opgewassen tegen haren kloeken, vroeg en veelzijdig ontwikkelden geest. Te Londen in het Queens-theatre hoorde zij de eerste opera, een Italiaansche. Het plan komt bij haar tot rijpheid zich los te rukken van de haar wachtende toekomst, en, na zich in zang en muziek geoefend te hebben, op te treden als zangeres. Van haren getrouwen Walter, een oud kamerdienaar haars vaders, verzeld, voor wiens nicht zij zou doorgaan, neemt zij de vlucht uit Schotland, na grond tot het vermoeden gegeven te hebben, dat ze beiden bij een tochtje op het meer in de golven omgekomen waren. Zoo betrad zij ten laatste het tooneel en leefde geheel voor de kunst, lauweren en schatten verwervende.
Deze mededeelingen geeft Seraphine zelve aan Graaf Wallenberg, buitengewoon gezant en gevolmachtigd minister van een der voornaamste duitsche hoven, één van hare veelvuldige aanbidders, en zij bewijst haar beweren met daadzaken. Wallenberg, vroeger reeds geheel door haar betooverd, wil haar tot

{==397==} {>>pagina-aanduiding<<}
zijne gemalin verheffen, haar herstellen in haar vroegeren rang; maar ook Roland, ook de oude heer Krafft wil haar huwen. Roland kende zij sedert jaren en een gemeenzame omgang had de wederzijdsche achting en genegenheid slechts kunnen verhoogen.
Ten slotte eindelijk loopt de geschiedenis hiermeê af, want ik mag uit het onderhoudende boek niet meer meedeelen, dat Papa Krafft het moet aanzien, dat Seraphine, die van het tooneel en den kunstroem geen afscheid nemen kan, met den schilder trouwt, en Armgard, de diplomatieke, schalksche, zeer beminlijke jonkvrouw de gemalin wordt van Graaf Wallenberg: de bankiersdochter en de diplomaat, beiden, zagen hun vurigste en geheimste wenschen vervuld, beiden waren in den zevenden hemel.
Zoo bijna eindigt De Amazone van Dingelstedt, een boek dat maar bekend behoeft te worden om geliefd te wezen, wat ik niet zoo volmondig zeggen kan van De jonge leeuwen of de verstoorders van ons maatschappelijk geluk, door D.H. Meijer. (Rotterdam, W.L. Stoeler, 1868.) Dat boekje is toch eene min of meer mislukte navolging van Mrs. Beecher Stowe's Kleine vossen. De ondeugden, die ons maatschappelijk geluk verstoren, worden er klaar in tentoongesteld, en als de vele nuttige wenken, die in het net gedrukte boekje voorkomen, behartigd worden, zal er menig kwaad geweerd de goede bedoeling van den schrijver worden bereikt.
Maar goede bedoelingen zijn niet genoeg. Ook de middelen dienen goed te zijn. En terwijl ik tegen de redeneeringen des schrijvers weinig bezwaren heb in te brengen, en zeer gaarne erken dat hij menigmaal den vinger op de wond heeft gelegd, eischt nogthans de rechtvaardigheid dat ik ook verklaar, dat hij menigen bijbeltekst, geheel uit zijn verband gerukt, volkomen verkeerd heeft toegepast, en dat ik geen boek van de laatste jaren ken, dat zoo krioelt van taal- en stijlfouten als dit. En de schrijver is (blz. 59) een dorpsschoolmeester! Nu, ik moet zeggen, dit werk is geen bewijs dat de examens te zwaar zijn, waarover soms wel eens geklaagd wordt. Want van tweeën een. Of deze dorpsschoolmeester mocht nog wel wat les krijgen (in plaats van geven) op de lagere school, òf hij heeft dit boekje geschreven voor de hoogste klasse, als kakographiën, opdat men er de honderde fouten zou uitzoeken: fouten niet alleen in

{==398==} {>>pagina-aanduiding<<}
verkeerde letters, maar in geheel verkeerde woorden bestaande, en van welke op bijna elke bladzijde proeven aanwezig zijn. Zoo lezen we ‘van een genoegen dat verstoort is, van een gewed zwaard, van het vaderland dat zwaar geboed heeft, van tijdgenooten die vervolgt zijn, van een man met eene zware stem, die voor niemand, welke hem voor de eerste maal ontmoetten, aangenaam in de ooren klonk. Ook hooren we, dat men zoo'n heel ander mensch is, als men de zorgen des levens en van den arbeid voor enkele uren uit het hoofd kan bannen en van de schouders heeft getorscht.’ Voorts: ‘Wie telle mij de doornen door duizenden aan de profeten en apostelen van hunnen tijd gebruikt om te pijnigen en eene kroon van bespotting te vlechten? Wie noeme mij het ontelbaar aantal strikken, gespannen voor de martelaars &c.’ Wilt gij meer? Ik heb maar voor 't opslaan! ‘De heer Sander wilde een huis verbouwen. Nu mocht het zoo, dat de goot in onmiddelijke aanraking kwam met die van zijn buurman.’ ‘Nu mocht het zoo dat de administratie van de weeshuisgelden met die der stadskas zoo wat in een liepen.’ ‘De spotternij is gevaarlijk speelgoed in de hand van elkeen, die er nu of dan of gedurig mede omgaat.’ ‘Nijd, laster en duizend andere groote zonden meer, zou mijn en uw geluk verwoesten: jelui zou als jonge brieschende leeuwen opstaan.’ Als ik nu nog op uitdrukkingen als: ‘Deze is onvergenoegd over zijn lot en vervult oog en hart met spijt; gene mist eenmaal gebrek aan zelfbeheersching,’ of op: ‘Hier, aan de hoogste klasse, zitten een paar flinke jongens, met heldere sprekende oogen, alhoewel om den zwijgenden mond een glimlach plooit’, dan ben ik eigenlijk onbillijk, daar ik geen rekenschap kan geven, waarom ik juist deze verkeerde spreekwijzen in 't licht stel, en de andere tientallen met
stilzwijgen voorbijga. Doch het verveelt mij er meerderen af te schrijven, hoe groot de voorraad ook zij.
't Is wel jammer dat het boekje, dat indedaad zoo veel goeds bevat, zoo ongenietbaar is, want de menschkundige opmerkingen en de aangeduide geneesmiddelen tegen de zoo algemeen bestaande kwalen, hadden het boekske waardig gemaakt in aller handen te komen. Die zich over de fouten weet heen te zetten kan er zeer veel nuttigs uit leeren. Immers, vleijerij, gemakzucht, luiheid, ondankbaarheid, spotzucht, kruipen, wantrouwen en dergelijke ondeugden, die waarlijk de verstoorders zijn van

{==399==} {>>pagina-aanduiding<<}
ons maatschappelijk geluk, worden, in al hunne verachtelijkheid en in de ellendige vruchten die ze dragen, met flinke trekken geschetst.
Van vruchten gesproken! Ik heb ook weêr eenige lettervruchten ontvangen van de Romantische Bibliotheek, Lectuur voor alle standen, onder redactie van J. Speijer Klerk en A.J. le Gras, en wel van 1869 deel 6, 8, 9, 10, 11 en 12.
Ik heb vroeger meermalen de aandacht op deze onderneming gevestigd, en zonder nu deze zes deeltjes elk op zich zelf te beoordeelen, wil ik nog eens herhalen, dat die Romantische Bibliotheek wel aardige dingetjes te lezen geeft, vooral wanneer het vertalingen zijn naar Hackländer. Ja. Over dien Hackländer, of liever over een roman van hem in deze Bibliotheek opgenomen, een woordje! In (1868) heeft Thieme & Zn. te Zutphen in het licht gegeven Nieuwe verhalen van dezen, uit het Hoogduitsch door H.G. Hartman Jz. In dat boek komt, onder den titel ‘Een Spoorwegavontuur’ een deel voor van die novelle waarvan in deel X van deze Romantische Bibliotheek ook een deel te vinden is, onder den titel ‘De gravin Patazky’. De vertalers mochten dit hunne lezers wel zeggen, in voorrede of aanteekening. Of nu die twee stukken een geheel uitmaken (bij elkander behooren ze ongetwijfeld) of dat er nog meer aan ontbreekt, dat weet ik niet, maar wel, dat de Nieuwe Verhalen en de Romantische Bibliotheek elk een (onderscheiden) hoofdstuk van dat geheel bevatten, wat waarschijnlijk uit Hackländer's pen wel geheel en al gevloeid zal wezen.
Geeft deze onderneming van de H.H. Speijer Klerk en le Gras, zoo als blijkt, wel eens te weinig, soms geeft ze ook weer meer dan de titel belooft; immers deel VI kondigt alleen aan: Twee Novellen van A.H.V. en wel, ‘eene geschiedenis uit de oude doos’ (die niet onaardig is), en ‘Een broeder’ (die wel aardig is) maar op blz. 108 worden we nog verrast met ‘De zieke gast.’ Zoo belooft ook deel VIII slechts ‘Liefde en Haat’ en ‘een spookgeschiedenis’ en blz. 102-143 krijgen we ‘Nany Schinkel’ nog op den koop toe.
De gedachte heeft zich bij mij opgedaan, of de Redactie met die, anders lieve, novelle van Henke niet voor den dag dorst te komen, omdat ze zoo slecht (uit het fransch) vertaald is, en we er b.v. in lezen, van ‘onze zamenspraak nam deszelfs aanvang over het reiskostuum,’ en ‘wanneer men de oogen van eene

{==400==} {>>pagina-aanduiding<<}
schoone vrouw met tranen ziet bezwangerd, heeft men dan niet een weinig regt om het geheim harer smart te onderscheppen’ en, van een kleine slede, die door een paard snel wordt voortgetrokken, omdat het galoppeert met de achterste en draaft met de voorste pooten (!).’
Maar aan zulke uitdrukkingen heeft de Redactie ons wel al gewend, anders zou ze niet spreken van zekeren Stolberg, die ‘een welgevormden mond had vol witten tanden.’ - Doch het zijn niet alleen vreemde uitdrukkingen, maar ook gansch zeer merkwaardige, ja meer dan wonderbaarlijke personen, met wie we soms in kennis worden gebracht. Zooals Mevrouw van Holsteren bij voorbeeld. ‘Want die jeugdige vrouw spreekt drie vreemde talen zoo vleijend vloeijend als haar moedertaal; die jeugdige vrouw kent natuurkunde, chemie, en verscheiden andere takken van wetenschap. Die vrouw bespeelt orgel en piano en zingt met een gevoel en gemakkelijkheid, die haar menige artiste van naam zou benijden. Die jeugdige vrouw vergeet nimmer een enkel woord door haar man gesproken, en als ze naderhand hem verhaalt, wat ze heeft gehoord, staart hij verbaasd haar aan, want haar poëtisch gevoel heeft dadelijk een gaping aangevuld; een leidende gedachte gevonden, om het een aan het ander te verbinden.’ En letwel! Die jeugdige vrouw was voor twee of drie jaren nog het eenvoudige Antje, de dienstmeid van de hospita bij wien van Holsteren inwoonde!
Neen waarlijk! zelfs de Franschen schrijven zulke malle boeken niet! Dit boekje, Eduard van Holsteren, is eene oorspronkelijke Novelle door P.J. Pellissier!
o Gelukkige tijd, toen (zie, ‘eene geschiedenis uit den ouden doos’ blz. 9) ‘lectuur nog geene algemeene behoefte was, toen men de kunst nog niet verstond, om den tijd te dooden met het onzinnige spel der fantasie, dat gewoonlijk de weekere hersenen van het volk aantrekt, - toen men nog geen zedelijke, paedagogische, psychologische, komische, volks- noch heksen romans, geen Robinsoniades, familie- noch kloostergeschiedenissen had, en - de Fransche school hare mand nog niet had geopend!’
‘Die den naam heeft van vroeg opstaan, komt nooit te laat’ zegt het spreekwoord. En zoo gaat het met Gerstäcker en met meer andere Romanschrijvers ook. - Omdat hij eenige zeer goede Romans geschreven heeft, die het lezen dubbel waard

{==401==} {>>pagina-aanduiding<<}
zijn, daarom is nog niet alles wat uit zijne pen vloeit te prijzen, noch de eer der vertaling waardig. Maar ‘bij de vertaalwoede die ten onzen bestaat om rijp en groen uit den vreemde in onze taal over te brengen’ kan het geen verwondering wekken, dat men op alles wat Gerstäcker zijn landgenooten aanbiedt, ook in ons land als hongerige wolven aanvalt, en ons dat wordt opgedischt in de Romantische Bibliotheek of in andere soortgelijke geschriften.
Het beste van de zes verhalen waaruit No. XI, bovengenoemd, bestaat is niet van dezen Duitscher, maar van H. Henken, en heet Een episode op St. Domingo onder Toussaint Louverture, waarin de lotgevallen verteld worden van een jong Engelsch zeeoflicier door de Franschen krijsgevangen gemaakt, en getuige van de gruwelen en baldadigheden door de Negers en door de Franschen om het zeerste bedreven; en welke vertelling men zeker niet zonder genoegen lezen zal, daar ze grootendeels bestaat in een tragisch-comisch avontuur van Lord Camelford zelven, die daarin iets van zijnen zeldzamen levensloop mededeelt.
No. XII van de Romantische Bibliotheek bevat een wel geschreven verhaal van M.E. Braddon, vrij slordig uit het Engelsch vertaald en getiteld: Verloren en gevonden.
Als het niet Engeland en Engelschen betrof, zou men waarschijnlijk zeggen: ‘dat verhaal is al te ongeloofelijk’; maar in een land waar de Prins van Walles zelfs tot getuige wordt opgeroepen in een proces van overspel daar is 't wel mogelijk dat zulke feiten als in dezen roman worden medegedeeld, gebeurd zijn.
Het boek toch bevat de geschiedenis van een zekeren Gervoise Palgrave, de eenige zoon van een verkwistenden en losbandigen graaf, die zijn zoon bijna geen andere opvoeding gaf, dan dat hij hem schilderen liet leeren, en hem voorts arm en ellendig bij zijn sterven achterliet. Gervoise huwt met Agatha Gilbert, een mooi maar lichtzinnig meisje, dat hem, verslaafd aan den drank als zij is, als echtgenoot diep rampzalig maakt. Hij ontvlucht haar, zijn eenig kind medenemende en voegt zich bij een troep kunstenmakers, die de kermissen afloopen.
Toen ze bij de kermis en wedrennen te Avondale zijn, stort de graaf van Haugthon, die volle heef van Gervoise en eigenaar van Palgrave-chase was, en na wiens kinderloos overlijden alles door Gervoise geërfd moest worden, van zijn paard en sterft

{==402==} {>>pagina-aanduiding<<}
plotseling; zijne vrouw bekoopt in dienzelfden nacht hare bevalling, van een terstond gestorven kind, met haar leven en zoo is de arme schilder, die geen brood voor zich en zijn kind had kunnen verdienen, op eens de schatrijke graaf van Haugthon geworden. Maar in dienzelfden nacht was hem zijn kind ontstolen uit de hut der kunstenmakers; hij denkt door zijne aan dronkenschap overgegeven vrouw, maar later blijkt dat dit was geschied door den clown, die het kind aan een Italiaanschen orgeldraaier meêgegeven had.
Gervoise zet zich langzamerhand over zijn verlies heen en geniet zijne schatten. Hij raakt verliefd op een der edelste en schoonste meisjes van den omtrek. De huwelijksdag is reeds bepaald, maar de bruidegom was toch niet volkomen gerust, wijl hij er niet zeker van is, dat zijne eerste vrouw, welke hij in de couranten eenige keeren had opgeroepen, gestorven is.
Terwijl hij met zijne bruid een wandelrid maakt in Avondale, wordt de toom van zijn paard plotseling aangegrepen door een gemeen, dronken wijf, dat op eens uit de menichte menschen voorwaarts dringt. Hij herkent zijne vrouw, die, gewond, naar een herberg wordt gebracht. Voor zijne bruid verbloemt hij alle kennis met dat, in lompen gehulde, vrouwspersoon; maar aan zijn vriend en zoogbroeder Humphrey Milwood belijdt hij zijn schuld en verklaart hij, op den volgenden dag zijn huwelijk te willen sluiten met Ethal Hurst. Humphrey gaat naar de herberg te Avondale om de vrouw van Gervoise bij haar man te brengen, die, - ofschoon voor haar verborgen gehouden wordt, welke ommekeer in zijn lot had plaats gegrepen, - zich nogthans niet van hem verwijderen wil, tenzij hij belooft, haar den volgenden morgen te zullen komen halen. Daarop brengt Humphrey haar weêr van het kasteel weg en....verdrinkt haar.
Op den volgenden dag wordt het huwelijk van Gervoise met Ethal gesloten, maar de bruiloftsgasten worden, naar de kerk gaande, opgehouden door twee arbeiders, die het lijk der vermoorde hadden gevonden en wegdroegen, tot groote ontsteltenis van al de aanwezigen, maar wel vooral van den bruigom!
Na het voltrekken van het huwelijk gaan de jonggehuwden een reis maken op het vasteland, maar alle levensgeluk is van Gervoise, graaf van Haugthon, weggevloden, en zijne schatten en zijn rang en zijne beminnelijke vrouw kunnen hem de rust van

{==403==} {>>pagina-aanduiding<<}
zijn hart en zijne gezondheid niet wedergeven. Zeer verzwakt, naar lichaam en geest, komt hij eindelijk op zijne goederen terug.
Zijne ziekte neemt hoe langer zoo meer toe. In deze dagen komt die clown, die Gervoises kind gestolen had, bij Ethal en bewijst haar, dat haar echtgenoot vroeger getrouwd is geweest, en dat zijne vrouw, in den nacht voor zijn tweede huwelijk gestorven, door haar man vermoord is! Al kan zij ook het een noch het ander gelooven, het verhaal van den man wordt bevestigd door de bekentenis van Humphrey aan zijne moeder, welke Ethal toevallig door een open raam aanhoort.
Met een gebroken hart keert zij tot haar ongelukkigen echtgenoot weder, die haar de geheele waarheid belijdt en woorden van troost, bemoediging, vergeving en liefde van haar verneemt.
Zijn levenseinde nadert met rassche schreden. Toch wordt zijn gestolen kind hem nog terug gebracht, dat Ethal als haar eigen kind aanneemt, waarop de graaf van Haugthon, wien de rijkdom slechts ellende had aangebracht, sterft, het niet meer vernomen hebbende, dat Humphrey, die de eigenlijke moordenaar van zijne eerste vrouw geweest was, zich in die zelfde rivier had verdronken, waarin hij voor weinig maanden den moord had begaan.
Van den clown wordt weinig meer vernomen, en van die persoon, die een van de meest gewichte auteurs in dit drama is, is veel te weinig melding gemaakt, terwijl de teekening van diens karakter geheel is mislukt. Die man, ‘welke een natuurlijken aanleg hád voor slechtheid en veel ervaring had opgedaan bij de wedrennen en in de speeltenten, en een hoogen graad verkregen aan den hoogeschool der schurkerij’, - die man, die teleurgesteld in zijn hoop op buit, spoedig weêr in de reijen der landloopers kwam, om lager en lager te zinken op de maatschappelijke ladder, tot hij eindelijk in die laatste diepte nederzonk, waarin niemand lust heeft hem te volgen’, - de teekening van dien ellendeling is zeker een der minst goed gelukte, in dezen overigens welgeschreven roman, die zich in weerwil der menigvuldige druk- en andere fouten aangenaam lezen laat.
De liefde overwint alles, is het motto van een lief boek dat door J.I. Kraszewski geschreven, en naar de fransche vertaling van Etienne Marcel in onze taal overgebracht, verleden jaar te Arnhem in 't licht verschenen is. Het boek draagt tot titel: Jermola een poolsch verhaal.

{==404==} {>>pagina-aanduiding<<}

Etienne Marcel schrijft in de voorrede, dat Kraszewski een poolsch balling is, die schoone historische gedichten en belangrijke mededeelingen betreffende de litthauwsche bevolking gegeven en onderscheiden goede romans geschreven heeft, waardoor hij zijn vaderland bekend en bemind wilde maken. Al zijne geschriften zoo zegt de fransche vertaler (en van dit ééne boek kan ik volkomen dezelfde getuigenis geven) ademen die liefde voor het goede en schoone, dat diep christelijk gevoel, die de ziel van de verdrukte natie zijn, en dus ook door allen die haar beminnen, beweenen en verdedigen, wordt gedeeld. Het eenvoudige en treffende verhaal van Jermola, boeit onzes inziens den lezer door nog iets anders dan door de frischheid der beschrijving; namelijk door den diepen blik dien de schrijver in het menschelijk hart heeft geslagen, en wel van eene zijde die door de nieuwere romanschrijvers weinig wordt bestudeerd. Hij schildert ons met welsprekende woorden de teedere, onbegrensde liefde van den ouderdom voor de kindschheid, die in dat hart, zich zelf schier onbewust, verborgen is, en alles daarin overleeft; van die liefde welke naast de liefde tot God het zuiverst, het sterkst, en het troostrijkst is.’
Het verhaal verplaatst ons in Polesie, een, van de tegenwoordige beschaving verwijderd, gedeelte van Polen; waar men nog zóó zeer ten achteren is, met de dingen, die ons levensbehoeften zijn geworden, dat men er slechts eens in de maand een pak couranten ontvangt en in het vervoer van brieven alleen wordt voorzien door de joden, die den sabbatdag in het naburige stadje gaan doorbrengen. Het is dus een achterafhoek in Polen. Er wordt door de heeren, die de landhuizen bewonen, nog een aartsvaderlijk leven geleid en handelsverkeer met verwijderde landen is er geheel vreemd. Op het dorp, dat in een beschaafd land nauwlijks dien naam zou verdienen te dragen, maakt men al wat men noodig heeft, en de joden, die daar in grooten getale gevonden worden, voorzien ruimschoots in dat gene wat het land niet oplevert. Eenige arme edellieden, een paar nog armer ambtenaars, de pastoor, de russische priester, en zij die in het landhuis dienst doen, ziedaar bijna de geheele bevolking. Dezelfde liederen, die er voor duizend jaren gezongen werden, zingt men er nog; dezelfde gewoonten bleven heerschen en de geheele bevolking is er getrouw aan, als aan een heilig verbond, met het voorgeslacht gesloten.

{==405==} {>>pagina-aanduiding<<}

Ziedaar het tooneel waarop het drama gespeeld wordt, waarvan Kraszewski ons beschouwers doet zijn.
De hoofdpersoon is Jermola een man van zestig jaren, hij vertelt zijne geschiedenis aan een jongeling die de wereld wil zien, en zich verhuurd heeft als schippersknecht op de vlotten die de rivier de Horyn moeten afzakken: hij stelt zich daarvan meer genot voor, dan van thuis bij den haard te blijven hangen en heerendiensten te doen. De levensgeschiedenis van den oude is spoedig verteld. Hij verloor als kind zijne ouders, werd bij een oude vrouw veewachter, en later door den landheer, die welbehagen in hem had, in het landhuis opgenomen, waar hij zich in 't begin volstrekt niet schikken kon. Langzamerhand begon hij echter het aangename herdersleven te vergeten en hechtte zich als een hond aan zijn meester. De landheer stierf, en Jermola met hem het doel zijns levens verloren hebbende, gevoelde zich als alleen op de wereld. Hij huurde een oude vervallen herberg met een klein stuk grond er bij, en zich weinig met de hem omringenden bemoeiende, leefde hij stil en tevreden, denkende aan zijn vroegeren heer en wachtende op den dood.
Intusschen werd hij nog tot een zeer werkzaam leven geroepen. Toen hij dien jongen varensgast verlaten had, keerde hij, daar het donker werd, naar zijne woning terug, waarin groote netheid woonde, in weerwil van het groote gebrek. Hij ontstak eenige harsachtige spaanders aan zijn fornuis, want een kaars of de olie voor een lamp waren artikelen van weelde, waaraan hij niet kon denken; hij nam eene pan om het avondeten te warmen, dat eene oude buurvrouw gewoonlijk voor hem gereed maakte en ging toen bij het vuur zitten, ten einde zijne gebeden op te zeggen. Het was dood stil. Biddende begon hij zachtjes aan te droomen, tot dat hij op eens door het geschreeuw van een pasgeboren kind wordt gewekt.
Eerst meende hij dat het 't geluid van een nachtuil was, maar komt alras tot de overtuiging, dat het 't schreien van een kindje is, en ja, daar vindt hij aan het einde van den tuin een schreiend, in doeken gewikkeld klein kind. Het was een vondeling.
Als van God hem gegeven neemt de oude het arme schepsel op, brengt het in huis en legt het op zijn bed. Aan niemand wil hij het kind, of zelfs de zorg er voor afstaan. Het kind

{==406==} {>>pagina-aanduiding<<}
zorgvuldig in zijn mantel wikkelend, gaat hij met zijn schat naar de naastbijgelegen hut eener weduwe.
Men kan de verbazing der weduwe begrijpen, toen hij hare woning binnenkwam met dat kind op den arm. Zij raadt hem aan den vondeliug naar den rentmeester te brengen, die het kind dan naar het hospitaal kon zenden: maar daarvan wil Jermola niet hooren. Zelf wil hij het hem als van God geschonken kind opkweeken en opvoeden en niemand was in staat hem dat veel omvattende plan uit het hoofd te brengen.
Goede raad was duur. Eindelijk wordt besloten, dat Jermola de geit moet zien te koopen van den joodschen kastelein Szmula. Maar de eenvoudige Jermola is tegen de sluwe hebzucht van den Israëliet niet opgewassen. Gelukkig zal een meer ervaren man, een vriend van Jermola, hem helpen en de koop wordt waarlijk voor vrij billijken prijs gesloten. De poolsche joden, van welke er onderscheiden exemplaren in dit verhaal vertoond worden, laten zich niet van een gunstigen kant zien. Bedriegelijk, gierig, morsig, sluw, indringend zijn ze gehaat en toch heeft men ze noodig.
In 't bezit van de geit komen de vrienden bij de weduwe terug, die intusschen op het kind gepast en het wat melk te drinken gegeven had. Nu sliep het gerust en Jermola brengt het naar zijn huis; zijn vriend zorgt voor de lastige en weerbarstige geit, die naar zachtheid noch strengheid luisteren wil. Toch komt eindelijk alles op streek en Jermola waakte over den slaap van zijn kind, dat hem hoe langer zoo dierbaarder werd, den ganschen nacht door, allerlei dingen verrichtend, om het verblijf van den vondeling in zijne hut mogelijk en gemakkelijk te maken.
Reeds den volgenden morgen vroeg komt de weduwe, zijne oude buurvrouw, eens naar het kind zien, waar zij zelve nu ook belang in stelde. Terwijl zij bij Jermola was, komt de rentmeester Hudny, die, reeds vernomen hebbende, wat er den vorigen avond gebeurd was, naar het veld gaande, zich met eigen oogen daarvan wil overtuigen, om alles aan zijne vrouw te kunnen vertellen. De oude Jermola beefde bij het naderen van den strengen meester, dien hij zeer vreesde en altijd zooveel mogelijk uit den weg ging. De rentmeester bereed een klein, zeer welgevoed paard met glanzig en glad haar; hij droeg eene

{==407==} {>>pagina-aanduiding<<}
grijze, met schapenvacht gevoerde jas, hooge laarzen, de pet op één oor, en een groote zweep in de hand. Op het eerste gezicht bemerkte men reeds, dat hij niet nuchter van huis was gegaan, maar als voorbehoedmiddel tegen de natte ochtenddampen eene goede lading brandewijn had ingenomen. Het was een rentmeester van den nieuwen stijl, die de oude getrouwe dienaren van het vorige geslacht heeft vervangen. Hij had al de gebreken van zijne voorgangers met nog eenige er bij, die hem zelven eigen waren of uit zijne meerdere verlichting voortsprooten. De waardige heer Hudny behandelde, even als de opzichters van vroeger dagen, de boeren lomp en barsch; hij noemde hen vlegels en kinkels, hij sloeg hen en maakte hen ellendig. Overigens verrijkte hij zich op ongeoorloofde wijze en was volstrekt niet tevreden met den ouden titel van opzichter, maar gebood zijnen onderhoorigen om hem ‘mijnheer de rentmeester’ te noemen, terwijl hij aan ieder die het hooren wilde vertelde, dat hij weldra eene belangrijke bezitting in eigendom zou erlangen. Diezelfde rentmeester komt later nog eens voor in een even lief karakter. Toen namelijk Jermola, maar weinig tijds later, begreep, dat hij nog niet te oud was om een handwerk te leeren, als hij daarmeê den kost voor zich zelven en zijn kind, en voor dat kind een bestaan kon winnen; besloot hij pottebakker te worden en zie! zijn tuin kon hem uitstekend leem verschaffen, dáár, onder en bij die oude eiken, waar vroeger het kind gevonden was. Toen was het zaak om den strengen opzichter Hudny voor zijne onderneming te winnen, wiens toestemming onontbeerlijk was, zoowel voor het graven van het leem, als voor het bouwen van een oven in den tuin. Zijne vrouw stelde zich gelukkig voor om nog al eenig voordeel uit die industrie te trekken, de opzichter legde aan den ondernemer geene onverkomelijke hindernissen meer in den weg, en Hudny werd door de betaling van twintig gulden tevreden
gesteld.
Over het algemeen laten in Polen - volgens dit verhaal - de armen zich meer van een gunstigen kant onderscheiden, dan de rijken. - (Of 't elders ook zoo is?)
Jermola verdiende nu dan volop den kost. Hij had zich zelfs het lezen laten leeren, hoe verbazend veel moeite hem dit ook had gekost. Hij wilde toch zijn jongen, zijn alles, niet in onwetendheid laten opgroeien. Daartoe was hij te goed en te lief, en de voorzanger was de eenige man uit het dorp, die in

{==408==} {>>pagina-aanduiding<<}
de geheimen van het alphabet was ingewijd en reeds hoog bejaard. Zijn opvolger kon wel eens minder geleerd en niet zoo welwillend wezen om Radionek, zoo heette het jongske, te willen onderwijzen. Jermola besloot dus zelf te leeren lezen, ten einde het zijn pleegkind te kunnen leeren. Maar het is waarlijk zulk eene lichte zaak niet om, wanneer men bijna zestig jaren is, voor het eerst het alphabet onder het oog te zien; om uren achtereen met ingespannen aandacht, en gedwongen stil te zitten; om zijne oogen, die gewoon zijn vrijelijk rond te dwalen, onafgebroken op die zwarte, vreemde en uitermate kleine figuurtjes gevestigd te houden. Het is eene ontzachelijke vermoeiing, een ware plaag, die men niet lang kan dulden, wanneer men niet door groote geestkracht en een vasten wil om te volharden is bezield. En om de waarheid te zeggen, leed Jermola er meer onder dan men gedacht zou hebben; hij zuchte, maar gaf toch de zoo moedig aangevangen onderneming niet op en eindelijk....eindelijk kon hij lezen. Dat zijne oogen nog goed waren, was een geluk voor hem, en hij ondervond daardoor nog minder moeite, dan het groote werk hem anders zou hebben berokkend. Zijne vorderingen overtroffen de verwachtingen van den voorzanger, die voor zijne hulp beloond werd met een half stuk mooi, breed linnen, dat reeds lang was opgespaard, en die nog een blanken zilveren roebel er bij ontving.
Zoo liepen de jaren voorbij. Het hoogst mogelijke geluk was Jermola's deel. Hij was tevreden, had een doel voor zijn leven, gaf en ontving waarachtige liefde, genoot voorspoed in zijne zaken, en was gezond en sterk, hij die vroeger arm was en alléén en naar den dood verlangde, daar hij met het leven als afgerekend had. Zijn Radionek had al die heilzame veranderingen in zijn plantenleven te weeg gebracht. De jongen was hem een steun en een kracht en een deel van hem zelven geworden. ‘Door de liefde was Jermola, de oude, zwakke man gesterkt, veranderd, verjongd; zoodat hij bijna op den rand van het graf staande, een nieuw leven ontving, en krachtiger was dan in zijne jeugd. Het Slavische spreekwoord zegt: “God de Heer voedt en kleedt Zijne dienaren.” De dienaren Gods nu zijn edeldenkenden, in wier lot Gods hand overal zichtbaar is; even als de gevolgen van het kwaad en de zonde zich in het leven van de kinderen der duisternis openbaren. Alles is zoo wijs ingericht, dat het goede steeds heerlijke vruchten draagt en het

{==409==} {>>pagina-aanduiding<<}
kwaad niet alleen zijne straf medebrengt, maar ook nog verderfelijke kiemen voor de toekomst uitstrooit. De gevolgen van deze beide oorzaken blijven dikwijls langen tijd voor het oog van den mensch verborgen, maar eindelijk ziet men toch datgeen, wat in stilte werkte en gistte, voor den dag komen. Somwijlen ook openbaren de eindresultaten van het goede en het kwade dat hier beneden wordt verricht, zich niet aan deze zijde des grafs; maar Gods gerechtigheid, die ze aan ons nog onthoudt, geeft er ons toch een voorgevoel van. Dit staat vast, dat dáár waar liefde en geloof in het hart wonen, ook zeker innerlijke vrede te vinden is, en een zegen van Gods Geest, die de menschelijke kracht verdubbelt en den wil eene macht geeft welke aan het wonderbare grenst. Niets ter wereld bezielt den mensch zoo als de liefde: zij verspreidt over alles een hemelsch licht, zij is een onfeilbare gids en doet het hart als bij ingeving beseffen wat goed en wijs is. Hoe treurig is daarentegen het leven van den egoïst, die ieder van zich terugstoot, en zich aan de plichten en belangen der samenleving onttrekt. Het was liefde die de wereld schiep, door de liefde blijft zij bestaan, en die sterke band houdt ook het menschdom vereenigd, hij in wiens hart geene liefde woont, is van Gods geslacht uitgesloten.’
De zorg en liefde van Jermola voor Radionek droeg rijke vruchten. Was hij aan het kind gehecht als een goed vader aan zijn beminlijken zoon, de jongen was met even sterke banden verbonden aan den ouden man. Ongeveer twaalf jaren waren zij nu samen geweest. Met het pottenbakken ging het uitstekend, alles werd grif verkocht. Maar zie! Daar viel 's jongens oog op de verglaasde pannen zoo als hij of zijn vader ze niet maken konden, en wat Jermola ook deed om er den jongen af te brengen, hij zag wel: deze had zijn hart er op gezet om ook verglaasde pannen te kunnen maken.
Nu volgt er in het boek een wedstrijd van liefde, dien ik niet mede kan deelen; ik kan toch niet alles overschrijven wat lief is en goed! Ik zeg dus alleen: 't is keurig om te lezen, hoe Jermola raadpleegt met zijne oude vriendin om den jongen zijn zin te geven, en hoe het kind, niet wetende waarom de oude man op een heeten dag naar de stad wil, stil een karretje huurt, dat als toevallig de deur voorbij komen en Jermola meênemen zou. Nu. Het geheim van het verglazen wordt ont-
{==410==} {>>pagina-aanduiding<<}
dekt, gekocht en in practijk gebracht; maar, daar de boeren te zeer aan het onde gehecht waren, viel de winst tegen.
Alzoo verliepen de jaren. Maar eindelijk komen de rijke ouders van Radionek, die hem vóór twaalf jaren te vondeling gelegd hadden, daar de vader des mans niets van een huwelijk tusschen de jongelui had willen weten, en hen met zijn vloek had gedreigd. Nu hij dood was, werd het gebeime huwelijk openbaar. Na veel heen en weêrspreken, te veel om hier te verhalen, maar aandoenlijk om te lezen, nemen zij hun kind van Jermola af en met zich mede. De jongen, stelselmatig van zijn pleegvader teruggehouden, gaat kwijnen, daar hij zich op het kasteel niet te huis gevoelt, wordt zieker en teerder, gewoon als hij was aan vrijheid en lucht; en ten slotte vlucht hij met Jermola, daar hij het bij zijn eigen ouders niet uithouden kan, en sterft op de vlucht in een bosch, in 's grijsaards armen De oude man wordt krankzinnig - en des zondags verzamelden de dorpelingen zich op het kerkplein rondom hem om hem te bespotten; want wie zou niet hebben moeten lachen, die zag hoe hij altijd eene oude, in lompen gewikkelde pop in zijne armen hield, alsof het een gebakerd kind geweest ware? Hij suste die pop, drukte haar aan zijn hart, zong haar in slaap, kuste haar, sprak haar met eene zachte stem vriendelijk toe, en weende dikwijls....
Van geheel anderen aanleg, maar ook onderhoudend geschreven en zeker niet minder uit het leven gegrepen, is het boek Mis bruikte goven bij dezelfde uitgevers verschenen en door Alida naar het Engelsch van Charles Lever vertaald.
Twee Engelsche jongelieden, de een een Londensch advocaat, de ander officier van het Engelsch-Indisch leger, ontmoetten elkander herhaaldelijk op hunne reis op het vasteland. Hieruit was eene soort van vertrouwelijkheid geboren die bijna vriendschap mocht heeten, en daar het beiden te doen was om te reizen, maar geen van beiden een vast reisplan had gemaakt, kwamen zij er te eerder toe, samen te reizen. Zoo vinden we hen te Coblentz, ziende naar het aankomen van een stoomboot, waar, onder anderen, ook eene oudere dame met twee schoone jonge meisjes, welke bij haar behoorden, hunne aandacht troffen, en die zij dadelijk als Engelschen erkenden. Daar zij afstapten in het logement, waar Calvert en Loyd ook hun intrek genomen hadden, maakten de landgenooten al spoedig kennis.

{==411==} {>>pagina-aanduiding<<}

Calvert, iemand van een bijzonder goed uiterlijk en zeer beschaafde vormen, tracht de oude dame van dienst te zijn die een schrijflessenaar miste, maar wordt vrij onheusch door haar bejegend. Loyd, die daarna beproeft of zij ook misschien zijn dienst wil aannemen, wordt even barsch weggezonden. En diezelfde Miss Grainger, met hare nichten Millicent en Florence Walter, was nogthans bestemd, en wel binnen zeer korten tijd, om op den meest vertrouwelijken voet om te gaan met onze jonge reizigers, die in karakter en aanleg misschien nog meer dan in hun beroep verschilden, en als reisgenooten al even weinig bij elkander pasten, door hunne zeer uiteenloopende levensbeschouwing.
Voorloopig bleven ze echter nog bij elkaar, hoewel er nu en dan eene nog al hevige woordenwisseling plaats greep tusschen deze nieuwe vrienden, welke wel vermoeden liet, dat het plan om gezamenlijk te reizen niet van langen duur, of voor beiden zeer drukkend wezen zou.
Zoo komen ze aan het Lago d'Orta, een der verrukkelijkste meeren van Italië, waar Calvert, de officier, zich met visschen, en Loyd de arme dorpsdominés zoon, de advocaat, die om zijne gezondheid op reis was, met mijmeren en wandelen en studeeren zich den tijd zoo aangenaam mogelijk kortten.
Hoe genotvol dit leventje ook wezen mocht, het zou toch ten laatste vervelend worden; maar zie! de vrienden ontdekken aan den overkant van het meer de drie Engelsche dames, welke ze te Coblentz ter loops hadden gezien, en maken nu zeer aangenaam kennis. Calvert komt er door eene groote vrijpostigheid achter dat die meisjes rijk zijn en beproeft de liefde van een harer te winnen, en wel die van Florence de jongste, die ziekelijk en lijdende was; maar zijne lichtzinnige geaardheid, zijn spotzucht, zijn wuftheid, beginselloosheid, hooghartigheid, wereldzin en gebrek aan ernst helpen hem weinig, al is ook Tante Grainger, om zijne aristocratische familie, waar ze eenmaal gouvernante was, zeer met hem ingenomen.
Loyd daarentegen, ernstig, gemoedelijk, verstandig en oprecht, krijgt als van zelven meer en meer invloed op het hart van Florence, hetgeen natuurlijk eene verwijdering geeft tusschen hem en zijn vriend. Calvert heeft maar lust in afkeuren en sarren, hij heeft groote talenten, maar gebruikt ze slecht. Loyd onderhoudt er hem wel ernstig over, ofschoon hij zelf erkent

{==412==} {>>pagina-aanduiding<<}
niet altoos de kracht te gevoelen om het goede te doen waartoe hij zich gevoelt aangetrokken, noch van het kwade zich steeds te onthouden, dat hij verfoeit; maar op Calverts slecht hart stuit dit alles vruchteloos af. Als hij er naar wilde streven om zedelijk zoo groot te worden als zijne vermogens in het verstandelijke hem zouden kunnen maken, er zou, zei Loyd, geene hoogte voor hem onbereikbaar wezen, geene betrekking die hij niet tot sieraad zou kunnen verstrekken Indien hij maar half zoo goed wilde zijn, als waartoe de natuur hem door zijne vele vermogens had in staat gesteld, hij zou eene eere worden van het menschelijk geslacht. - Niets mocht baten. En Calvert zinkt hoe langer zoo dieper.
Zoo beleedigt hij den bruidegom van zijne nicht Sophie, met wie hij in vroeger dagen in naauwe vriendschapsbetrekking had gestaan. Die mijnheer Graham daagt hem uit, en wordt in een oneerlijk duel door hem gedood, waarna Calvert, die eerst eenige duizende guldens van zijn getuige in eene speelzaal had doorgebracht, naar Engelsch-Indië ijlt, evenwel niet om zich weêr bij zijne legerafdeeling te voegen, want daartoe was de tijd verstreken, maar om zich bij de vijanden van zijn vaderland te voegen en te strijden tegen zijne vroegere vrienden en landgenooten. Hij vertrok dan van zijne vriendinnen te Lago d'Orta (Loyd was reeds lang geleden henen gegaan, om huisselijke aangelegenheden zijns vaders) en wist zich zoozeer in hare gunst en in haar vertrouwen in te dringen, dat het er bijna toe gekomen was, dat Loyd's engagement met Florence vérbroken werd, toen hij, haar aanstaande echtgenoot, ook naar Indië ging, in eene rechterlijke betrekking, en afscheid nemen komt van zijne bruid.
In Indië maakt Calvert zich aan de meest buitensporige wreedheden schuldig, beproeft Loyd, zijn medeminnaar, te vermoorden; verrijkt zich door het stelen van kostbaarheden; en juist toen, twee jaren daarna, Loyd weêr te Orta komen zal om Florence te huwen, was weinig dagen vroeger Calvert bij dames aangekomen, die in 't geheel niets omtrent hem en zijne schandelijke bedrijven gehoord hebbende, hem weêr met het vroegere vertrouwen ontvingen. Bij een tochtje op het meer, door een plotseling opkomend onweêr, zoo vreesselijk als niemand heugde, tracht Calvert Florence te dwingen haar engagement met Loyd te verbreken en hem tot haar echtgenoot te nemen, maar daar zij volstandig weigert, ofschoon in doodsgevaar, laat hij haar in

{==413==} {>>pagina-aanduiding<<}
de zinkende boot achter en wierp zich in het meer. Zij wordt echter gered en na van eene zware ziekte hersteld te zijn, trouwt zij met Loyd die haar als zijne echtgenoot naar Indië voert. Van Calvert vernam men niets meer: die had zijn leven denkelijk in de golven verloren.
Of de schrijver waarheid, dan of hij verdichting heeft meegedeeld, weet ik evenmin als den naam des auteurs, of als die der vertaalster, welke zich slechts Alida noemt. Maar gedachtig aan het woord: ‘Vraag niet, wie heeft dat gezegd, maar neem ter harte wat er gezegd is geworden’ kan ik dit boek, Misbruikte gaven een zeer lezenswaardig werk noemen.
Calvert had inderdaad vele gaven ontvangen, en zeer groote begaafdheden waren hem toevertrouwd; maar de man die er zich op beroemde volstrekt niet edelmoedig te wezen, ja, die zeide dat als hij deze zwakheid in zijn karakter ontdekte, dat hij dan bevreesd zou zijn als een schelm te sterven, is wel waarlijk een afschrikwekkend voorbeeld. Hij had er inderdaad weinig aan dat hij zonder de minste inspanning elk onderwerp kon behandelen, en zich beter dan iemand anders, bij iedereen bemind kon maken, zonder dat het hem moeite koste: de man had geen gevoel, en lachte met alles wat anderen heilig was, hen stumpers en zichzelven alleen wijs wanende. Ja in zulk een persoon, voor wien ‘waarheid recht barmhartigheid en geweten oudwijfsche fabelen geworden waren,’ kon het vallen zich voor een handvol gouds te verkoopen, en te gaan strijden in de legerscharen der vijanden, tegen zijn vaderland en zijne vroegere vrienden. Dat Calvert kundig was, innemend, onderhoudend, als hij verkoos, met goede manieren; dat hij veel meer talenten had, dan jongelieden van zijn leeftijd gewoonlijk eigen zijn, dat alles werd door zijn sarcasme, door zijne hatelijkheid, door zijne hooge ingenomenheid met zich zelven, door zijn slecht hart, om het in één woord te noemen, gemakkelijk opgewogen, en hij die een engel had kunnen worden, werd een duivel. Na zijne terugkomst uit Indië, kon hij dan ook naar waarheid schrijven aan een zijner vrienden: ‘Liefde vereischt verscheidene hoedanigheden, die, zoo ik ze ooit bezeten heb, mij sedert lang verlaten hebben. Ik stel in weinigen vertrouwen, niemand schenk ik geloof; ik zie zelden terug, nimmer vooruit, achting koester ik voor niemand, en vind niets natuurlijker dan dat andere menschen eveneens doen.....Florence deed nu en dan moeite

{==414==} {>>pagina-aanduiding<<}
vertrouwelijk met mij te spreken. Zij begreep dat ik mij ongelukkig gevoelde, dat ik iets had wat mij hinderde, mogelijk wel iets op mijn geweten - en wat dit betrof, daarin vergiste zij zich niet zoo geheel - ja van dit voorwerp zou ik wellicht last gekregen hebben, zoo moeder natuur mij dit niet liefderijk onthouden had.’
Er is veel menschen- en wereldkennis in dit boek, ofschoon het onbegrijpelijk geacht mag worden, dat de dames aan het Lago d'Orta niets van Calverts wereldkundige misdaden te weten gekomen zijn, en in twee jaren tijds geen couranten of brieven onder de oogen gekregen zouden hebben, waarin iets over zijn verraad en zijne gruwelijke wreedheden, gedurende den Indischen oorlog, te lezen stond. - Ook wist ik niet, dat de brievenpost tusschen Engeland en Zwitserland zóó vlug is, dat de brieven in één enkelen dag overkomen! - En: dat die photograaf, bij dien orkaan en dat noodweer op het Lago d'Orta, waarin Florence bijna met Calvert was vergaan, een photografie kon maken van het meer en de schipbreuk van het bootje, met de worstelende Calvert en Florence er op, mag ook wel heeten aan het ongeloofelijke te grenzen.
Intusschen, met dat ongeloofelijk moeten we voorzichtig wezen. Er is en wordt nog steeds heel veel geloofd dat niet waar is, en heel veel is waar dat niet geloofd wordt

Rosendaal.
Tydeman.
Vervolgbundel op de Evangelische Gezangen, op last van de Algemeene Synode der Nederlandsche Hervormde kerk uitgegeven ten voordeele van de algemeene fondsen dier kerk. Te Amsterdam, bij J. Brandt en zoon; te Haarlem, bij Joh. Enschedé en zonen; te Groningen, bij de Erven R.J. Schierbeek en de Erven de Wed. M. van Heijningen Bosch. 1868, 1869, 1870. In 4to ƒ 1.25; in 8vo ƒ 1.10; in 12mo ƒ 0.90; in 18mo ƒ 0.75; in 24mo ƒ 0.70; in 32mo ƒ 0.40 (alleen het eerste vers met noten); goedkoope uitgave ƒ 0.25.

Wat zou vader Molenaar wel van de eerstdaags te verwachten nieuwe gezangen gfzegd hebben? Een woord tot de Nederlandsche Hervormde kerk, door een niet-modern Evangeliedienaar. Tiel, D. Mijs, 1868. In gr. 8vo ƒ 0.30.

{==415==} {>>pagina-aanduiding<<}

Deanti-gezanggeest in onze Nederlandsche Hervormde Kerk, door L.J. van Rhijn, herder en leeraar, en Mr. H.J. Koenen, ouderling in die kerk Met aanhangsel, openbare brief van Ds. Brummelkamp aan Ds. van Rhijn en beantwoording er van. Middelburg, K. van der Gijp. In Post 8vo ƒ 0.25.

De melodiën van den vervolgbundel op de Evangelische Gezangen. Voor orgel, piano-forte of gemengd koor vierstemmig bewerkt en met voor-, tusschen- en naspelen voorzien, door J.B. Litzau, organist bij de Evangelisch-Luthersche gemeente te Rotterdam. Rotterdam, bij G. Alsbach en Comp. 1869. Voor rekening van den auteur, ƒ 4.50.

Vervolgbundel van de melodiën der Evangelische Gezangen, bij de Nederlandsche Hervormde gemeente in gebruik, vierstemmig gezet met voor- en tusschenspelen, voor orgel, met of zonder pedaal, piano of gemengd koor. Door J. Worp, onderwijzer in de muziek aan de Rijks-kweekschool voor onderwijzers en organist aan de Martini-kerk te Groningen. Groningen, J.B. Wolters, 1869. ƒ 3.60.
In niets schier bleef de Nederlandsche Hervormde kerk meer achterlijk, ook in vergelijking met de andere Protestantsche kerkgenootschappen in ons vaderland, dan in haar kerkgezang. Nauwelijks was zij gevestigd, of zij koos, met eene cynische verwerping van het geheele christelijke kerklied, uit de toen bestaande Psalmberijmingen de allerslechtste; twee eeuwen behielp zij zich met de ellendige kreupelrijmenwartaal van Datheen; eindelijk wordt eene nieuwe Psalmberijming voltooid met eene zorgvuldigheid, eener betere zaak waardig dan het likken en vijlen van eene overgroote menigte Psalmen, voor het christelijk kerkgezang volslagen onbruikbaar; die berijming wordt niet zonder hevigen tegenstand ingevoerd - en toch brengt de overwinning van dien tegenstand het niet verder dan dat de harptoonen des O. Verbonds slechts met verstaanbaarder woorden klonken in de kerkgebouwen der Nederlandsche Hervormden; en terwijl de andere Protestantsche kerkgenootschappen christelijke lofzangen aanheffen in hunne bedehuizen, blijft de felle tegenstand tegen het christelijke kerklied, op de Dordsche Synode voortgezet en geijkt, overgaan van de vaderen op de kinderen bij de Gereformeerden. Die hevige bestrijding van het kerklied was stelselmatig. Wel wil een hoogst achtingwaardig schrijver, zelf uitmuntend dichter en vertaler van roerende

{==416==} {>>pagina-aanduiding<<}
kerkgezangen, het - zie Mr. Koenen in: ‘De anti-gezanggeest’ enz. - zoo doen voorkomen als waren de gestrenge bepalingen der Dordsche vaderen tegen kerkgezangen in den grond slechts pijlen tegen eenen toenmaligen bundel, naar Arminianerij riekende; wel legt hij ons eene plaats voor uit de Politia ecclesiastica van den hoogrechtzinnigen Voetius, een der voornaamste leden van de Dordrechtsche Synode, van dezen inhoud: ‘de Hervorming heeft wel alle gezangen, tegen de H. Schrift in eenig opzicht strijdig, afgeschaft, maar nergens is bepaald 1), dat alleenlijk gezangen van onmiddelijk godsdienstigen oorsprong, die in den Bijbel gevonden worden, in de kerken moeten gezongen worden. Alle kerken maken gebruik van dichterlijke omschrijvingen der Psalmen Davids, gelijk wij boven reeds aangewezen hebben. De Duitsche kerken gebruiken, behalve het Psalmboek, vele andere liederen door Luther vervaardigd, of uit Latijnsche teksten in het Hoogduitsch vertaald, waarbij Lobwasser er eenige, uit Paul Speratus, Blaurer, Zwick, Capito, Eber en anderen bijeengebracht, bij zijn Psalmboek gevoegd heeft. De Boheemsche en Moravische kerken hebben van 1577 af een Gezangboek gehad, dat 743 geestelijke liederen bevatte, hetwelk kort daarna met eenige gezangen der oude kerk is vermeerderd geworden, en laatstelijk, zoo ik mij niet vergis, werd uitgegeven in 1618. Ook de Poolsche kerken hebben een Gezangboek uitgegeven in 1554, herdrukt in 1569; en door de Engelsche kerk is nevens haar berijmden Psalmbundel opgenomen een aantal Evangelische gezangen en geestelijke liederen. Zoo is het ook
gesteld met een vierstemmig Gezangboek, ten jare 1633 door een muziekonderwijzer, genaamd Thomas Ravenscroft, te Londen in 8vo uitgegeven’. Dat schijnt zeer mild, maar legt ingewikkeld eene beschuldiging op de Ned. Herv. kerk; Voetius wist zeer wel hoe streng de Dordsche Synode het banvonnis over alle mogelijke christelijke kerkgezangen had uitgesproken; of was het met hem, gelijk in van Rhijn's stukje met Brummelkamp, de slag-om-den-arm: wij zijn niet tegen gezangen, als zij maar goed zijn’. Zegge: goed! Naar een maatstaf, bij ieder in-
{==417==} {>>pagina-aanduiding<<}
dividueel! De helderziende Koenen heeft gelijk: in den grond is de zich noemende rechtzinnigheid in de Ned. Herv. kerk een louter anti-remonstrantisme, op verkeerde opvatting gegrond, maar een onberedeneerd, koppig verzet tegen christelijke kerkgezangen spreke hij niet tegen, en niets neem ik terug van het verwijt, dat ten aanzien van de openbare eerdienst in onze kerk in het algemeen, en ten aanzien van het kerkgezang in het bijzonder steeds in vele min ontwikkelde gemeenten een cynisme heeft gepredomineerd, dat in een betamelijk uiterlijk slechts ‘paapschen zuurdeesem’ zag 1). Rechtzinnigheid heette het, den in 1807 ingevoerden Gezangenbundel te verwerpen; maar wat zal men hieromtrent zeggen, nadat Dirk Molenaar, wegens gestrenge orthodoxie en een man van veel invloed bekend, eerst in 1847 naamloos, later, in 1861, met zijnen naam, een stukje heeft uitgegeven te
opzettelijken betooge, dat de Gereformeerde orthodoxie den Gezangenbundel met volle ruimte gebruiken kan? Een ‘niet-modern Evangeliedienaar’, die zijnen naam niet genoemd, maar ook niet geheim gehouden heeft, vatte kort voor de uitgave van den Vervolgbundel dezen draad van Molenaar op en paste diens opmerkingen op den nieuwen bundel zoodanig toe, dat zijn ‘woord tot de Nederlandsche Hervormde kerk’ het karakter heeft eener geruststelling van hen, die gevaar voor de ware leer mochten duchten van eene verzameling kerkgezangen, aangeboden door eene voor 't minst verdachte Synode - ἐχϑρῶν δῶρα ἂδῶρα 2)! Bij gemoedelijk angstvalligen kan dit stukje zijn nut doen; aan de ‘koppigen’ is geen zalf te strijken.
Het is hier de plaats niet om de ‘Evangelische Gezangen’ aan eene kritiek te onderwerpen, ook niet om dien bundel te vergelijken met de Gezangboeken, bij de zusterkerken in ons vaderland in gebruik. Niet geheel in het voordeel van eerstgenoemden bundel zou anders het wegen uitvallen tegenover de beide gezangboeken der Doopsgezinden (1791 en 1796), 233

{==418==} {>>pagina-aanduiding<<}
gezangen tellende. Vele in dien zoogenoemden Grooten en Kleinen bundel hebben eenen onpoëtischen, redenerenden, moraliseerenden toon, maar ten opzichte van Jezus' levens- en lijdensgeschiedenis is de keus zeer ruim; zelfs het bezoek der Oostersche wijzen en de kindermoord te Bethlehem zijn niet vergeten en de kerkelijke gelegenheden bedacht, met eene uitzondering echter, die men ook in al de na te noemen bundels aantreft: bij het afscheid van eenen leeraar. Gezangen op: ‘matigheid, die 't ligchaam sterkt, ziekten weert en drift beperkt,’ op kuischheid enz houde men aan den tijd ten goede. De Doopsgezinden hadden reeds in 1684 bij hun Psalmboek eenen bundel Gezangen gevoegd voor christelijke feesten en kerkelijke plechtigheden. Ook de Evangelisch-Lutherschen hadden meer dan één Gezangboek, totdat ten jare 1826 een bundel werd ingevoerd, 376 kerkliederen tellende. Deze gaf, en allereerst zij dit gezegd, het sein tot een oordeelkundig gebruik van den Psalmbundel door te hunner plaatse de bruikbare Psalmen in te lasschen; jammer dat men nog niet eene schrede verder is gegaan door zich alleen tot de bruikbare Psalmverzen te bepalen; de ceders van den Libanon, de reigers, steengeiten en konijnen ‘met hun gezinnen’ konden uit Gez. 67 (naar Ps. 104) gerust zijn weggelaten. Zucht naar volledigheid heeft in dien anders in onderscheidene opzichten verdienstelijken bundel een proza gebracht als (in Gez. 186: Pligten van heeren en vrouwen):

Ziet gij verkeerdheid en gebreken, 
Wilt nimmer dan in toorn ontsteken; 
Bestraft altoos met minzaamheid. 
Ja, wilt, volgaarne hun vergeven, 
Die, zonder opzet iets misdreven, 
In 't werk, door u hun opgeleid. 

Maar men durft dergelijke splinters nauwelijks aanwijzen waar men zelf in 't bezit is van balken als: ‘Uw Adam was, Uw Eva was’ (Ev. Gez. 32); ‘Voor den koopman druk vertier, nering voor den winkelier’ (Gez. 177) en wat daar meer volgt. Dat afdalen tot bijzonderheden, vooral in de plichtenleer, is een klip, door de Evangelische Gezangen zoo goed als geheel ontzeild; het maakt de voornaamste schaduwzijde uit van den Doopsgezinden bundel van 1796, eene der voornaamste van

{==419==} {>>pagina-aanduiding<<}
den Evang. Lutherschen, die zich meer door doodbedaarde redeneering onderscheidt dan door gloed en verheffing..Hierin staat de Eerste Bundel der Remonstranten veel hooger. Die bundel is in 1848 verzameld uit verschillende bundels, welke, gelijk mede de Groote en Kleine der Amsterdamsche Doopsgezinden, bij de Remonstrantsche gemeenten in gebruik waren. Hij telt slechts 93 gezangen, maar maakt ook eigenlijk een geheel uit met eene bloemlezing uit de Evangelische, 113 Gezangen bevattende, ten gevalle van het uitgevers-eigendomsrecht als afzonderlijke verzameling gedrukt. Bij de laatste is de keus zeer gelukkig geweest en onder de eerste heeft men vele allervoortreffelijkste liederen, b.v. Gez. 56 (uit den G.-B. der Doopsgez. 79), dat, inhoud en melodie samen genomen, een waar juweel is, overtroffen echter door Ev. Gez. 50, hetwelk, als men woorden en zangwijze vereenigt, nader dan eenig gezang, mij in eenigen bundel bekend, aan het ideaal eener volmaakte christelijke hymne komt. - Leemten heeft gewis het Remonstrantsche Gezangboek: kerken en leeraarambt worden er niet in bedacht. En als men ook alleen in aanmerking neemt, dat in den regel de voorzang van meer algemeenen inhoud mag zijn, de tusschenzang onmiddelijk betrekking behoort te hebben op het te behandelen onderwerp, de nazang inderdaad nazang op de geheele godsdienstoefening behoort te wezen, - dan zal men de Remonstrantsche bundels niet van ‘embarras de choix’ beschuldigen. - Eindelijk: de Christelijke Gezangen der Hersteld-Evangelisch-Luthersche gemeenten in Nederland, - een bundel, in 1857 uitgegeven voor rekening van de ouderlingen der Amsterdamsche gemeente. Dat uit dit Gezangboek vele liederen in den Vervolgbundel zijn opgenomen, zal beneden blijken. De inhoud is rijk (500 Gezangen), de rangschikking zorgvuldig; geene omstandigheid schier in het godsdienstig en kerkelijk leven wordt voorbijgegaan; niet alleen de inzegening der leeraars, maar ook die der
opzieners is vermeld. Is dit Gezangboek van betrekkelijk jonge dagteekening, het voldoet ook 't best van alle aan de hedendaagsche behoefte; van de Psalmen is, op den voet van het Evang.-Luthersche Gezangboek, gebruik gemaakt en alles zamengenomen verdient dit Gezangboek ver de voorkeur.
Doch ik dwaalde eenigzins af van het onderwerp. Hoe van de ‘Evangelische Gezangen’ een uitmuntende bundel te maken ware, daarvan heeft de rustende Amsterdamsche leeraar Wild-
{==420==} {>>pagina-aanduiding<<}
schut eene proeve geleverd, en ook zonder de aldaar opgegeven verbeteringen stelt het beschaafde en verlichte gedeelte der gemeente den bundel op prijs, ofschoon men niet ontveinst, dat er vrij wat in voorkomt, hetwelk er niet aldus in zou worden aangetroffen, ware de redactie van dezen tijd.
Maar naarmate dat beschaafde en verlichte gedeelte der kerk hoog is ingenomen met haar Gezangboek, werd reeds sedert lang te meer het gemis opgemerkt van gepaste gezangen voor onderscheidene plechtige gelegenheden. Die leemte bestond ten deele reeds van de invoering des bundels af: bij de inwijding eener kerk, bij bevestiging, intrede, afscheid van eenen leeraar, bij inzegening van lidmaten en wat dies meer zij; maar zij bleek ook ten deele eerst later. B.v. de huwelijksinzegening had in het begin dezer eeuw op andere wijze plaats, zoodat kerkgezangen er min noodig toe waren; het houden eener godsdienstoefening tot sluiting des jaars was in zeer vele gemeenten nog niet in gebruik; de kerkhervorming wordt eerst sedert het derde eeuwfeest in 1817 meer opzettelijk in de samenkomsten der gemeente herdacht; ook de zendingszaak vroeg destijds nog naar geen kerklied - om nu niet meer te noemen.
Ten einde in die leemten te voorzien besloot de Synode van 1847 tot het verzamelen van eenen Vervolgbundel. Drie jaren vroeger was daartoe ter Synodale tafel een voorstel gebracht door een lid der vergadering, den Noorddijkschen predikant Boeles; men keurde het denkbeeld niet onaannemelijk, maar den tijd ongeschikt. Al spoedig kwam men hieromtrent tot andere gedachten en de zaak werd ter hand genomen. Bijna twintig jaren duurde het, eer een Vervolgbundel gereed was. 't Is min noodig, de oorzaken dier vertraging op te tellen. Met een woord zij slechts opgemerkt, dat de voornaamste deze drie zijn: 1) verschil in de opvatting der taak bij hen, die er rechtstreeks of zijdelings in betrokken waren; aan de eene zijde enge beperking tot onderwerpen, in den bestaanden bundel ontbrekende, aan de andere wensch naar uitbreiding tot eenen weidschen ‘tweeden bundel’; 2) moeilijkheid, gedeeltelijk als uitvloeisel van het eerste punt, in het bekomen van geschikte kerkgezangen; 3) het jaarlijks afwisselen van het personeel der Synode, die, wat ook aan commissiën mocht worden opgedragen, het laatste woord in dezen te spreken had. Na veel haspelen kwam de Vervolgbundel ten laatste in 1866 tot stand, een paar jaren later in het

{==421==} {>>pagina-aanduiding<<}
licht en sedert van lieverlede in vele gemeenten in gebruik. Waar dit laatste tot dusver niet geschiedde, is het òf stelselmatige verwerping van alle christelijke gezangen, òf opzien tegen vreemde zangwijzen, òf onverschilligheid aangaande de verheffing van het kerkgezang, òf het bezwaar der onkosten. Tegen het eerste is geen redeneeren mogelijk; het tweede zou, naar mijne overtuiging, veel worden weggenomen indien de melodiën op vier stemmen werden uitgegeven, hetwelk op vele plaatsen denkelijk zangvereenigingen zou doen ontstaan; het derde hangt veel van liturgischen smaak bij de predikanten af; aan het laatste bezwaar is op vele plaatsen door verschillende hulpmiddelen geheel of ten deele te gemoet gekomen, maar het zal in een zoo talrijk kerkgenootschap als het Hervormde hier te lande, ook meer uit alle standen der maatschappij zijne leden tellende, altijd veel grooter bezwaar tegen eene eventueele verandering van Gezangboek opleveren dan in de andere kerkgenootschappen, die niet alleen minder zielen tellen, maar ook grootstendeels uit leden van een min of meer gegoeden stand bestaan. Bepaalden tegenstand heeft eene invoering die geheel vrijwillig is, niet te duchten, en zoo zal van lieverlede de Vervolgbundel zijnen weg overal vinden, waar men ook de Evangelische Gezangen gebruikt; iets, dat buiten kijf grootelijks zou bevorderd worden door eene geheele ineensmelting der beide bundels, die in het belang der zaak niet spoedig genoeg kan worden tot stand gebracht, en wel zoo, dat geene drukken van den ouden bundel afzonderlijk meer worden in den handel gebracht.
De Vervolgbundel bestaat uit 82 gezangen, zich door de opvolging der cijfers (193-274) aan den ouden bundel aansluitende, de elf laatste zijn eigenlijk een Aanhangsel, bevattende eenige vertaalde liederen ‘uit den voortijd, omtrent wier voortreffelijkheid onder Protestanten slechts ééne stem is, waaraan bovendien heilige herinneringen verbonden zijn, en die alzoo in hunne soort klassiek mogen heeten. Geteekend met de beroemde namen der vervaardigers, heeft men deze liederen, met de taal en kleur, ook den gloed en de kracht van hunnen tijd laten behouden; niet alsof zij daardoor te geschikter waren voor het hedendaagsche kerkgezang, maar omdat zij, eenigermate als de Psalmen, door alle tijden heen eene onvergankelijke waarde, vooral voor huiselijk gebruik, bezitten.’ Aldus het Voorberigt der Synode.
Toetst men het bundeltje aan zijne eerste en naaste bestem-
{==422==} {>>pagina-aanduiding<<}
ming: aanvulling van leemten in het Evangelisch Gezangboek, dan vindt men zich slechts ten deele bevredigd. Men mist gezangen: bij het afscheid en het sterven van eenen leeraar; bij bevestiging van ouderlingen en diakenen; bij den doop van bejaarden; voor en na de openbare katechisatie (Evang. Luth. Gezang 37, 38); en waar men afdaalt tot de plaatsing van een gezang, alleen bruikbaar voor zendelingen in zee op de uitreis (249), daar mochten waarlijk ook de godsdienstoefeningen voor militairen wel eer dan dat bedacht zijn. Ook de lijdensgeschiedenis, over welke toch jaarlijks zeven weken gepredikt wordt, hadde nog wel enkele gezangen gevraagd. Voorraad voor sommige hier genoemde onderwerpen vindt men, behalve in de opgegeven bundels, ook in Bennink Janssonius, Gezangen der Grieksche, Engelsche en Fransche kerken, alsmede in de Christelijke liederen van Koenen, van wiens hand enkel geplaatst zijn drie coupletten zijner vertaling van Paul Gerhardts Pinksterlied (272). Daarentegen is het volgende gezang (273), ook naar Gerhardt, door ter Haar vollediger overgebracht dan in Evang.-Luth. Gez. 284.
Bij de later in het licht verschenen uitgaven van den Vervolgbundel is een lijstje gevoegd, houdende aanwijzing van welk dichter of dichteres ieder gezang afkomstig is. 't Is niet noodig die lijst hier af te schrijven; liever geef ik op, welke dier Gezangen uit andere bundels zijn overgenomen, met een ⋆ teekenende die, bij welke de Vervolgbundel eene andere zangwijze heeft. Uit het Gezangboek der Hersteld-Evang.-Lutherschen: 193⋆ (H.-E.-L. 386), 194⋆ (302), 196 (368), 197 (362, Ev.-Luth. 141), 199⋆ (242), 200 (203), 201⋆ (76), 204⋆ (279; de melodie in den Vervolgbundel is eene der liefelijkste en gemakkelijkste van alle), 209⋆ (20), 213⋆ (417), 218 (214), 219 (213, gedeelt. Remonstr. 1ste B. 30), 221⋆ (422 met verkort. ook Ev.-Luth. 355 verk.), 222⋆ (117), 227⋆ (een gedeelte van 38), 229⋆ (65), 230 (49), 232⋆ (111), 233⋆ (121), 239⋆ (194), 241⋆ (192), 248 (180), 252⋆ (437), 255⋆ (444), 262 (295 en Remonstr. 92), 264 (186), 268⋆ (189), 270⋆ (41 is eene andere vertaling, gelijk ook Ev. Luth. 188), 271⋆ (99 en Ev. Luth. 217) 272 (176). Uit het Gezangboek der Evang.-Lutherschen, behalve de reeds genoemde: 223⋆ (234 zeer verk.), 265⋆ (eene andere vertaling van het Veni creator), 273⋆ (284, insgelijks eene andere vertaling). Het aan den Eersten bundel der Remonstranten ontleende is reeds aangewezen.

{==423==} {>>pagina-aanduiding<<}
Boven Gez. 232 wordt geplaatst: ‘naar Jes. LIII,’ hetgeen de Herst. Luth. 6, die trouwens niets, onderwerp noch oorsprong noch zangwijze boven de Gezangen plaatst, dan ook niet heeft. Deze dichterlijke behandeling van Jes. LIII door Beets is in ééne uitdrukking wezenlijk verbeterd door

Gij hebt gesmacht, moest Gods nabijheid derven 

te veranderen in ‘alle laafnis’.
De toepassing op: ‘Mijn God! Mijn God! waarom hebt Gij mij verlaten?’ laat zich niet verdedigen. Al ware het, dat de gestrengst zich rechtzinnig noemende opvatting van het ‘Eli, Eli’ enz. doorging, dan zou men nog nimmer anders kunnen zeggen dan dat Jezus ‘de bewustheid van Gods nabijheid’, in geen geval ‘Gods nabijheid’ zelve derfde.
Zoo kom ik vanzelv' tot de dogmatische kleur van den Vervolgbundel. Hiernaar vooral zal zich in de gemeente een nieuwsgierig, scherp, misschien wantrouwend oog hebben opgesperd. Dat reeds vóór de uitgave eene poging was aangewend om de gemeente gerust te stellen, zagen wij boven. De zooeven aangewezen verandering levert eene proeve, dat men zich tegen uitersten heeft getracht te hoeden, gelijk trouwens een eerste vereischte is in kerkliederen, voor de geheele Nederlandsche Hervormde kerk bestemd. Het ultra-orthodoxisme zal van den Vervolgbundel wel even weinig willen weten als van den ouden, en de ultra-moderniteit denkelijk de schouders ophalen over Gez. 234, 235 en menige uitdrukking elders. Trouwens, de meer piëtistische richting is gunstiger voor de godsdienstige hymne dan het kritische modernisme. Aan zekere dogmatische angstvalligheid schrijf ik het toe, dat de Synodale secretaris, zeker daartoe gemachtigd, wel de namen der dichters en dichteressen, doch geenszins de overneming uit Gezangboeken der zustergenootschappen heeft opgegeven. Ik misprijs dat niet, maar betreur alleen dat het geraden kon zijn. Voorts zegt het Voorberigt: ‘Men zal opmerken, dat bij voorkeur zulke gezangen gekozen zijn, die eene dichterlijke uitwerking of bearbeiding van schoone bijbelteksten, soms ook van uitvoerige gedeelten der H. Schrift, behelzen’. Hierop behoefde nu juist de aandacht niet zoo bijzonder te worden gevestigd: het bepaalt zich hoogstens tot een elftal, maar onder dat getal zijn er van heerlijke poëzij. De ‘Lofpsalm’ (193) naar Jes. XLV en de ‘Kerspsalm’ (229) naar Jes. IX zijn overschoon; overigens onderschei-
{==424==} {>>pagina-aanduiding<<}
den zich mijns inziens als kerkliederen gunstigst: 200, 204, 213, 244, 250. Doch niet ieder heeft denzelfden smaak; anderen zullen weder andere gezangen het eerst noemen, en door op het eene te wijzen wordt men allicht onbillijk omtrent het andere. Dit moet men ter eere van den
Vervolgbundel zeggen, dat men nergens het platte proza aantreft, waardoor de oude bundel hier en daar wordt ontsierd; naar enkele min gelukkige uitdrukkingen te zoeken lust mij niet. Niet onopgemerkt kan worden gelaten, dat enkele refereinen wel wat eentoonigheid veroorzaken. Zoo b.v. bestaan de 4 coupletten van Gez. 221 elk uit 8 regels; de tweede helft van ieder couplet, dus 4 regels, is overal hetzelfde, een gebrek dat ook in Psalm 136 wordt aangetroffen. Eene goede werking kan het doen indien het referein zich slechts tot eenen eersten coupletregel (196) of eenen laatsten (200) beperkt.
Zooveel over den tekst, nu over den druk. 't Is nauwelijks noodig te zeggen, dat druk en papier ten volle beantwoorden aan hetgeen men van de pers der HH. Enschedé verwachten kan. Zuivere letters en heldere noten op helder papier; zorgvuldige correctie, want van den eersten druk der goedkoope uitgave met overhaasting in de wereld gezonden, spreek ik niet, de tweede dier uitgaven laat niets te wenschen over. 't Zal echter noodig zijn, het getal formaten nog te vermeerderen. Voor bejaarde oogen is nog niet genoeg gezorgd, en ofschoon het niet noodig zal zijn, den Vervolgbundel ook in de ruim 20 verschillende formaten van den ouden bundel te geven, enkele zullen toch vereischt worden, vooral bij de wenschelijke ineensmelting der beide bundels.
Meer heb ik te zeggen over de zangwijzen, 34 nieuwe, de overige uit de Psalmen en den ouden bundel. Men ontmoet de geliefkoosde en bekende melodiën van Ps. 36, 42, Gez. 39, 178 (waarom bij Gez. 226, 242 niet: 178 in plaats van 181? 219 heet terecht; wijze Ps. 74 en niet, zooals Gez. 65, Ps. 116) en meerdere. Ongaarne mist men de overheerlijke melodie van Ps. 84, misschien de allerschoonste uit de Psalmen; gaarne had ik ook die van Ps. 3, 49 gevonden, beide forsche, maar goed vierstemmig gezongen wonderschoone zangwijzen, alleen min bekend door het min bruikbare der woorden. Doch van geen der Gezangen leende er zich het metrum toe, en dit is ook het geval met de melodieuse zangwijze van: ‘O Kersnacht’ (Doopsgez. Gr. B. Gez. 37, 41, 139), die men indertijd zich voor Evang.

{==425==} {>>pagina-aanduiding<<}
Gez. 136 niet moet had laten ontglippen; dat Gezang zou dan eene heerlijke melodie gehad hebben in plaats van de matte navolging van: Auf dich mein Vater! in Gez. 19 ook al niet zonder verminking gebruikt. De laatste is eene der zangwijzen, uit Duitsche koraalboeken genomen, meest met zeer noodelooze en smakelooze, zelfs bedervende misvormingen. Ik wijs alleen op den eersten en vierden regel van de prachtige melodie: Wachet auf, ruft uns die Stimme, in Gez. 32 jammerlijk verminkt, in Gez. 231, 260 van den Vervolgbundel tot de oorspronkelijke statigheid teruggebracht. 't Is mij onbekend wie in de Evang. Gezangen zoovele heerlijke Duitsche melodiën verknoeid heeft; de zoo nauwkeurige Bennink Janssonius spreekt er in zijne uitmuntende Geschiedenis van het kerkgezang der Hervormden in Nederland met geen enkel woord van. Eere den Vervolgbundel, die de oorspronkelijke toonzetting hersteld heeft, op het gevaar af, dat door bekendheid der gewijzigde zangwijze allicht eenige moeilijkheid ontstaan zal. Ware het nu maar uitvoerlijk, de wanstaltige afwijkingen in den ouden bundel weg te nemen!
Eene andere verandering, maar tevens eene wezenlijke verbetering is het herstellen der heele en halve noten. Bij het samenstellen van het oude Gezangboek werd om verschillende redenen ‘het verschil tusschen heele en halve noten niet toegelaten, zelfs niet bij de melodiën, die uit het psalmboek waren genomen, waar dit onderscheid wel was opgegeven’ 1). In den Vervolgbundel hersteld, zullen die heele en halve noten echter bij den zang niet worden in het oog gehouden, gelijk de Psalmen ook altijd in heele noten worden gezongen. Ik heb niet kunnen nasporen of men de Psalmen ooit met deze onderscheiding gezongen heeft, en zoo ja, sedert wanneer het in onbruik is geraakt. Van Iperen speekt in zijne Kerkelijke historie van het Psalmgezang wel van onlusten, bij de invoering der nieuwe berijming hier en daar ontstaan over het lang en kort zingen; maar hij doelt blijkbaar op het afschaffen bij die gelegenheid, van dat onuitstaanbare uitrekken van elke noot, dikwijls met allerlei ‘tierlantijntjes’, hetwelk men nog, schoon op kleiner schaal, in vele dorpsgemeenten hoort. Zijn dan in den Ver-
{==426==} {>>pagina-aanduiding<<}
volgbundel de heele en halve noten eene doode letter - zij staan er toch als getuigenissen hoe het behoort. Bij de voorlaatste noot van reg. 1, 2, 4, 5 is het kruis (fa-kruis), in de Gezangen 2 enz. weggenomen (Gez. 193, 212, 244, 255) en de noot op den ouden voet van Psalm 36 hersteld, maar daarmede zal men het zingen niet veranderen; dat kruis is er te populair toe.
Over de geheel nieuwe zangwijzen durf ik slechts met behoedzaamheid oordeelen. Zij zijn gecomponeerd door den heer Bastiaans, organist der groote kerk te Haarlem, een man, wiens talenten niemand zal bewisten. Maar 't is de vraag of hij niet te veel te rade is gegaan met de hoogste eischen der koraalmuziek, te weinig met de behoefte der gemeente en een koraal, voor haar bestemd. De zangwijzen zijn meestendeels moeilijk; de notenbalken te veel bezwaard met teekens, bij het gros der gemeente onbekend, gelijk het naturelteeken en het 
{== afbeelding 	==} {>>afbeelding<<}
    
; het laatste zal meest worden over het hoofd gezien, tenzij het aanhouden van een orgeltoon het herinnert. De beide Luthersche Gezangboeken mogen in die gemeenten bruikbaar zijn met hun g-(viool) sleutel en kruisen en mollen (sommige zangwijzen loopen over 5 mollen), terecht heeft men begrepen voor onze Hervormde gemeenten den c-sleutel te moeten behouden. Eene andere aanmerking is, dat vele zangwijzen bepaalde loopen met elkander gemeen hebben, waardoor zekere eentoonigheid ontstaat en onwillekeurig het denkbeeld van armoede verwekt wordt; ik noem slechts den val sol mi ut (B D.), dien men b.v. in de drie laatste noten van Gez. 96 reg. 1 vindt en in de nieuwe zangwijzen van den Vervolgbundel zeer dikwijls aantreft. Eenigzins wordt het stootende van dit gebrek daardoor weggenomen, dat uit den Vervolgbundel slechts nu en dan gezongen wordt.
Bastiaans heeft ten deele onnoodigen arbeid verricht. Zoo hee f Beets er zeker met zijne schoone berijming van Jes. LIII op gerekend, dat er de zangwijze van Psalm 22 boven zou worden geplaatst; waarom zou hij anders een zoo gansch ongewoon metrum gekozen hebben? Maar hoe uitmuntend zich die melodie ook voor de woorden leende, Bastiaans heeft er eene onwelluidende en bovendien zeer moeilijke voor in de plaats gegeven. Tot de beste en tevens niet te ingewikkelde reken ik Gez. 194, 204, 227, 235, 240, 353. De zangwijze van Gez 229 is wel niet zeer gemakkelijk, maar wint het ver van die op dezelfde

{==427==} {>>pagina-aanduiding<<}
woorden Herst. Luth. Gez. 65. In de eerste ligt meer van de kracht van Jes. IX, door Beets zoo juist gevoeld. Maar in iederen der laatste volzinnen mogt wel staan: ‘mijns bedunkens’, ‘naar mijn bescheiden oordeel’ en derg.; want in het beoordeelen van de schoonheid eener zangwijze is veel subjectiefs; velen b.v. vinden Gez. 96 zeer schoon; mij mishaagde altijd, dat in de 8 dichtregels slechts drieërlei muzikale regels zijn. De daardoor ontstane eentoonigheid valt in Gez. 96 minder in het oog, omdat het slechts één couplet is, maar men hoore slechts twee coupletten uit Gez. 209 of 252 zingen en het: Herr und Aelster zal vrij wat dalen. Over Gez. 50 is slechts ééne stem ten goede, over den onuitstaanbaren ‘Bedezang vóór de predikatie’ slechts ééne ten kwade, maar daartusschen ligt veel dat van den individueelen smaak afhangt. Overigens zij in het algemeen gezegd, dat de nieuwe melodiën in den Vervolgbundel meestendeels zeer hoog loopen, iets waarvan ik een geschreeuw vrees, waarover ik, nog niet uit den Vervolgbundel zonder orgel hebbende hooren zingen, nog niet bepaald durf oordeelen. Gelukkig is Gez. 249 in geene gemeente bruikbaar; 't zou er anders spannen! Is het er op gemunt om de zangers aan boord ‘wind en golfgebruis’ te doen ‘tarten’?
Het spreken over de zangwijzen brengt van zelv' van den bundel op de beide koraalboeken aan het hoofd van dit opstel aangeduid. Ook de heer Bastiaans zelf heeft er een gegeven, maar het werd niet aan dit tijdschrift toegezonden en valt, ook omdat het mij niet onder het oog kwam, hier dus buiten beoordeeling.
In vorm is het koraalboek van Litzau gelijk aan dat der Psalmen en Evangelische Gezangen, vroeger (2de Uitg. 1862) door hem uitgegeven; bij dien vroegeren arbeid staan echter de preludiën niet voor elk Gezang, maar zijn, naar ik meen, afzonderlijk verkrijgbaar gesteld. In beide koraalboeken vindt men de namen van en enkele bijzonderheden aangaande de componisten. De heer Litzau heeft dienstig geoordeeld eene enkele maal de zangwijze te herhalen; zoo staat Gez. 194 over 3 mollen, 208 over 4 kruisen, Gez. 226 en 242 beide over 3 mollen, maar met eenige verandering in den toon. Voor zoover het psalmwijzen zijn vindt men ze opgenomen; bij de melodiën van Evangelische Gezangen wordt naar dien bundel verwezen, natuurlijk met uitzondering der veranderde zangwijzen.

{==428==} {>>pagina-aanduiding<<}

Evenals met de meeste zaken is het ook met het koraalspel: Variis modis bene fit. 1) De een zal eenen meer gebonden stijl wenschen, de ander een eenvoudig drie- of vierstemmig gezet accompagnement. Het boek van Litzau behoort tot den laatstgenoemden stijl, vooral wat zijne voor-, tusschen- en naspelen betreft. Toch eischt het een geoefende hand, en als men een zeer gemakkelijk koraalboek wil hebben, of een om ‘mannetje naar mannetje’ te spelen, moet ik Litzau zeer sterk ontraden; onder de voorspelen - om van deze alleen nu te spreken - zijn er, die een zeer degelijken organist vorderen. Bij het gebruiken der preludiën moet men dan ook nimmer uit het oog verliezen, dat de componist zich zal hebben voorgesteld, de gemeente voor te bereiden voor het Gezang, haar als in te leiden tot den aard van dat Gezang, haar te brengen in de stemming, die door het Gezang zal worden opgewekt. Maar dat geschreven preludium geldt nu natuurlijk het geheele Gezang. In den regel wordt echter slechts een gedeelte van een Gezang gezongen, en voor dat gedeelte kan het voorspel allicht ongeschikt zijn; men neme eens Gez. 83 en 250. Uit dit oogpunt beschouwt dan ook zeker een oordeelkundig organist de preludiën van Litzau, van Worp, van ieder koraalboek. Litzau vooral geeft eene uitstekende handleiding tot zelfoefening, terwijl de hulp van het pedaal een breed geluid voortbrengt. Hij schreef dan ook blijkbaar een boek van studie. Onder de allerschoonste zijner voorspelen rekenen we die van Gez. 222, 224, 225; dat van Gez. 265 heeft een heerlijk slot; de pose van den slottoon bij het voorspel van Gez. 203 in den terts is niet aangenaam voor het gehoor. Eene aanmerking, de meeste voorspelen geldende, is hun lengte; zie die van Gez. 202, 208, 254, 264, 270, 274; die van Gez. 254, 264, 270 zouden tot ⅔ of ⅓ kunnen worden
ingekort. Bij den voorzang kan het preludium langer zijn, vooral indien de organist uit de geheele Gezangen-opgave eenigzins kan afleiden wat het hoofddenkbeeld der geheele godsdienstoefening zijn zal. Ik heb een dilettant gekend, die het koraalspel door en door verstond. Als hij ten verzoeke van eenen predikant, een vriend van hem, spelen zou, gaf deze hem niet alleen de Gezangen vooraf op, maar ook den tekst en het hoofdbeloop der leerrede.

{==429==} {>>pagina-aanduiding<<}
Maar dan kreeg de voorzang ook een uitvoerig, overheerlijk preludium, dat men terecht de muzikale ouverture der godsdienstoefening noemen kon. En toch was het orgel slechts middelmatig: het groot manuaal al te zwaar voor de kerk, zoodat het pedaal bijna niet te gebruiken was, het rugpositief snijdend scherp.
Litzau's interludiën brengen geleidelijk van het slot van den vorigen regel naar den aanhef van den volgenden. Doch hier vooral kan de organist zich niet geheel aan zijn koraalboek binden, maar heeft zich te regelen naar de woorden van het vers, hetwelk somtijds in zijn geheel slechts ééne gedachte heeft, waaruit in den laatsten tijd het spelen zonder interludiën is ontstaan; een beginsel, dat onbepaald toegepast al even smakeloos is als de tra-la-la interludiën van den vorigen tijd - zie het Koraalboek der Evangelische Gezangen van Nieuwenhuizen. Om goed te interludeeren of het interludeeren na te laten moet eigenlijk de organist het gewoon Gezangboek voor zich hebben, en naar mijn bescheiden oordeel is het dan ook de hoogste opvatting van een koraalboek, dat het niet boven het orgelklavier ligt opgeslagen om te worden nagespeeld, maar dat het tot handleiding dient om zelfstandig naar den vollen eisch van het koraal uit het gewone Gezangboek te leeren spelen. Eenige interludiën van Litzau worden gewis niet boven berisping geacht, b.v. Gez. 196 tusschen reg. 4 en 5; van Gez. 227, eene schoone zangwijze met hoogst gepast preludium, wordt de indruk door de tusschenspelen zeer verzwakt. Dáár spreekt de gemeente in het gezang ééne gedachte uit, doch volgens het voorgeschreven tusschenspel blijft zij hangen in het midden of wachten totdat het orgel zijn tusschenspel heeft voorgedragen. Voorts: behoort het point d'orgue wel in Gez. 226 na ‘op hun?’ Dat het geen vergissing is blijkt uit Gez. 242 na ‘Vader.’ Dezelfde aanmerking geldt Gez. 197 tusschen reg. 4 en 5; Gez. 201 bij ‘voet In.’ - De postludiën zijn doelmatige sluitingen en meer moeten zij ook niet wezen.
Over den eigenlijken vierstemmigen tekst valt weinig te zeggen. De melodie is gegeven; de bas is het voornaamste waardoor de componist zich kan onderscheiden. Die van Litzau schijnt mij toe zeer welluidend te zijn. Trouwens onderscheidene van de nieuwe zangwijzen maken een indruk alsof zij vooral met het oog op den bastoon gezet zijn - iets dat zich vooral uit Basti-
{==430==} {>>pagina-aanduiding<<}
aans koraalboek zou kunnen laten beoordeelen. Sommige Gezangen zouden er althans niet bij verliezen, als zij iets hooger stonden; Gez. 228 zou er meer door uitkomen - trouwens, het te laag staan van onderscheidene Gezangen is ook een gebrek bij Worp.
De druk is zeer duidelijk en aangenaam voor het oog. Feilen, zeker niet van den componist, maar van den werkman, zijn: Gez. 201 reg. 2 staat de la boven ‘voor’ niet door C kruis uitgedrukt; Gez. 207 laatste regel noot 3 bas staat E, moet zijn D; Gez. 219 voorlaatste regel blijft de slotnoot niet in b mol, maar in de 5 van E mol, waardoor de overgang stijf is; zoo hehoort ook de voorlaatste noot van Gez. 240 reg. 4 disc. een kruis te zijn. Over het kruis of niet-kruis in reg. 1, 2, 4, 5 wijze Psalm 36 sprak ik boven reeds; overeenkomstig de noten in den Vervolgbundel wordt bij Litzau (Worp heeft geen zangwijzen uit de Psalmen en de Evangelische Gezangen) het kruis gemist; Gez. 235 reg. 2. staat bij Litzau b, d, b, in het Gezangboek mi, re, ut; Gez. 199 reg. 3 noot 1 moet een D zijn.
Worp's koraalboek schijnt mij toe meer geschikt te zijn om door mingeoefende organisten gevolgd te worden; bij een vol geluid, dat zeer goed voldoet, maakt het werk den indruk alsof het in de eerste plaats voor kleinere orgels geschreven is, ook schoon de interludiën veelal voor orgels met twee klavieren gezet schijnen - doch niettemin: hoofdzakelijk voor dorpsorgels en dorpsorganisten. Met het oog echter op hetgeen we onderstellen de naaste bestemming te wezen, zijn - als gezegd - vele, ja de meeste Gezangen ruim laag gesteld, vooral die, welker inhoud eenen opgewekten toon medebrengt. Daar de heer Worp ook een koraalboek der Psalmen en Evangelische Gezangen heeft uitgegeven, bevreemde het niet, dat ook hij naar zangwijzen aldaar verwijst; echter niet onbepaald, want Gez. 209, 215, 225 treft men hier aan.
De preludiën, meestendeels van 16 maten, geven in den regel de melodie der eerste regels aan, soms met eenige variatie, Gez. 249 en een paar andere uitgezonderd. - De interludiën zijn over 't geheel niet zeer vloeiend en geven ook te weinig den overgang naar den volgenden regel. Een zeer goed toevoegsel, vooral voor het boven onderstelde gebruik, zijn de interludiën tusschen de verzen, meestendeels van 8 maten - in den regel lang genoeg. - De sluitingen zijn nog al eenvormig,

{==431==} {>>pagina-aanduiding<<}
maar terecht kort. Lange postludia mishagen altijd, al zijn zij op henzelv' niet verwerpelijk.
Het koraalboek van Worp is een weinig goedkooper dan dat van Litzau, maar de uitvoering is ook minder net. Als zetfout moge aangeteekend worden: Gez. 239, reg. 2 noot 4 bas, waar zeker een b mol of f moet staan.
Niet met vreemde vederen willende pronken, voeg ik hier nog bij, dat voor zoover de aanmerkingen op de koraalboeken van Litzau en Worp slechts door het spelen zelv' kunnen worden opgemerkt, ik ze verschuldigd ben aan eenen kundigen, des geraadpleegden vriend.

Oirschot.
H.M.C. van Oosterzee.
Handboek voor direkteurs en bewaarders in gevangenissen, inzonderheid bij cellulaire opsluiting, door A.A. Stuart. G.T.N. Suringar te Leeuwarden.
In de inleiding vertelt de schrijver van het aan het hoofd dezer regelen vermelde boek, dat ‘het Nederlandsch Genootschap: tot zedelijke verbetering der gevangenen in zijne algemeene vergadering van 1866 de vraag ter behandeling stelde: welke middelen kunnen wij beproeven, om invloed uìt te oefenen op de vorming van Directeurs en Bewaarders in de gevangenissen, inzonderheid bij cellulaire opsluiting.’ Bij de discussie werd de aandacht gevestigd op de oprigting eener normaalschool in de gevangenis zelve, - op de aanstelling van surnumerairs en adspiranten, - en op de zamenstelling van een handboek voor directeurs en bewaarders.’ Het laatste vond algemeenen bijval en werd aan de zorg van het hoofdbestuur opgedragen. En ter voldoening aan het gegeven mandaat droeg het hoofdbestuur de zamenstelling van dergelijk handboek op aan den heer Stuart. Om aan dien wensch van het Nederlandsch genootschap te voldoen, meende de schrijver gebruik te kunnen maken van het Handbuch für Gefangen-Aufseher und Gefangen-Aufseher Aspiranten, von F.A Fienemann, Evang. Luth. Pastor an der Strafanstalt Zu Lüneburg. Overigens meende hij zelfstandig te moeten werken met het oog op de gevangenissen in ons vaderland, inzonderheid bij cellulaire opsluiting. Verder besloot de schrijver zich te moeten bepalen tot algemeene trekken en op-
{==432==} {>>pagina-aanduiding<<}
merkingen, die voor sollicitanten tot zelfbeproeving en nadenken en voor hoogere autoriteiten ten rigtsnoer kunnen dienen in hunne keuze. Dit was het verlangen van het hoofdbestuur, hetwelk den schrijver het bewerken van zijn handboek opdroeg. Mogt schrijver's poging aan dat verlangen beantwoorden, dan zou hij om meer dan ééne reden voldaan zijn over zijn arbeid. Vooreerst, om daardoor (hoewel zijdelings door anderen) krachtiger invloed te kunnen uitoefenen ten zegen der gevangenen. Maar
ook ten andere, om bij het publiek, inzonderheid bij 's lands regering de waarde te doen beseffen van betrekkingen en ambtsbedieningen in de gevangenissen. Als de schrijver de overtuiging bij anderen, inzonderheid bij de regering verlevendigen mogt en daardoor iedere poging ondersteunen, om de tractementen en salarissen van alle beambten in de gevangenissen te doen verhoogen, dan zou hij voorzeker geen nutteloozen arbeid voor het doel van het genootschap tot zedelijke verbetering der gevangenen hebben ondernomen. Wat het laatste punt betreft, geloof ik te mogen opmerken, dat ook de tractementen van niet weinig andere ambtenaren moesten verhoogd worden. Men gaat hier te lande te veel uit van het denkbeeld, dat een tal van betrekkingen eereposten zijn, welke niet met tractement behoeven betaald te worden. Men moest bedenken, dat ieder, die, in welken werkkring ook, zijn tijd, zijn arbeid en zijne bekwaamheden ten beste geeft in het belang van anderen, voor dat werk betaald moest worden, en dat de natie voor die betaling moest zorg dragen, al moest zij daarvoor meer middelen opbrengen.
Dat boek zij ten zeerste aan de belangstelling van ieder en van belanghebbenden in het bijzonder aanbevolen. Als men, zooals onze schrijver, door eene 25-jarige studie van het gevangeniswezen, en, sedert de opening der cellulaire gevangenis te Amsterdam in October 1850 door een wekelijksch bezoek van gevangenen, de zaak heeft leeren kennen, dan is men bevoegd, om een woord medetespreken en verdienen de wenken en opmerkingen van zoo iemand ieder's aandacht.

Deventer.
C. Duymaer van Twist.




















{==433==} {>>pagina-aanduiding<<}

Binnenlandsche letterkunde.

Bibliographie.

I. Godgeleerdheid.

Was de Christelijke liefde een nieuw en oorspronkelijk beginsel? Proeve van beantwoording der gewigtigste vraag uit de geschiedenis der zedeleer door A.J. Vitringa. Deventer, G. Brouwer.
In 't Bibliographisch Nieuws van dit tijdschrift (April 1870, bl. 192) werd een uitvoeriger beschouwing van boven-vermeld werk beloofd. Tegelijk werd de opwekking hieraan toegevoegd, om te midden van den stroom der dagelijksche vlugschriften en brochures, toch ook eenige oogenblikken af te zonderen voor een boek, dat blijvende waarde bezit.
Aangenaam is het mij, aan die belofte te voldoen en tevens mij bij die opwekking aan te sluiten. Het zou toch inderdaad jammer zijn, indien dit boek van den heer Vitringa niet vele lezers vond. Nu mij - die in 't December-nummer 1867 der ‘Vaderl. Letteroefeningen’ zijn werk over de Emanatie-leer enz. mocht bespreken - de taak is toevertrouwd, ook zijn geschrift over de Christelijke liefde aan te kondigen, wordt mij de welkome gelegenheid geboden, de gronden voor die overtuiging aan te wijzen.
Alwie Vitringa's ‘Emanatie-leer’ heeft gelezen, weet, dat door hem in dat boek scheiding gemaakt wordt tusschen de bestanddeelen van het Christendom, zoo als het zich aan ons vertoont in den vorm van de kerkleer. Die bestanddeelen zijn tot deze twee terug te brengen: de liefdeleer van den historischen Jezus en de ideële logos-leer (zie bl. 262). Ten aanzien van de

{==434==} {>>pagina-aanduiding<<}
liefde-leer wordt verzekerd, dat zij datgene is, waarnaar de menschheid lang vruchteloos gezocht heeft. Zij staat lijnrecht over tegen het beginsel der rechtvaardigheid, waarop de grootste der heidensche wijsgeeren, Plato, aandringt; dit beginsel wordt door haar omvergeworpen. Haar eigen voortreffelijkheid en verhevenheid blijkt uit de beschrijving, die de schrijver van haar geeft: anderen eindeloos vergeven; voor zich zelven niets willen zijn en voor den naaste alles; zelf steeds de minste onder allen willen wezen, liever alles verdragen dan één liefdelooze handeling verrichten (bl. 264).
Bracht de aard van het onderwerp mee, dat de schrijver in zijn Emanatie-leer langer bleef stilstaan bij de ideële logos-leer, het tweede hoofdelement van het christendom, - zijn nu verschenen boek over de christelijke liefde, levert het bewijs, dat hij zijn oog niet afgewend heeft van het eerste hoofdelement. Als vrucht van den voortgezetten arbeid ligt een boek van circa 400 bladzijden voor ons. Dat boek maakt wel met het voorafgegane een geheel; doch het staat ook op zich zelf. Dit laatste is het gevolg van de wijze, waarop de schrijver zich de vraag gesteld heeft. Zijn geest was bezig met de overpeinzing van 't geen allengs duidelijker hem gebleken was het eigenlijke wezen van het Christendom te zijn. Dat dit de liefde en niets anders dan de liefde is, lijdt geen twijfel. Doch begrijpelijk is het, dat iemand, die zoo goed bekend is met de stelsels der wijsgeeren uit vroegeren en lateren tijd, als dit met den heer Vitringa het geval is, en voor deze zooveel belangstelling aan den dag legt, zich niet kon te vreden stellen met een onderzoek naar het wezen en de bron van de liefde, zonder na te gaan, of de liefde niet reeds in de stelsels van voor-christelijke wijsgeeren en godsdienststichters een min of meer aanzienlijke plaats inneemt. Bovendien: men zou zich zeer vergissen, als men den heer Vitringa, ter wille zijner voorstelling van het wezen des christendoms, op een lijn meende te moeten plaatsen met de oppervlakkigen en onnadenkenden, die op ruwen of gemoedelijken toon zonder ophouden beweeren: ‘'t komt maar aan op liefhebben!’ Wel spreken zij een waarheid uit; maar in hun mond is dat woord niet langer een waarheid. Want twee dingen zijn hier op te merken, vooreerst: dat de meesten van hen, die aldus spreken, niet of in zeer geringe mate liefhebben; en ten tweede: dat het wegvallen van de bijvoeging: ‘in den godsdienst’ achter: ‘'t komt

{==435==} {>>pagina-aanduiding<<}
maar aan,’ duidelijk leert, dat voor hen het ontzaggelijke en eerbiedwekkende verschijnsel, dat wij godsdienst noemen, en dat op 't allerinnigst samenhangt met de edelste en beste adspiratiën van 's menschen hart, een verborgenheid is, zoo goed als niet bestaat. De schuld van 't een en ander komt, volgens sommigen, geheel ten laste van de moderne theologie en de door haar gewekte moderne richting in de gemeente. Doch dit is ten eenemale onjuist. De moderne theologie is een noodwendig verschijnsel; de ontwikkelings-gang der wetenschap heeft haar te voorschijn geroepen. Wie dat niet erkent, heeft, zoo hij gestudeerd heeft in de theologie, niet goed gestudeerd, en zoo hij niet gestudeerd en niet nagedacht heeft over deze dingen, in zijn verblindheid de straf te zien voor het zich bemoeien met zaken, waarvan hij geen verstand heeft. Maar dit daarlatende, wijs ik er op, hoe de afwezigheid van gevoel voor godsdienst op te merken valt en opgemerkt wordt bij degenen, die de meest orthodoxe beschouwingen zijn toegedaan. Vele woordvoerders der orthodoxe richting betreuren het luide, dat er in de gemeente zoo weinig geestelijk leven is. En die klacht is waarlijk niet ongegrond. Ik wenschte wel, dat zij, die haar uit volle overtuiging aanheffen, zich eens den tijd gunden, om ernstig na te denken over de vraag: of het verband tusschen geestelijk leven en theologische richting wel zoo onlosmakelijk is, als zij meenen, die alle heil verwachten van reconstructie der leer en der kerk naar haar bepalingen? Hoe op die vraag het antwoord moge uitvallen, een ding is zeker, dat het aan het licht getreden ziekte-verschijnsel met alle macht moet bestreden worden. Indien maar de geestdrift, waarmee wij ten strijde trekken, ons oog niet verblindt, en wij niet vergeten, dat niet altijd, zelfs niet onder het uitspreken van oppervlakkige spreuken de mond ten volle weergeeft, wat er in het hart omgaat. Zoo iemand, dan is de heer Vitringa verre verheven boven de
onnadenkendheid, waaraan zij vaak lijden, die de liefde op den troon zetten. De door mij herinnerde definitie van de liefde, door hem in ‘de Emanatie-leer’ gegeven, bewijst dit voldoende. En zijn nieuwe boek is in zijn geheel daar, om mij in het gelijk te stellen. De geachte schrijver staat wel degelijk - naar het oordeel van sommigen misschien te lang - stil bij den godsdienst. En 't geen hij er van zegt leert ons, dat de gewaarwordingen en aandoeningen, de adspiratiën en begeerten, die den godsdienstigen

{==436==} {>>pagina-aanduiding<<}
mensch - d.i. naar een geliefkoosde uitdrukking onzer dagen: de mensch in de beste oogenblikken van zijn leven - doorstroomen, hem niet onbekend zijn. Hij vat zijn onderwerp, uit dat oogpunt beschouwd, op. Hij zal schrijven niet maar over de waarde en de verhevenheid der liefde; hij zal haar lof niet bezingen in woorden, ontleend aan vroegeren of lateren tijd. Neen! hij zal de liefde beschrijven, als het wezen van godsdienst, als zijn zaligmakend en verzoenend vermogen, dat vermogen, waardoor de mensch der eindigheid en de mensch der oneindigheid met elkander in overeenstemming worden gebracht.
De eerste volzin van het boek over de liefde is de aloude vraag: wat moet ik doen om zalig te worden?
Het is voor de kennis van het doel, dat door den auteur beoogd is, en van het standpunt, waarop hij zich bij het schrijven van zijn boek geplaatst heeft, noodig, dat wij de beteekenis leeren verstaan, die door hem aan die vraag wordt gegeven. ‘Overal’ - dus schrijft hij eenige regels verder - ‘waar rede en gemoedsleven ontwaakten, drong zich met onwederstaanbare kracht het besef op: het kan mijne eenige bestemming niet zijn in deze vergankelijke wereld vergankelijke dingen tot stand te helpen brengen en dan tot stof te vergaan. Den mensch wacht steeds: volmaking. Maar het arbeiden aan deze geestelijke ontwikkeling is vaak zoo geheel in strijd met onze stoffelijke belangen. Die hier al zijne aandacht er op bepaalt, al zijne krachten er aan wijdt, om zich - wij gebruiken een populairen term - tot den hemel voor te bereiden, de bespiegelaar, de mysticus, is een slecht burger dezer aardsche maatschappij. De maatschappij, die geen onnutte leden kan gebruiken, laat hem, die geen deel neemt aan het algemeene streven naar welvaart en vooruitgang, met regt aan zijn lot over.
Hoe? zijn er dan twee doeleinden, waarnaar de mensch moet streven? Het eene: pligtmatige bezorging onzer eigene stoffelijke belangen en van die der maatschappij, waarvan wij leden zijn; het andere: opoffering van alle stoffelijke belangen voor het Koningrijk der hemelen? Moet de mensch tusschen beiden het een kiezen en het andere uit het oog verliezen? - Maar dan is hij òf hier op aarde, òf hij wordt hiernamaals ongelukkig. - En toch, de mensch kan niet, in tegenspraak met de harmonie der schepping een wezen zijn, welks bestemming op aarde het jammerlijke lot is van den slaaf, die twee heeren moet dienen.’

{==437==} {>>pagina-aanduiding<<}

Deze regels geven duidelijk genoeg te verstaan, dat de schrijver het oog gevestigd heeft op den strijd tusschen de lagere en hoogere natuur der menschen, tusschen lust en plicht. ‘Van de oplossing der vraag: hoe men tegelijk God en de wereld zal dienen, hangt alles af - zoolang dit punt niet is uitgemaakt, wordt de mensch òf een beschaafd dier, òf een monnik, òf hij wordt nu eens naar deze dan naar gene zijde geslingerd, zonder ooit naar vaste beginselen te handelen en naar één doel te streven. De tegenspraak in 's menschen wezen, dat hij half engel, half dier zou zijn, moet worden opgelost in een hoogere eenheid, waarbij hij mensch in den edelsten zin des woords, beelddrager Gods in de stof wordt.’ (bl. 203).
Naar het oordeel van den schrijver is die vraag opgelost; die strijd is beslist, en wel door het christendom. Dit aan te toonen is zijn doel, en hij wil er bij bewijzen, dat de oplossing, door het christendom gegeven niet alleen de eenig ware, maar dat zij tevens nieuw en afdoende is. Zulk een bewijsvoering kan alleen langs historischen weg geschieden. Men moet aanwijzen, dat het vroeger beproefde gefaald heeft, dat het falen moest. De schrijver doet dit. Erkennende, dat de vraag naar oplossing gevoeld en uitgesproken is onder schier alle volken, stelt hij zich een grens, door uitsluitend te letten op ‘die tijden en volken, die onmiddelijk invloed hebben (uit)geoefend op de wording van het christendom’ (bl. 3). In aanmerking komen derhalve de Grieken, de Romeinen en de Israëlieten.
Zooveel over het plan van het boek. En nu de inhoud! Indien ik zeide, dat ik er niet tegen opgezien heb, van den inhoud een verslag te geven, zou ik aan de waarheid te kort doen. Het is mij gebleken een moeilijk werk te zijn, zóó moeilijk, dat ik mij heb moeten tevreden stellen met het besluit, slechts het voornaamste te zullen aanstippen. Pleit dit voor den rijkdom van het boek, het bewijst nog iets anders, - iets, waarop ik zal terug komen, en dat dan blijken zal minder in het voordeel van het geschrift te zijn. Voor het oogenblik vraag ik de aandacht van den lezer voor den gang van 's schrijvers redeneering.
Het eerste hoofdstuk handelt over: de grieksche liefde. De stof voor dit hoofdstuk wordt ontleend aan de twee bekende geschriften van Plato: het Gastmaal en Phaedrus. Het eerste is, volgens den schrijver, een in dichterlijke vorm gekleede aan-
{==438==} {>>pagina-aanduiding<<}
beveling der Sokratische leermethode als de eenig dienstige ter ontwikkeling van den mensch; het tweede is een lofrede op de liefde, als het middel om spoedig, zeer spoedig uit de stof verlost te worden en weer ten hemel te stijgen. De liefde doet de verloren vleugelen weder ontkiemen (bl. 33.) Zij wordt opgewekt door het aanschouwen van het schoone; want het schoone is de eenige idee uit de hoogere wereld, welke hier beneden, waar zij zich ook in de dingen vertoont, oogenblikkelijk in 't oog valt (bl. 34.) Onder liefde hebben wij de kracht te verstaan, waardoor vermogens en neigingen, die anders in den geest zouden blijven sluimeren, opgewekt worden en in werking treden (bl. 31). Met het oog op die définitie bespeuren wij, dat de edelste Grieken, een Plato, een Socrates, op de vraag: wat moet de mensch doen om zalig te worden? dit antwoord gaven: er kome vertrouwelijke omgang tot stand tusschen personen, die met de zucht om zich wederkeerig te volmaken bezield zijn. (bl. 41.) Formeel valt er op dit antwoord niets aan te merken. Doch zijn waarde neemt sterk af, als het blijkt, dat het den wijzen Plato alleen te doen is, om het nadenken bij anderen op te wekken. De platonische liefde is gericht op verstand en rede; zij wekt alleen de sluimerende denkkracht op, maar zij richt zich niet tot het andere en hoogere deel van den mensch, tot het gemoed, die geheimzinnige nachtzijde van 's menschen wezen, waaruit vaak, zonder dat we er rekenschap van kunnen geven, de edelste uitingen onzer natuur haar oorsprong nemen (bl. 44 en 43.) Omdat haar doel bespiegeling is en niet het werkelijke leven, de praktijk, is zij onvruchtbaar gebleven voor dat leven. Want hoe groot de waarde van
de platonische wijsbegeerte moge zijn, van haar, die de moeder is van het idealisme, de kracht of de aandrift tot edele handelingen heeft zij niet kunnen geven.
Wil de platonische wijsbegeerte den mensch opleiden tot de bespiegeling, het verdient opmerking - en de schrijver wijdt aan deze opmerking het geheele tweede hoofdstuk van zijn boek - dat na Socrates de bespiegeling verheven wordt tot het hoogste goed. Zij wordt eene zedelijke daad, ja de hoogste. Socrates' verdienste en kracht zijn dan ook daarin gelegen, dat hij de zedekunde tot een hoofdvak van de wijsbegeerte heeft gemaakt (bl. 56.) De wijsgeeren na Socrates hebben zich allen met dit hoofdvak bezig gehouden. Plato en de Peripatetici, de Stoa en

{==439==} {>>pagina-aanduiding<<}
de Epikureërs, zij allen wagen zich aan het schetsen van den ideaal-mensch. Al die ideaal-menschen hebben één karaktertrek gemeen. Deze wordt aangeduid in de volgende stelregels: als de mensch de gewone maatschappelijke deugden heeft leeren betrachten, dan is het hem geoorloofd, zich aan het praktische leven te onttrekken en zich geheel en onverdeeld aan de bespiegeling te wijden. Het leven der afgetrokken bespiegeling is het hoogste en volmaaktste levensdoel, dat elke wijsbegeerte zich kan denken (bl. 59.). Alzoo tweeërlei deugd, een lagere en een hoogere. De eerste is bij Plato: rechtvaardigheid; bij Aristoteles: de gulde middelmaat, het vermijden van alle uitersten; bij de Stoïcijnen: een lijdelijk lid zijn van het lichaam van den staat; bij de Epikureërs, in wier stelsel het onderscheid niet meer streng is: het najagen van een kalme, rustige gemoedsgesteldheid. In ieder der vier stelsels ziet zich de wijze de taak aangewezen, om zich te verheffen boven het lage standpunt der vulgaire menschen, om dan straks dezen tot zich op te heffen. Zinrijk is Plato's mythe van de geboeiden in de grot. De wijze van Aristoteles is opgeklommen tot de aanschouwing van de waarheid; zijn verstand en rede zijn volkomen ontwikkeld; zijn kennis berust op wisse gronden. De wijze Stoïcijn heeft afstand gedaan van alle belangstelling in het individueele; zijn persoon verzinkt in het geheel van de kosmos; zijn wil is volkomen in harmonie met den wil van het noodlot, dien der wereldorde. Daartoe moet de mensch kennis hebben van de wereldwet. Heeft hij zich die kennis eigen gemaakt, dan is hij in het bezit gekomen der absolute deugd; hij staat ver boven de dwazen, die meenen zich te kunnen of te moeten verzetten tegen den loop der dingen. De wijze van Epikurus had het geluk te zoeken in de beteugeling der vrees. Ook hem geeft ontwikkeling van verstand kalmte van ziel, omdat vrees alleen het gevolg is van onkunde en domheid.
Al deze stelsels hebben dit tegen zich, dat daarin het hoogste goed wordt verwacht van kennis, verkregen ten gevolge van verstandsontwikkeling. Zeer te recht brengt de schrijver ten hunnen aanzien de waarheid in herinnering, dat het goede te weten iets geheel anders is dan het goede te betrachten. En om dit laatste is het toch te doen. Bovendien bedoelt in ieder van deze stelsels - in dat van Plato het minst - de wijze zich zelf. De mensch wordt geheel tot zich zelv' bepaald; hij ont-
{==440==} {>>pagina-aanduiding<<}
vangt den raad, om veel te leeren kennen en veel te leeren begrijpen, opdat hij zich zelv' volmake.
Nadat de schrijver dus het oordeel over den geestesarbeid der oude wijsgeeren heeft opgemaakt, staat hij even stil bij de vraag: of dat oordeel niet te hard is. Er is immers, zegt men, zooveel echt christelijks in de schriften der ouden (bl. 84). En hier spreekt de schrijver met een woord over vergelijkende godsdienststudie, deze hoog stellende, maar waarschuwende tegen het maken van verkeerde gevolgtrekkingen. Max Müller, C. Martha verblijden hem met hun geschriften, E. Havet bedroeft hem door zijn werk: le Christianisme et ses origines, omdat uit alles blijkt, dat het dezen te doen is, om afbreuk te doen aan de hooge achting, die de godsdienst, dien wij belijden, onder ons geniet (bl. 89). Verder herinnert de schrijver, hoe natuurlijk het was, dat het Christendom, dat de beschaafde wereld intrad zonder dogmatiek, als een nieuw beginsel, veel overnam uit de godsdiensten der zeer ontwikkelde volken. Daarenboven: 's menschen natuur gaat altijd boven zijn leer. Al verdienen de stellingen der wijsgeeren als zelfzuchtig te worden veroordeeld, 't is gansch niet vreemd, dat die wijsgeeren zelven nu en dan edele gedachten uiten. Doch wil men juist leeren oordeelen over de waarde van een of anderen godsdienst, dan lette men op 't geen er door tot stand is gebracht in de wereld. Geen godsdienst en geen stelsel van wijsbegeerte hebben nog datgene te weeg gebracht, wat door het Christendom is gewrocht. Als het eene waarheid is, dat het de grìeksch-romeinsche beschaving in haar geheel heeft overgenomen, dan heeft het met diezelfde middelen, welke Grieken en Romeinen niet voor het diepste zedelijke verval hebben kunnen behoeden, wonderen onder zijn belijders teweeggebracht. De rechten der vrouw heeft het doen erkennen, de slavernij heeft het afgeschaft, filantropische instellingen van allerlei aard heeft het doen verrijzen; de lagere volksklassen beurt het meer en meer uit hare onwetendheid op. Het maakt, dat men den oorlog
als een gruwel begint te beschouwen; weldra zal het de doodstraf doen afschaffen (bl. 93). De schrijver komt nu tot de vraag: welke de kracht en het beginsel is, waarin het eigenaardige en karakteristieke van het Christendom bestaat.
Aan het gedeelte van het boek, waarin het antwoord op die vraag wordt meegedeeld, gaat een hoofdstuk vooraf, getiteld:

{==441==} {>>pagina-aanduiding<<}
psychologische verklaring. Het dient ter voorlichting van die lezers, die niet op de hoogte zijn van het onderscheid tusschen verstand, rede, gevoel en gemoed, maar tevens ter inlichting van allen omtrent de begrippen, die de schrijver aan deze woorden verbindt. Zoo is het niet onbelangrijk te weten, dat de schrijver een voorstander blijkt te zijn van het onmiddelijk gevoel. Hij is van oordeel, dat er sommige zaken zijn, waarvan de mensch onmiddelijk gevoelt: ze zijn schoon of goed. Uit de bron van het gemoed laat hij ook het godsdienstig gevoel voortvloeien. Alle bewijzen voor het bestaan eener hoogere, bovenzinnelijke wereld zijn, zegt hij, ijdel. In gemoede zijn wij overtuigd van Gods aanwezen, van onze onsterfelijkheid, enz. Het gevoel en het gemoed worden in werking gesteld door zinlijke waarneming.
Tusschen denken en gevoelen bestaat verband. En wel een zeer innig. Elke gedachte wekt een gevoel op, en elk gevoel gaat gepaard met een gedachtenreeks (bl. 107). Doch nu eens voert het verstand, dan weder het gevoel den boventoon. Dit hangt af van de werkzaamheid van den wil, een derden stroom, die niet alleen nevens de beide andere (denken en gevoelen) gestadig voortvloeit, maar die geen oogenblik er van afgescheiden is (bl. 108). De beide polen in alle bewuste uitingen van den wil zijn: zelfzucht en liefde. Zelfzuchtig is het gemoedsleven, als het voortvloeit uit het streven van den mensch, om zelf zalig te worden en uit de geneigdheid: slechts gelijkgezinden als kinderen Gods te beschouwen. Dat zich terugtrekken van het zedelijk en godsdienstig gevoel in zich zelf, weet de schrijver met geen beteren naam te bestempelen dan met dien van mystiek (bl. 113) Tegenover de mystiek van het gemoedsleven staat de liefde, bij Plato het streven naar ontwikkeling van het denkvermogen, bij anderen de geestelijke Eros, bij Christus het streven om het gemoedsleven van anderen te doen ontwaken, de christelijke Agape.
Het eigenlijke wezen van den mensch is het gevoel en het gemoed. Wanneer uit de geheimzinnige diepte des gemoeds het godsdienstig gevoel, de hoop op onsterfelijkheid, het geloof aan een geestelijke wereld, het bewustzijn van zedelijk goed en kwaad te voorschijn treedt, dan is de mensch nog iets anders dan een hooger georganiseerde diersoort. In het gemoed glimt de vonk van het vuur, dat Prometheus aan de goden ontstal, de vonk, die het licht der rede ontsteekt en het vuur

{==442==} {>>pagina-aanduiding<<}
der liefde voor al wat schoon en edel is in de borst doet branden. Door het gemoed, niet door de rede, is de mensch onmiddelijk met de godheid verbonden (bl. 120).
De fout der oude wijsgeeren bestond vooral hierin, dat zij niet rekenden met de eischen van het gemoed. Het was hun echter niet mogelijk, aan die eischen het stilzwijgen op te leggen. Ook de oude wereld heeft ons de uitingen te vertoonen van haar gemoedsleven. Zij heeft haar godsdienst gehad en naar de voorschriften van dien godsdienst heeft ook zij de handelingen van haar leven trachten in te richten. Doch wat leert ons nu de geschiedenis ten aanzien van het gemoedsleven? Zij leert ons, dat het altijd mystiek was. - De schrijver levert het bewijs hiervoor in het vierde hoofdstuk, dat getiteld is: mystiek bij Grieken en Romeinen. Het eerst worden vermeld: de mysteriën van Eleusis, wier symbolische handelingen zich vast knoopten aan de liefelijke mythe van Persephone en Hades; dan de geheimzinnige dienst der Kabiren op Samothrace, de mantiek (waarzegkunst), eindelijk de Pythagorëers. Wat dezen geweest zijn, is onzeker. In veel lateren tijd, toen de bloeiperiode van de mystiek was aangebroken, is het leven van Pythagoras beschreven door Janblichus en Porphyrius Dit leven moet op een lijn worden geplaatst met Philostratus' levensbeschrijving van Apollonius van Tyana. Pythagoras en Apollonius worden geteekend als het ideaal van den mysticus.
Van al deze pogingen was het resultaat geen ander dan dit: het bleek, even als bij de verstands-moraal der wijsgeeren, dat de hoogere bespiegeling ook hier onvereenigbaar was met het dagelijksche leven. Ook hier werd de mensch in twee verschillende wezens gedeeld: in een gewoon burger en in een bespiegelenden mysticus (bl. 155). De edelsten en besten maken hierop geen uitzondering Seneca heeft gulden woorden nagelaten, maar in het wezen der zaak kweekt zijn leer zelfzucht. Alles is ingericht op de veredeling van eigen gemoed, en alles loopt uit op wereldverachting en een ziekelijke geringschatting van den dood. De Mystici begonnen het zelf in te zien; als correctief prezen zij aan: liefde voor de menschheid. Doch dat is een holle klank, een abstrakt begrip. Geen uitzondering maakt Epictetus, de man, die door Celsus aan Origenes wordt voorgehouden, als een uitnemender dan de Christus. Onloochenbaar is het, dat Epictetus schoone woorden heeft gesproken, en ge-
{==443==} {>>pagina-aanduiding<<}
dachten heeft geuit, die ons telkens herinneren aan Christus' woord. Doch ook bij hem geschiedt alles, tot zelfs de zelfverloochening toe, om één doel: zielsrust (bl. 173). Ten laatste richt de schrijver de aandacht op Marcus Aurelius, wiens zedekundig handboek door hem genoemd wordt de zwanenzang van de in godsdienst veranderde leer der harde en trotsche Stoa. Hij noemt het een schoon boek, welks inhoud kan saamgevat worden in dezen raad: vervul uw plichten jegens de menschheid, zonder aan u zelven te denken, en sterf dan, zonder dank te vragen en zonder hoop op loon (bl. 179). Bij dezen Keizer is de zelfzucht schier geheel overwonnen. Doch, zegt de schrijver, zijn moraal is niet de zedekunde voor de menschheid. 't Zijn veeleer kreten der wanhoop, door een edele ziel geslaakt, die in 't midden eener wereld, welke aan den eenen kant zich zelve zoekt te dompelen in een zee van genot, en, aan den anderen kant, zich in een zelfzuchtig mysticismus terugtrekt, zich zelve de vraag
voorlegt: wat is dan toch mijn levensdoel? (bl. 181). Marcus Aurelius is zonder hoop. En alleen hoop doet leven.
De schrijver noemt de zedekunde van Seneca, Epictetus, M. Aurelius gemoedelijke zedekunde, die beter is, en meer invloed oefenen kan dan 't geen men het volk voorhoudt in de met wonderverhalen opgevulde levens van Apollonius, Alexander, Ananias en Simon. Geenzins echter had de uiting van het gemoedsleven daarin haar laatste woord gesproken. Haar wachtte nog een wetenschappelijke bewerking in den arbeid der Neo-Platonici. Dezen onderscheiden weder tusschen een lagere en hoogere levensrichting, evenals dit eertijds de wijsgeeren hadden gedaan. Hun voornaamste woordvoerders, de hoofden der sekte, Plotinus en Porphyrius dankten hun wijsheid aan de Emanatie-leer. Overeenkomstig die leer beschouwden zij den mensch als een tijdelijke openbaring van het hoogere wezen der dingen, wiens bestemming het is, zich verder terug te trekken in zijn hooger beginsel. En zoo moet het doel zijns levens zijn: die hereeniging zoo spoedig mogelijk te bewerkstelligen (bl. 213). Door een zelfmoord? Wie op die wijze een einde aan zijn leven maakt stelt zich aan de bijna wisse kans bloot, om na den dood nog dieper te zinken en tot een orde der natuurwezens af te dalen, waarin hij nog veel afhankelijker zal zijn van de wetten der stof. De mensch moet zich in dit leven zooveel mogelijk aan de zinnelijkheid onttrekken. Daartoe is het niet genoeg, dat hij de gewone maat-
{==444==} {>>pagina-aanduiding<<}
schappelijke, de politische deugden beoefent; hij zoeke zijn heil in zuiveringen en reinigingen, hij keere in tot zich zelven, hij worde een schouwer! In dien toestand van schouwen zullen de ‘Ahnungen’ des gemoeds tot volkomen helderheid en zelfbewustzijn komen. Die toestand vangt aan, als de mensch gevoelt, dat hij geraakt is tot een soort van geestelijken waanzin. De hoogste trap van waanzin is die der verrukking of ekstase. Alsdan wordt de mensch in zijn oorspronkelijke eenheid hersteld. In het maatschappelijke leven vervalt hij wel weder in twee wezens, doch leeft hij rein, dan zal het hem licht
vallen, zich bij herhaling in dien toestand te verplaatsen (bl. 222).
Behalve het tweeslachtige, dat uit het laatst herinnerde blijkt, is verachting van gewone maatschappelijke en menschelijke belangen, een onpraktiesch en ongeduldig streven naar het hoogere het doodend kenmerk dezer zienswijze. Licht verklaarbaar is het ook, dat zij later ontaardde in allerlei ziekelijks, zelfs in bedrog. Er ging dus weinig verloren, toen Keizer Justinianus in 529 bij edict de grieksch-romeinsche philosophie ophief.
Het goede van die wijsbegeerte was toen overgegaan in het christelijk stelsel. De schrijver drukt deze waarheid zeer sterk uit, als hij verklaart: voor een groot, zeer groot deel is onze theologie, wijsbegeerte, wetgeving, letterkunde een kolossaal plagiaat (bl. 229). Maar naast dat woord staat dit andere: het Christendom, d.w.z. het - ik had haast geschreven: Christelijke christendom - christendom van Jezus is niet de samenvatting van 't geen in de heidensche wereld aanwezig was. De resultaten van den geestesarbeid dier wereld zijn niet schitterend. ‘Het streven, om door verstandsbespiegeling God te naderen, gaat te gronde in de paradoxen van de Stoa. De poging van het gemoed om zich met God te vereenigen eindigt in zelfzuchtige mystiek en in 't gewaande bezit van bovenmenschelijk wondervermogen. De volksgodsdienst, de oorspronkelijk reine vereering van natuurkrachten en van edele afgestorvenen, loopt uit op dienst der zinnelijkheid, op grof bijgeloof. De koele, zich aan hoogere neigingen onttrekkende beschouwingswijze der Epikureërs, die er naar streefden den mensch van bijgeloovige vrees te verlossen, eindigde in ongeloovige spotternij’ (bl. 231). Die verschijnselen herhalen zich nog; doch: hoe komt het, vraagt de schrijver, dat onze beschaving niet als die der Grieken veroudert en verzwakt, maar steeds jong blijft? En het antwoord

{==445==} {>>pagina-aanduiding<<}
luidt: onze maatschappij is verchristelijkt. Het Christendom heeft een nieuw, levenverjongend beginsel aan het aanwezige toegevoegd. Vanwaar kwam het? Uit het joodsche element, dat zich bij de heidensche gedachtenwereld voegde? - Het volgende hoofdstuk is getiteld: mystiek bij de Israëlieten.
Het vangt aan met de opmerking, dat wel de Israëlieten geen wijsgeeren hebben opgeleverd, maar dat hun profeten toch ook mannen waren, die zich trachtten te verheffen boven de zinnelijkheid. De stelling, dat er bij de Israëlieten geen wijsgeeren waren, is daarom met zooveel ingenomenheid begroet en met zooveel volharding verdedigd, omdat men ze bij het volk der openbaring, gelijk men Israël noemde, niet verwachtte. Met die beschouwing van Israël heeft de schrijver geheel gebroken; het zegt alles, dat hij zich geheel aansluit bij het uitmuntende werk over Israëls godsdienst, dat Prof. Kuenen bezig is te voltooien. Israëls eigenaardigheid wordt op deze wijze beschreven: ‘Die zijde van het gemoedsleven, welke zich openbaart in kinderlijk vertrouwen op het goddelijke wezen, waarvan de geest een duister bewustzijn in zich omdraagt, een geloof, dat bergen verzet, een hoop, die steeds den blik naar boven houdt gerigt - ziedaar gemoedseigenschappen, waardoor de Israëlietische natie misschien boven alle volken der aarde uitmunt. In dat gemoedsleven is de sterke zijde van hunne profeten, - dàt bezielt de snaren hunner lierdichters, dât spreekt uit hun traditiën, dàt heeft tot op den dag van heden hun nationaal karakter te midden van verleiding en vervolgingen ongeschonden bewaard. Op dat veld zal zich dus hunne hoogere levensrichting, zoo vaak zij zich boven de maatschappelijke plichtenleer verheft, bewegen’ (bl. 238).
Wat hebben de profeten gedaan ter oplossing van de vraag naar de levensrichting, die zich boven het tijdelijke en maatschappelijke leven verheft? - De Grieksche wijzen, geleid door hun geloof aan 's menschen onsterfelijkheid, gaven op die vraag een veelzins verheven antwoord. Zij gingen zelfs zoover, dat hun raad verwaarloozing van de tijdelijke belangen ten gevolge had. Bij de profeten nu ontdekken wij van het geloof aan 's menschen onsterfelijkheid geen spoor. Zij kennen geen hooger ideaal dan de toekomst van het Israëlitiesche volk. Hun zedeleer is het eudaemonisme geenzins te boven gekomen. Toch blijft hun optreden een merkwaardig verschijnsel, vooral door

{==446==} {>>pagina-aanduiding<<}
hun bovenzinnelijk godsbegrip (bl. 253). Dit godsbegrip werd het eigendom van het volk eerst na de babylonische ballingschap. Toen werd de godsdienst van Israël ontdaan van zijn zinnelijk karakter. De invloed der priesters begon daardoor af te nemen; in hun plaats kwamen geleerden, schriftgeleerden, rabbis. De schrijver verhaalt 't een en ander van hun werkzaamheid ten aanzien van de Thorah, Mischnah en Talmud, en staat een oogenblik stil bij de overeenkomst, die menigeen heeft meenen te vinden tusschen de uitspraken van den Talmud en die van het N.T. De vraag echter is en blijft: wat leeren ons de verschillende richtingen, die door de gewekte belangstelling in den godsdienst onder het volk ontstonden, ten aanzien van de verhouding, waarin 's menschen streven naar het tijdelijke tot dat naar het eeuwige behoort te staan. De Sadducaeërs zijn van oordeel, dat de mensch zich bepalen moet tot het eindige; zij worden door de rabbis vergeleken met de Epikurëers. Zij, die hun streven richtten op het eeuwige waren de Farizaeërs; daar hun zienswijze mystiek was, vervielen zij in al de gebreken, die deze plegen aan te kleven. In haar hoogste ontwikkeling treffen wij de mystieke richting aan bij de Esseners, wier instellingen veel overeenkomst hadden met die der Pythagoreërs. Het blijkt derhalve, dat bij de Joden evenals bij de Grieken, het gemoedsleven eindigt in mystiek. Een dergelijk resultaat levert de beschouwing op van die richting van het Jodendom, die in Alexandrië zoowel de Grieksche wijsbegeerte als de beginselen der bij de Aegyptische priesterkaste te huis behoorende emanatie-leer in zich opnam (bl. 277). De tolk dier wijsbegeerte Philo heeft veel overeenkomst met Plotinus. Ook hij acht den hoogsten toestand van het zijn gelegen in het aanschouwen van het goddelijke; daartoe komt men als de zinnelijkheid is gedood. De mensch trekke zich terug in de afzondering, dan zal het hem gelukken van trap tot trap op te
klimmen tot de volkomenheid. Aanvangende met de hoop, gaat hij van berouw en bekeering tot gerechtigheid, en dan tot geloof, tot zaligheid, tot de aanschouwing der godheid. Alsdan is hij een ingewijde. Heeft hij dan ook lief? zeker; want het hoofdgebod der geheele oude wet is het gebod der liefde. En hier bereidt de schrijver zijn lezers reeds voor op de meedeeling, dat de christelijke liefde, de agape, het nieuwe gebod, het nieuwe en oorspronkelijke beginsel, welks toepassing leidt tot verzoening van den mensch naar de aarde

{==447==} {>>pagina-aanduiding<<}
met den mensch naar den hemel, iets geheel anders is dan 't geen gewoonlijk onder liefde wordt verstaan. Het naast tot de agape nadert de Platonische liefde, maar gebrek aan empirische psychologie en het voorbijzien van de rijkste bron onzer ideën, het gemoed, verhinderden Plato om zijn theorie der liefde ook op het gemoedsleven over te brengen (bl. 290). Wat is dan christelijke agape? - De schrijver is genaderd tot het antwoord op die vraag; hij veroorlooft zich echter nog één oponthoud in de aanwijzing, hoe wij in het boek van Appulejus als donker vermoeden vinden uitgesproken, dat de liefde de eenige redster is van het menschelijk gemoed. Ik bepaal mij tot de opmerking, dat het hoofdstuk, waarin van Appulejus' schoone geschrift schets en verklaring worden gegeven, een der schoonste van het geheele boek is.
Zonder langer verwijl ga ik over tot het laatste en zeker belangrijkste hoofdstuk, dat, waarin de vraag: wat is christelijke liefde? beantwoording vindt. De schrijver leidt die beantwoording in met de opmerking, dat de christelijke liefde niet dat is, waarvoor men haar gewoonlijk houdt, genegenheid jegens God en menschen. Ware zij niets meer, dan behoefden wij waarlijk niet bij Christus ter schole te gaan, maar we konden 't zeer goed met Epictetus of Marcus Aurelius redden (bl. 315). In dat geval bleef ook de onloochenbare invloed van het Christendom op de wereld onverklaard, en ons geloof aan zijn voortreffelijkheid zou een gevoeligen slag krijgen. Immers: het Christendom heeft geen ander levenwekkend en onderhoudend beginsel dan juist het beginsel der liefde. Alle andere beginsels, die men in het Christendom kan ontdekken, waren reeds aanwezig onder de volken, bij welke het is ontstaan en zich heeft uitgebreid. Dit nu wordt breeder aangewezen. Dat er is één God, dat die God onze Vader is dat hij als voorzienigheid over de menschenwereld waakt, dat er een persoonlijk voortbestaan is na den dood, dat alles was geleerd voordat het Christendom in de wereld optrad. Van dat Christendom kan het wezen en de hoofdzaak niet zijn de verzoeningsleer; men heeft haar langen tijd hier voor gehouden, maar het strekt der tegenwoordige protestantsche theologie tot eer, zegt de schrijver, dat zij aan die leer de kracht van het heilaanbrengende beginsel te zijn heeft ontnomen. Zal dan dit het geloof zijn? - Wel is het Christendom bij uitnemendheid de godsdienst van het idealisme, maar Plato was ook idealist, en al wat idealisme is, vindt zijn kracht in

{==448==} {>>pagina-aanduiding<<}
geloof. Ook de eschatologische verwachtingen der christenen kunnen niet genoemd worden de hoofdzaak, het zaligmakend beginsel van het Christendom en evenmin - ik haal letterlijk aan - het nevelachtig leerstuk van den heiligen geest, de drieëenheid, 't heilig Avondmaal, den Doop. Van het Christendom is het Jodendom de moeder, de Grieksch-romeinsche wijsbegeerte de opvoeder; zijn vader is Jezus Christus. Het nieuwe levenwekkende beginsel, waardoor hij de moeder heeft bevrucht, en aan den opvoeder een genialen kweekeling heeft geleverd, is de agape, de caritas, de christelijke liefde, die verschilt van de liefde tot God en den naaste, van de humaniteit der Grieken en Romeinen, van Eros, den levenwekker van het denken, de onverdroogbare bron der wijsbegeerte, de platonische liefde (bl. 338).
Dat iets van zoo praktischen aard, als liefde, het beginsel van het Christendom is, kan alleen hem verwonderen, die niet weet, dat er in het Nieuwe Testament geen kerkleer voorhanden is, en dat de kerkleer ontstaan is met behulp van de wijsbegeerte. Op praktiesch, niet op theoretiesch gebied moet de kracht van het Christendom worden gezocht; het wil den mensch een nieuw levensdoel geven. Welk? - Christus zelf wordt door den schrijver een zedeleeraar genoemd. Ook hij begon met gehoorzaamheid te eischen van de joodsche wet. Al wie haar voorschriften had opgevolgd, mocht staan naar een hooger leven. Duidelijker komt dit nergens uit dan in de ontmoeting van Jezus met den rijken jongeling. Uit dat verhaal leeren wij ook den aard kennen van het hoogere leven, dat Jezus door de zijnen wil verkregen hebben. Het komt tot stand door zelfverloochening; het is een volkomen verzaking van eigen neigingen en lusten. Zoo oordeelen wij, volgens den schrijver, als we alleen de eerste drie Evangeliën raadplegen. Maar dan komen we er niet toe, om in het Christendom iets nieuws te zien. De schrijver verklaart dan ook: ‘de schrijvers der eerste drie Evangeliën hebben den Christus gemaakt tot een mysticus van de gewone soort, tot een van die gemoedslieden, zooals de oudheid en nieuwere tijden er in grooten getale hebben opgeleverd, die al de edele aandriften van een in hooge mate opgewekt godsdienstig gevoel verbinden met de doorgaande ziekelijke neigingen, die aan het eenzijdig gemoedsleven plegen eigen te zijn’ (bl. 357).
Het vierde Evangelie levert geen betere resultaten op. Wel

{==449==} {>>pagina-aanduiding<<}
spreekt Jezus daar van een nieuw gebod, dat hij den zijnen geeft; wel is dat gebod het gebod der liefde, maar dat was geenzins een nieuw gebod. Bij Johannes leert de Christus geen betere zedeleer dan Cicero, Epictetus, Marcus Aurelius, Philo. Wat rest ons, nu de Evangelisten blijken ons niet te kunnen helpen? Kunnen zij het waarlijk niet? Of zou het ook kunnen zijn, dat enkele uitspraken van Jezus, enkele trekken van zijn beeld ons op het vermoeden brengen, dat hun beschrijving ver beneden zijn persoon is gebleven? Zoo is het; door hunne eigene menschelijke idealen schemeren de trekken van een goddelijk beeld (bl. 359).
De schrijver samelt die trekken bijéén. Zij leeren ons, dat de Christus niet was een mysticus. De mysticus heeft een afgesloten kring van ingewijden, Jezus wil zijn Evangelie prediken aan de geheele schepping. Vriendelijk, als van geen mysticus, klinkt zijn woord: Komt tot mij, gij vermoeiden! Zocht de mysticus zijn heil in stille afzondering, Jezus is altijd onder de menschen. Hij is nederig en volstrekt niet zelfzuchtig. Resultaat is: dat wij in Jezus een zedeleeraar zien, bij wien het gemoedelijke element de overhand heeft, en die toch niet in de dwalingen der mystiek vervalt. Daaruit volgt, dat in het praktische leven des Verlossers, in zijne persoonlijkheid, de oplossing gelegen is van het zedekundige vraagstuk, aan welks beantwoording alle wijzen en godsdienstleeraars vertwijfelden: de vereeniging van een gelijktijdig streven naar vervulling zijner tijdelijke plichten en naar de vervulling van 's menschen eeuwige bestemming; eene volkomene harmonie tusschen de beide levensrichtingen, die wij tot hiertoe als onvereenigbaar hadden leeren beschouwen (bl. 364).
De formuleering in woorden van dat zedelijk beginsel danken wij niet aan de Evangelisten, maar aan Paulus. Hij is de apostel der agape, der christelijke liefde. Die liefde bestaat in het doen van al wat goed is. Zij is meer dan de liefde tot den naaste, waarvan zij uitdrukkelijk wordt onderscheiden. Iemand kan, heet het in de bekende lofrede op de agape (1 Cor. XIII) de liefdadigste zijn van allen, en toch de agape niet bezitten. Zij is de kracht, waardoor alles, wat goed is, weldadig in werking treedt. Zij is de kroon, de vervulling aller deugden; zij is de beweegkracht van het geloof. Zij behoort dus te huis op het gebied van den wil.

{==450==} {>>pagina-aanduiding<<}

Paulus, de christelijke Plato, geeft dezen raad: erken, nevens verstand en rede, gevoel en gemoed als het wezen van den mensch. Doe meer: ruim aan het gemoedsleven de eerste plaats in, omdat daar, in dien duisteren hoek des geestes, de vonk der godheid smeult. En pas dan op dat gemoedsleven de liefde toe, zooals Plato haar begreep. Dan hebt gij de christelijke agape. Het arbeiden aan de reiniging en heiliging van den naaste is het eenige middel, om zelf de godheid te naderen, zonder in de dwalingen der mystiek te vervallen Het wissel verkeer van het denken houdt, volgens Plato, de rede gezond; volgens Paulus, is het de wisselwerking des gemoeds, het plegen van zelfverloochening geheel ter wille van den naaste, met het oog alleen op diens volmaking, die het gemoedsleven gezond houdt (bl. 380).
De agape, als nieuw en oorspronkelijk beginsel van het Christendom, geeft eene bevredigende oplossing aan de levensvraag der moraal. De Christus heeft de godsdienst ait den hemel op de aarde neergehaald en hem in het gemeene leven en in de woningen der menschen gebracht.
Het beginsel der agape heeft weldadig gewerkt. Wie die werking wil aanschouwen, hij moet niet letten op den draad van vorstengeslachten, welke in steeds toenemend zedebederf meer en meer verdierlijkend, op de punten van bajonetten en sabels elkander het recht overgeven, om hen, die in het godsrijk koningen zijn, als hun ondergeschikten te behandelen; niet letten op den draad van scholen en geestelijken, die elkanders dogmata overnemen, ze in hun welbegrepen belang verzwarende en verlichtende, om toch maar niet de waarheid te laten zegevieren; dat hij, die de meeste agape bezit, in Gods oog priester en geestelijke is. Hij moet letten op de onafgebroken reeks van hervormers en martelaren, die er naar gestreefd hebben al de edele talenten, die de godheid in elk menschengemoed gelegd heeft, in werking te doen treden. Van het onverderfelijk beginsel der agape gaat de eeuwig jeugdige kracht uit.
Vader, uw koningrijk kome!
Dit verslag van Vitringa's boek is uitgebreider geworden, dan ik mij had voorgesteld. Op de meeste plaatsen heb ik mij bediend van de woorden des schrijvers zelven, omdat ik er veel prijs op stelde, den lezer eene juiste voorstelling te geven van het belangwekkende geschrift. Zoo noem ik het boek en zoo zal ieder het noemen, die het Christendom lief-
{==451==} {>>pagina-aanduiding<<}
heeft, en die bekend is met de geweldige krisis, die het Christendom in onzen tijd heeft te doorworstelen. Wat die krisis heeft veroorzaakt, wil ik hier niet onderzoeken; zeker is het, dat haar gewicht aanmerkelijk verzwaard wordt door de houding, die vele godsdienstleeraars tegenover haar aannemen. Voor hen is, even als voor Rome, onze tijd met zijn wetenschappelijk onderzoek en zijn onbedwingbaar trachten naar klaarheid en waarheid, een tijd van verval en van afval. Luide verheffen zij hun stem en voor aller oog richten zij de banier omhoog, waarop zij als hun strijdleus, de verklaring hebben geschreven: vastgeworteld en gegrond! Waarin? vraagt gansch een menigte. En hun antwoord luidt: in de onfeilbare waarheid Gods, ons overgeleverd in het woord zijner openbaring. Ziedaar een antwoord, dat gekenmerkt wordt door een groote mate van duidelijkheid. Het is even verstaanbaar, even tastbaar als de bewering der Roomsche kerk, het is een gelijk beroep op de onfeilbare waarheid, den mensch van buiten overgeleverd. Doch zulk een beroep heeft geen waarde hoegenaamd. De leerstellingen, die ons gezamenlijk als het Christendom worden voorgehouden, die men wil, dat wij zullen aannemen als onfeilbare waarheid Gods, waarin wij vastgeworteld en gegrond kunnen zijn, die leerstellingen zijn niet eens waarheid. Haar inhoud danken zij volstrekt niet aan eene onmiddelijke openbaring van de zijde van God. Het geloof aan zulk eene openbaring maakt een deel uit van het geloof, dat die leerstellingen tot zijn voorwerp heeft. Dat geloof nu is voor goed ondermijnd; het kan nog een tijd lang worden voorgestaan en in wezen gehouden
door opzettelijk en moedwillig loochenen van 't geen wel waar is, door de kunstgrepen van de op het gebied der kerk overgebrachte diplomatie, door het woest geweld en de brutale kracht eener numerieke meerderheid, het zal ten laatste vallen en reddeloos verloren zijn. Wat geeft mij recht tot die stoute verzekering? Dit: dat de leerstellingen, die het voorwerp van het geloof heeten te zijn, haar inhoud danken aan de wijsbegeerte der grieksch-romeinsche wereld. Die wijsbegeerte heeft na den val van het romeinsche rijk tal van ontwikkelings-toestanden doorloopen. Het denken heeft niet stil gestaan; maar wel verre van geraakt te zijn tot een oplossing der vraagstukken, waarvan de oplossing reeds door de Grieken beproefd is, heeft het denken in onzen tijd zijn schoonste en meest zekere triumfen te zien in de overtui-
{==452==} {>>pagina-aanduiding<<}
ging, dat sommige dier vraagstukken van zelf opgelost zijn bij de veranderde en gezuiverde wereldbeschouwing, en dat andere voor geen oplossing vatbaar zijn, en dus niet langer de aandacht verdienen van een redelijk mensch. Het vermeerderd weten heeft de grenzen van het gebied van het weten zelf afgebakend. Is het nu zoo gelegen met de vraagstukken der wijsbegeerte - en het is daarmede zoo gelegen - dan is het Christendom òf bestemd, om met die vraagstukken te verdwijnen, òf bestemd, om zelfstandig zijn leven voort te zetten, nadat het van die vraagstukken is losgemaakt. Dit laatste is alleen dan mogelijk als het daartoe bij machte is, m.a.w., als het, ontdaan van de dogmatische stellingen, waarmeê het gaandeweg nauw is verbonden, substantie genoeg overhoudt, om zijn ontzaggelijke roeping in de wereld te kunnen vervullen. Dit is het juist, wat in twijfel wordt getrokken. Mannen van confessioneele en orthodoxe richting schimpen voortdurend op een bevrijding van het Christendom uit de dogmatische banden, 't geen in hun oog ontluistering, ja vernietiging is van het Christendom. En - ik had bijna geschreven o! wonder, maar ik
bedenk mij bij tijds - zij worden in het gelijk gesteld door diegenen, die met het Christendom volstrekt niet op hebben, maar naar wier schatting niets zoo belachelijk is als zuivering van Jezus' godsdienst in bovenaangewezen zin. Hun klinkt het woord: godsdienst als een verouderd woord in de ooren; hoogstens heeft de godsdienst voor hen nog beteekenis als historisch verschijnsel, dat zij willen beschouwen, ontleden, maar waaraan zij geen plaats kunnen toekennen onder de dingen, die een toekomst hebben. Zoo heeft onlangs Flanor in den Spectator het Roode Kruis durven toewenschen, dat het volvoere in de wereld, wat aan het Kruis van Golgotha mislukt was.
Tegenover zulke verschijnselen en feiten kunnen wij niet anders dan het woord herhalen, waarmede onlangs een duitsch schrijver zijn boek besloot. ‘De godsdienst is in gevaar!’ roept hij uit. En hij voegt er bij: ‘De dood aan alle dogmata, aan allen klerikalen invloed! Redt den godsdienst!’ Wie daaraan wil meêwerken, moet meê ten strijde trekken tegen de ontzagwekkende macht der onwetenheid. In onzen tijd vertoont zij zich op meer dan eene wijze. Hoe beheerscht zij een groot deel der Roomsche geestelijkheid, wier hoofd zich op de meest naïeve wijze tooit met de kroon der onfeilbaarheid, en op 't zelfde

{==453==} {>>pagina-aanduiding<<}
oogenblik de meest ongchoorde onwaarheden den volke verkondigd; wier leden hier en daar ten aanzien van andersdenkenden stellingen verkondigen, die niet altijd op zulk eene gevoelige wijze, als thans op Frankrijks bodem door het naaldgeweer der Pruisen geschiedt, die toch eens duidelijk en onwederlegbaar zull en blijken onwaar te zijn. - Kunnen wij gerust zijn ten aanzien der protestantsche leeraars? Ongaarne vel ik in het algemeen een oordeel; maar als iemand, in de eenvoudigheid zijns harten, doch toegerust met de meest mogelijke mate van wetenschap kon vernemen wat er op één zondag langs de wanden der kerkgebouwen ruischt of davert, wat er in ééne week wordt meegedeeld aan kinderen en bijna volwassenen, als dezen ter catechisatie zijn saamgekomen, als dezelfde persoon onzichtbaar de woorden kon opvangen, die hier of daar in hooger onder wijs ten onzent over godsdienst en Christendom worden gesproken, zou hij geen reden hebben, om te vertwijfelen aan de toekomst van den godsdienst, als die alleen te wachten was van de werkzaamheid der kerk?
Er zijn er die beweren, dat vermeerdering van kennis niet noodzakelijk toeneming van godsdienst veroorzaakt. Wat die bewering wil, is mij niet duidelijk. Het komt mij voor, dat zij zich ter verwering opmaakt naar een punt, dat niet aangevallen is. Immers: waarover loopt het geschil, of liever: van waar dreigt het gevaar? Van niets anders dan van de zijde der kennis. De menschen weten tegenwoordig meer dan vroeger; hun nadenken is gewekt; hun verstand is gescherpt. In dagbladen en geschriften, die in veler handen komen, uit zich een geest, welke doortrokken is van de wetenschap van onzen tijd. En zij, die van die wetenschap de rijpe vruchten plukken, zij hebben het recht te eischen, dat degenen, aan wie de belangen van godsdienst zijn toevertrouwd, het gevaar van hen zullen afwenden. Bovendien is het een dwaling te meenen, dat de vraag: is het waar of niet? van geen belang is. Ik weet wel, dat er zeer veel godsdienstzin kan wonen in harten van menschen, wier hoofden niet helder zijn. Maar in tijden als de onze, waarin een andere grondbeschouwing, dan die, waarop de kerkleer rust, terrein en aanhangers vindt, en die aanhangers de wapenen in de hand geeft, om te strijden zelfs tegen den godsdienst, in zulke tijden moest aan de vraag: waarheid of niet? alle gewicht worden toegekend. Het is daarbij

{==454==} {>>pagina-aanduiding<<}
niet te doen om allen aan dezelfde zijde te brengen; dat is eene overweging, die daarom aan de voorstanders van wetenschap en godsdienst wordt toegedicht, omdat zij onlosmakelijk verbonden is met het streven hunner tegenstanders. De veroordeelde en als iets schadelijks voorgestelde eenvormigheid is een zaak van zeer ondergeschikt belang. Het is me volstrekt onmogelijk, aan de quantiteit van de aanhangers mijner denkbeelden te denken, nu ik alle aandacht moet wijden aan de qualiteit dier denkbeelden zelve. Wij laten het dreigen en waarschuwen, het organiseeren van de legermacht geheel over aan de mannen, die, gelukkig in het bezit hunner vermeend onfeilbare stellingen, niet denken, niet schiften en scheiden, geen angst en geen strijd kennen dan alleen wegens de vraag: hoe ze 't best hun positie zullen handhaven. Wij stellen in plaats van al die overleggingen deze vraag: waar of niet waar?
Waar of niet waar? dus luidt de vraag van onzen tijd. En het wordt tijd, dat die vraag ernstig ter harte wordt genomen. Meer nog: dat ieder, die daartoe het vermogen heeft, van zijn gevoelen doe blijken. De zaak, waarover het geschil loopt, is voor de geheele menschheid van belang. Want het is de zaak van godsdienst en zedelijkheid. Deze twee goede engelen geleiden de menschheid in het rechte spoor. Als deze zich aan hun geleide onttrekt, dan dwaalt de menschheid af. Dan - doch de ontzettende gebeurtenissen van den dag spreken luider dan eenige stem het vermag. Het kanon dondert; de verdelgings-werktuigen verspreiden dood en verderf; de menschheid weent en jammert, zij wordt beleedigd in haar heiligste en teederste gevoel, de zonde regeert met ontzettend geweld. Zou er ook verband zijn tusschen die vreesselijke gebeurtenis en het toenemend ongeloof en de voortgaande verslapping der zeden? tusschen den krijg en den toestand van weelde en ondegelijkheid en oneerlijkheid, waarin het meestbeschaafde deel der wereld verzonken ligt? En die toestand zou hij ook voor een deel kunnen voortvloeien uit de omstandigheid, dat het denkende deel der menschheid de leerstellingen ontwassen is, die ons als Christendom worden aangeboden? Wat mij betreft, ik sta niet in beraad over het antwoord, dat mij voorkomt het eenig ware te zijn. Maar nu acht ik mij ook verplicht, zeer nadrukkelijk te wijzen op het goede werk dat door den heer Vitringa verricht is. Zijn boek is een apologetisch geschrift, apologetisch in den

{==455==} {>>pagina-aanduiding<<}
waren zin van het woord. Het onhoudbare wordt opgegeven; het eeuwig blijvende wordt in het licht gesteld. De schrijver heeft geheel gebroken met het supranaturalisme, en het Christendom wetenschappelijk bevrijd van al die leerstellingen, die zijn eigenlijk wezen in den weg staan. Weldadig is het, hem op zoo warmen toon hulde te hoeren brengen aan het wezen des Christendoms. Hij ontdekt den krans, die blijvend schittert om het hoofd van Jezus, die deze den Zaligmaker en Redder doet zijn der wereld, nu en altoos. Ik waag het zijn boek sterk aantebevelen aan mijn ambtsbroeders; aan de moedige jongelingen, die eenmaal het Evangelie hopen te prediken, en die, onder het genot van den zegen, verbonden aan wetenschappelijk onderwijs, zich dat genot willen waardig maken; aan allen, die prijsstellen op een rechte waardeering van de grootste weldaad, aan het menschengeslacht bewezen; aan allen, die wetenschappelijk genoeg van zin zijn, om niet te vreezen, dat hun oordeel over den invloed, dien het kruis van Golgotha in de wereld heeft geoefend, scheef en onbillijk zou kunnen zijn. Mij dunkt, ik heb genoeg gezegd, ter rechtvaardiging van de stelling, in den aanvang van dit opstel geuit, dat het jammer zou wezen, als het boek van den heer Vitringa niet veel lezers vond.
Jammer zou dat zijn, ik herhaal het. Zou het ook onbegrijpelijk wezen? Het is zulk een dik boek, en menigeen heeft den moed en de lust verloren, boeken te lezen. Het wordt ons tegenwoordig zoo gemakkelijk gemaakt. Alles laat zich afdoen in eene brochure, zelfs in één regel van de Vlugmaren. Onze philosophische ontwikkeling laat weinig meer te wenschen over; nog een korten tijd, en wij hebben het toppunt bereikt; dan zwijgen we geheel over alle vraagstukken. Doch neen! wij zijn nog niet ontaard; we hebben nog wel eerbied voor het denken. Als daar maar iemand optreedt met een boek, dat handelt over een belangrijk onderwerp en waarin dat onderwerp goed is behandeld, handeld, dan willen wij het wel lezen. Doch tot eene goede behandeling behoort zooveel! Heeft de heer Vitringa aan alle vereischten voldaan?
Hij leidt ons de grieksche wereld binnen en voert ons van Plato tot Plotinus langs die reeks van mannen, die eeuwen na hun dood nog spreken. Het merkwaardigste en belangrijkste van hun inzichten wordt aan ons herinnerd, en het blijkt uit de wijze, waarop die herinnering plaats vindt, dat onze gids in die

{==456==} {>>pagina-aanduiding<<}
wereld te huis is. Zijne bewondering voor menige schoone gedachte en edele aandoening, voor heel dat streven en strijden van die mannen verheelt hij ons niet, en wij leeren deelen in zijne bewondering; maar wij zijn, aan het einde der wandeling gekomen, met hem doordrongen van de overtuiging, dat de menschheid te vergeefs van die mannen haar verlossing zou hebben gewacht. Die overtuiging wordt ons niet door hem opgedrongen; zij dringt zich zelve aan ons op uit het verhaal van den toestand der oude wereld, in de eerste eeuwen van het bestaan der kerk. Doch wij hadden zoo gaarne een dieper indruk ontvangen van dien toestand. In menig opzicht duurt hij voort in het thans levende geslacht; hoe velen onzer bevinden zich in een of andere ontwikkelingsperiode dier oude tijden. Wij hadden gewenscht, dat bij ons het gevoel van behoefte aan verlossing gewekt ware geworden. Dat is een eeuwig, altijd weerkeerend gevoel; zonder dat is het Christendom voor ons te vergeefs gekomen. Dat gevoel wordt niet gewekt, althans niet genoeg. En de oorzaak daarvan moet gezocht worden in het weinig plastische, het weinig levende der voorstelling. De geleerde schrijver spreekt ons toe van de studeerkamer; hij vertelt ons den inhoud van meer dan een geschrift; hij vertelt geleidelijk, maar nu en dan houdt hij met ons een gesprek over abstrakte begrippen, en hier en daar vlecht hij opmerkingen in zijn verhaal, die de aandacht moeten afleiden. Nauwelijks zijn we, opgestaan van Platos ‘gastmaal’, en hebben wij nog eens de gesprekken genoten, gevoerd in den kring, waarvan Phaedrus het middelpunt was, of de schrijver trekt ons in den hedendaagschen strijd over de methode der wijsbegeerte: bespiegeling of ervaring? De aanwijzing, dat de platonische philosophie de bespiegeling tot de hoogste deugd verheft, de beoordeeling dezer omstandigheid vreesden we niet. Integendeel we wenschen juist van den schrijver te vernemen, in hoever die philosophie gebleken is proefhoudend te
zijn. Maar niemand kan er zich over verwonderen, dat we met verbazing den schrijver een lans zien breken voor de bespiegeling, als methode, nu hij over haar te handelen had, als resultaat van wijsgeerige werkzaamheid. Waarlijk zulk een misgreep wordt niet goed gemaakt door de bekentenis, dat 't geen hij over de bespiegeling, als methode gezegd heeft een wijdloopige aanmerking is te noemen. 't Is in ieder geval een opmerking, en wel een, die geheel te onpas gemaakt is. Ik acht het daarom

{==457==} {>>pagina-aanduiding<<}
het best, er verder maar over te zwijgen, ofschoon 't geen van de bespiegeling, als methode, gezegd wordt, aanleiding geeft tot zeer gegronde aanmerkingen. De wijze, waarop de schrijver materialismus en sensualismus plaatst tegenover bespiegeling en idealismus is m.i. geheel onjuist. Het gaat ook volstrekt niet aan, te spreken van het materialismus onzer dagen, als werd door die benaming de richting, die thans in de philosophie heerscht, nauwkeurig uitgedrukt. Pierson heeft reeds voor eenigen tijd te recht gezegd, dat het materialismus als philosophisch systeem verouderd is. Het kan den schrijver niet onbekend zijn, dat daarvoor in de plaats het positivisme is gekomen; doch evenmin, dat de methode der empirische philosophie geenzins noodzakelijk tot positivisme voort. Ten onzent is het voorbeeld van Opzoomer daarvoor een zeer duidelijk bewijs; wil iemand liever van een vreemdeling leeren - 't geen, helaas! onder ons niet ongebruikelijk is - hij late zich gezeggen door Stuart Mill!
Zeer stoorend voor den geleidelijken gang van de behandeling van het onderwerp is, naar mijn meening, het geheele derde hoofdstuk, getiteld: psychologische verklaring. Die benaming is onjuist. Na het hoofdstuk, waarin is aangetoond, dat de grieksche wijsbegeerte op het gebied der zedelijkheid leidde tot bespiegeling, verwacht de lezer dat in het volgend hoofdstuk, dat ‘psychologische verklaring’ ten opschrift draagt, zal gewezen worden op de noodzakelijke samenhang tusschen de beginselen dier wijsbegeerte en dit haar resultaat. In plaats hiervan, ontvangt hij niets anders dan een korte verklaring van sommige termen der psychologie. Hem wordt geleerd, wat men te verstaan heeft onder verstand en rede, gevoel en gemoed en wil. Zulk een herinnering of onderrichting zal voor ieder, die ze noodig heeft, bevorderlijk zijn tot recht verstand van het boek van den heer Vitringa. Doch hoe dankbaar zich iemand moge gevoelen jegens den schrijver voor dit onderwijs, zal de dankbaarheid het niet kunnen winnen op de teleurstelling, dat hem midden onder het verhaal des schrijvers dit onderwijs wordt gegeven. Ik beweer niet, dat de inhoud van het derde hoofdstuk overbodig is, zelfs ben ik er van overtuigd, dat 's schrijvers denkbeelen omtrent het bestaan van zekere ‘ahnungen’ des gemoeds bekend moeten zijn aan allen, die zijn boek goed willen begrijpen. Maar wat ik beweer is dit: dat de plaats, die aan het hoofdstuk is ingeruimd, allerongelukkigst is. Die plaats bewijst,

{==458==} {>>pagina-aanduiding<<}
dat de schrijver niet de noodige zorg heeft besteed aan de rangschikking van zijn stof. En dit is voor de goede behandeling van die stof een zeer groot nadeel. - Op nog een uitweiding wil ik wijzen. Zij komt voor bl. 190 en vgdd. De schrijver heeft uitvoerig gehandeld over Apollonius van Tyana, en van den zin zijner levensbeschrijving een verklaring gegeven, die m.i. allezins aannemelijk is. Van zelf komt hij op de bijzonderheid, dat het leven van Apollonius wordt voorgesteld rijk aan wonderen. Dit nu geeft hem aanleiding, om in het algemeen over de wonderquaestie te spreken. Wat hij er van zegt, heeft mij tot mijn vreugde geleerd, dat hij het standpunt, door hem in zijn boek over de Emanitie-leer ingenomen, zoo goed als verlaten heeft, ofschoon er ook nu nog hier en daar uitlatingen voorkomen, die ons verbieden te verklaren dat het ware standpunt reeds geheel door hem is gevonden. Doch over de zaak zelf wensch ik hier niet te spreken. Het is reeds genoeg te betreuren, dat de schrijver het gedaan heeft. Want nu is de gang der redeneering weer verbroken, en wat nog het ergste is: in het voorbijgaan is een onderwerp behandeld, dat door iedere behandeling van dien aard wordt benadeeld.
Het herinnerde moge voldoende zijn, om mij te vrijwaren tegen de beschuldiging van lichtvaardig te hebben geoordeeld, toen ik op den vorm van het boek een aanmerking maakte.
Ik betreur te meer dat gebrekkige van den vorm naardien het onderwerp zoo belangrijk is. Ik heb op die belangrijkheid gewezen, en ik neem niets terug van den dank, dien ik den schrijver heb gebracht voor het opvatten van het plan dit boek te schrijven. Doch in deze is het willen niet genoeg. Ik zou haast zeggen: liever in het geheel niet, dan niet uitstekend. Intusschen acht ik mij verplicht te waarschuwen tegen al te gereede verwerping, omdat het boek niet boeiend is. Wie die gewoonte heeft bedenke, dat men zoodoende zich berooven kan van zeer goede en nuttige opmerkingen en wenken. In ons geval zou dit werkelijk gebeuren. Want de hoofdgedachte van het boek is waar en zeer behartigingswaardig. Het Christendom is de godsdienst der liefde; en als zoodanig heeft het een nieuw en oorspronkelijk beginsel verschaft.
De hoofdgedachte moge waar zijn, de vraag blijft over: of zij door den schrijver in het juiste licht is gesteld? Heeft de heer Vitringa zijn stelling voldoende bewezen? Er zal wel nie-
{==459==} {>>pagina-aanduiding<<}
mand zijn, die, na nauwkeurige lezing van het boek, zich een goede voorstelling zal kunnen maken van 't geen nu eigenlijk de christelijke liefde, de agape, is. Herhaaldelijk verzekert de schrijver, dat het niet maar liefde tot de naasten is, doch wij vragen: wat dan? Het antwoord, dat wij ontvangen, is zeer onbepaald, het is nevelachtig en duister. In beeldspraak uit zich de schrijver keer op keer. Hij noemt de agape, de kracht ten goede, het beginsel ten leven, maar laat ons in het onzekere zoowel aangaande den oorsprong van die kracht als van 't geen haar kan wekken en onderhouden. Al wederom, dit is zeer jammer. Want nu zullen zij, die het Christendom in iets anders gelegen achten, triomfantelijk uitroepen: wie den bodem van het geloof verlaat, verliest zich in nevelen! en zij, die het kerkelijk Christendom voor goed hebben prijs gegeven, maar daarvoor niets anders hebben terugontvangen, zullen niet weinig teleurgesteld zijn. Het is best mogelijk, dat sommigen hunner voor altijd afgeschrikt zijn van het trachten, in deze tot klaarheid te komen.
Ronduit gezegd heb ik mij over dit weinig bevredigende resultaat niet verwonderd, nadat ik het hoofdstuk gelezen had over de Mystiek bij de Israëlieten. Het blijkt uit dat hoofdstuk duidelijk, dat de geleerde schrijver veel beter te huis is in de geschriften van Griekenlands wijsgeeren dan in die van Israëls profeten. De grieksche philosophie is langen tijd een onderwerp geweest van zijn denken, Israëls prophetische uitingen niet. Wel is waar heeft hij zich bediend van het uitnemende werk van Prof. Kuenen, maar hoe voortreffelijk dit boek moge zijn, het is meer een historisch-kritisch geschrift, dan een ethischphilosophisch. Ik zeg niet, dat het een gemakkelijk werk is, aan Israël zijn vollen eisch te geven. Er is ten aanzien van dat volk langen tijd zooveel zonderlings en onhoudbaars geleerd, - we staan nog zoozeer aan den ingang van den weg, die moet worden bewandeld, zal men de diepte peilen van het leven van dat uiterst-belangwekkende volk, dat het bijna niet doenlijk is, om reeds een duidelijk en getrouw tafereel op te hangen van 't geen Israël heeft gedaan en van 't geen het geweest is. Een ding staat vast: de wortels van het Christendom liggen in Israël. Van hoeveel beteekenis het daarom is, dat volk goed te leeren kennen, behoef ik niet verder aan te wijzen. Doch hoe moeilijk dit moge zijn, hoe bezwaarlijk bij den geringen

{==460==} {>>pagina-aanduiding<<}
arbeid, die tot hiertoe nog besteed is aan de eenige wetenschap, die hier licht kan ontsteken, nl. vergelijkende godsdienststudie, er is toch reeds meer verricht, dan uit 't geen de heer Vitringa levert, kan worden opgemaakt. Ik voor mij geloof, dat meer en meer aan het licht zal komen, dat Israëls godsdienst karakteristiek is wegens zijn echt zedelijk karakter, m.a.w. dat in dien godsdienst de zedelijkheid tot godsdienst en de godsdienst tot zedelijkheid verheven is. Het zal dan blijken - wat trouwens volstrekt geen verborgenheid meer is - dat het Christendom het volkomene, pneumatische Israëlitisme is. Ik kan hier de zaak zelve niet behandelen; maar ik geloof, dat het bij de beschouwing van de zedelijkheid vooral aankomt op de overweging van 't geen Israël en het Christendom voor den naaste noodig oordeelden. De heer Vitringa verzekert gedurig: dat liefde tot den naaste overal wordt aangeprezen. Ik wil het niet tegenspreken. Maar ik betwijfel, of overal de bewustheid aanwezig was van 't geen de naaste boven alles noodig heeft, deze overtuiging, dat de bevrediging en vervulling van die nooden een godsdienstige handeling, ja de godsdienstige bij uitnemendheid is. Dit nu heeft het Christendom, ik zeg niet: geleerd, maar uitvoerbaar gemaakt. En wel hierdoor, dat het Christendom den godsdienst, als natuurdienst, vervangen doet worden door godsdienst, als toewijding van hart en leven aan God, dien men gevonden heeft langs den weg van reiniging en heiliging van hart en leven. De aldus godsdienstige gevoelt zich gedrongen om anderen aan zich gelijk te maken; hij moet liefhebben en hij heeft lief, niet meer zich zelven levende, maar den naaste. Diens wezenlijk heil bevordert hij door de aanwending van die middelen, die 't meest doeltreffen, - die verschillend zijn, naarmate de verschillende tijden de beletselen tot vrijheid en waarachtig leven anders doen zijn.
In één woord, de heer Vitringa heeft te weinig gerekend - ik zeg niet met het godsbegrip van Israël en van Jezus, maar met het godsbewustzijn van den Zaligmaker der wereld.
Ten slotte breng ik eenige stellingen in herinnering, die te vinden zijn in het boek van Prof. Hoekstra: de ontwikkeling van de zedelijke idee in de geschiedenis, bl. 65, 66. Zij luiden:

I.	De levenskracht van de ware of principiële zedelijkheid ligt eenig en alleen in de godsdienstige idee.
II.	Vernieuwing tot een principiëel hooger standpunt van zedelijkheid kan alleen uitgaan van eene godsdienstige wedergeboorte.


{==461==} {>>pagina-aanduiding<<}


III.	De ware godsdienstige idee, die onmiddelijk een zedelijk karakter draagt, is die, welke ten grondslag ligt aan het Godsrijk.
IV.	Alle andere godsdienstige ideën, die op lager standpunt heerschen, hangen slechts middellijkerwijze of ook zeer los met de zedelijke ideën zamen. Daarom zijn zij onvermogend, om in deze hunne lagere gestalte factoren der vernieuwing tot het principiëel allerhoogste zedelijke standpunt te worden.
V.	De hoogste godsdienstige idee is de idee der oneindige en alles omvattende liefde van den eenigen waren en volmaakten God, die, als Geest en de vader der geesten, het leven van alle leven is, en die zijn eigen leven in steeds meerdere volheid aan zijne geestelijke schepselen mededeelt, totdat het geworden zal zijn: ‘God alles in allen.’
VI.	Deze idee is de scheppende kracht van het Godsrijk, als bewuste of geestelijke gemeenschap van alle zedelijke schepselen met elkander en in God; want deze idee voert noodzakelijk deze andere met zich, dat, naar den liefdewil van God, alle menschen, hetzij naar aanleg en bestemming, hetzij bij aanvang reeds feitelijk, Gods geestelijke kinderen zijn, leden van dat groote ligchaam, welks geest de Heilige Geest is.
VII.	Alleen deze idee en geen andere is vermogend, om ons te doen begrijpen, welke de beteekenis en de waarde is, zoowel die aan iederen mensch, als die aan alle menschelijke levensbetrekkingen en levenskringen toekomt voor het groot geheel.
VIII.	Alleen deze idee alzoo heeft de magt, om al die bijzondere levensbetrekkingen zelven te beheerschen en te volmaken. Door haar wordt de gedachte verwezenlijkt, dat nu al de bijzonderé factoren der zedelijkheid werktuigen worden in de hand van ééne en dezelfde, volkomen geestelijke magt.

Kampen.
H.C. Lohr.


{==462==} {>>pagina-aanduiding<<}

III. Varia.

De laatste hollandsche minnezanger. Een Roman door Bato van de Maas. Amsterdam, Abraham Frijlink. 1869. Prijs ƒ 2,90.
De beste stuurlui staan aan wal...
Deze woorden komen ons voor gedeeltelijk den inhoud van het laatste hoofdstuk van dit werk terug te geven, namelijk van die bladzijden welke eene kritiek op ‘Lidewijde’ van den Heer Busken Huet bevatten. - Verder dient het hoofdstuk als narede en om ons bekend te maken met het geen de schrijver onder ‘Roman’ verstaat.
Met ‘Lidewijde’ hebben we ons hier niet bezig te houden. Wij wenschen iets te zeggen over bovengenoemden roman.
Blijkens hetgeen in het laatste hoofdstuk door hem wordt aangevoerd, heeft de schrijver zijne eigene denkbeelden over hetgeen Roman genoemd mag worden. - Volgens zijne wijze van zien heeft het verhaal dan ook aanspraak op den naam ‘Roman.’ - Anders zouden we beleefdelijk in bedenking willen geven - wanneer zelfs Keller, in de regels die hij aan ‘van Huis’ doet voorafgaan, weifelt of zijn werk den naam ‘Roman’ behoort te dragen - of het - volgens de algemeene opvatting die, naar wij meenen, dátgeen Roman noemt waar de hartstochten veel heviger worstelen dan, voor zoo ver we ons herinneren hier het geval is; wij gelooven zelfs dat een weinig moord, en andere vlugge manieren van zielsverhuizing, in een roman geheel op hunne plaats zijn; - of het, zeggen wij, niet beter ware ook dit verhaal met den titel van ‘Novelle’ te vercieren. Wij ten minste, aan het einde van het voorlaatste hoofdstuk gekomen, voelden ons wel eenigzins teleurgesteld, toen we vruchteloos trachtten ons eene of andere aangrijpende voorstelling te herinneren, die we toch verwacht hadden in een roman te zullen aantreffen. - Misschien is het anderen lezers evenzoo gegaan en zou het wel zoo goed geweest zijn wanneer de schrijver, in plaats van achter aan het werk, in eene Voorrede verklaard had wat hij onder ‘Roman’ verstond.
De schrijver zegt: - ‘Roman, den aangenomen naam tot op heden voor de werken der verdichting in proza,’ enz. -
{==463==} {>>pagina-aanduiding<<}
Volgens deze definitie is het werk van den schrijver een roman. Maar dan zouden zoowel de Novellen van Keller of Cremer, als de Vertellingen van Andersen en de Märchen van Gebrüder Grimm romans zijn. Dat zijn toch zeker ‘werken van verdichting in proza,’ of wij hebben geen begrip meer nòch van werk, nòch van Proza, nòch van verdichting. Welnu, we zijn zoo vrij deze definitie te betwijfelen. Trouwens genoemde schrijvers schijnen het ook alles behalve met den auteur van den Minnezanger eens te zijn.
Wij willen met eenige woorden het plan van den roman trachten uiteen te zetten, dat met het ‘ware schoone’ de eigenschap gemeen heeft van zeer ‘eenvoudig’ te zijn.
De handeling komt hierop neêr. De minnezanger, Roel Arlof, een boerenzoon, vraagt de hand eener ontfangersdochter, die hem door den vader wordt geweigerd. Hij zwerft daarop eene poos buitenslands, en komt eindelijk terug, eenigen tijd voor den dood van den ontfanger. Nu zingt hij een en ander en houdt een paar politieke redevoeringen, hetgeen de jongste zuster zijner geliefde van het klooster doet afzien; en nadat hij zich aan zijne vroegere beminde bekend heeft gemaakt, wordt hij met haar in een gelukkigen echt verbonden.
De geheele intrigue schijnt alleen te dienen om een lofrede op Vaderland en Oranje en eene phillippica tegen kloosters en ultramontanen te houden. - De roman komt ons voor, wat men noemt een Tendenz-Roman te zijn.
We moeten bekennen dat wij, persoonlijk, met die soort van romans niet veel ophebben. Wanneer men ons als titel te lezen geeft: ‘De Minnezanger, Roman;’ en die Minnezanger blijkt, bij nader onderzoek een verkleede verkiezingsagent of staatkundig kwakzalver te wezen, dan zeggen we bij ons zelven: ‘goede vriend, men heeft u beetgenomen; - dat is geen Minnezanger, maar een spreker uit deze of gene club.’ - Het is alsof men tot een kind zeide: ‘Doe nu de oogen eens dicht; dan zult ge iets lekkers proeven!’ - en het schepseltjen dan plotseling een lepelvol medicijn ingaf. Waarschijnlijk zou de kleine man een volgende keer hartelijk bedanken ‘om iets lekkers te proeven.’ En diezelfde toepassing zou ook bij ons mogelijk zijn. - 't Kan gebeuren dat er kinderen gevonden worden, verstandig genoeg om ook later, op dezelfde verrassende manier, geneesmiddelen te willen gebruiken; - wij geven de voorkeur aan politiek,

{==464==} {>>pagina-aanduiding<<}
wanneer ons een brochure, - aan een verdicht verhaal, wanneer ons een roman in handen gegeven wordt.
Wat nu de lofrede op Vaderland en Oranje aangaat, hieraan schenken wij volgaarne onzen bijval. - Wat echter zijn kruistocht tegen kloosters en Ultramontanen betreft, zij het ons vergund iets in het midden te brengen.
Ook wij willen ons in het minst niet als verdedigers van kloosters opwerpen; ook wij zullen het in ultramontanen afkeuren wanneer ze, tot bereiking van politieke doeleinden, in eenig opzicht te ver mochten gaan. Maar of het, om die denkbeelden bij het publiek ingang te doen vinden, noodig is kloosters in wijnhuizen te herscheppen, en een vicaris, met een dolk gewapend, op den loer te doen staan - zie, dat meenen we, met volle overtuiging te mogen betwijfelen. We zouden bijna vragen: ‘Waarom niet terstond een cancan in het klooster doen uitvoeren, en den vicaris van een paar, goed soliede, draaipistolen of, met tinras potassae gevulde bommen voorzien?’ De bewerking zou dezelfde moeite gekost hebben. En wanneer men zulke middelen wil bezigen om eenig genootschap te bestrijden, dan zullen de hevigste, onder gelijke omstandigheden, wel met den grootsten uitslag werkzaam zijn.
Indien de schrijver kennis droeg van eenig geval, waarin een kloosterling zich tot zulke geweldadigheid verlaagd had, en in staat was die zaak voor den rechter tot klaarheid te brengen, zou het schuldige plicht zijn, niet te rusten eer zulk een mis dadiger aan den straffenden arm der wet was overgeleverd.
Is heel de geschiedenis van den vicaris echter eenvoudig een knaleffect, en op effect verzonnen, dan gelooven we dat dergelijke vertooningen, in een werk dat onder den titel van ‘roman’ in ieders handen komt, zachtst genomen, misplaatst zijn. Hetzelfde moeten we zeggen van woorden als: ‘kanker, spionnen, verraders, duisterlingen, leugentrompetters, vereering der afgoden’ enz.
Met hoeveel zorg ook gekozen, kunnen we ze evenmin gepast vinden als boven de moordaanslag van den kloosterling.
Ééne uitdrukking heeft ons veel te denken gegeven; namelijk waar de schrijver van den vicaris zegt: ‘met den stap van een teleurgestelden kapelaan ging de jonge man kloosterwaarts.’ Niettegenstaande de zorgvuldigste nasporingen hebben wij er niet achter kunnen komen, waarin de stap van een teleurgestel-
{==465==} {>>pagina-aanduiding<<}
den kapelaan verschillen zou van den stap van een teleurgesteld auteur, bij voorbeeld, of van welk ander man die eene teleurstelling heeft ondervonden.
Schrijver schijnt echter, op het punt van vergelijkende mimiek, diepe en naauwkeurige studieën te hebben gemaakt. Pag 92 toch, spreekt hij weder van eene ‘beweging van de bovenlip die alleen voor eene geestelijke - moederlip is.’ - Ook hier - hoewel we het gewaagd hebben, zijdelings, zelfs in kloosters onderzoek te doen instellen, is het ons duister gebleven welke uitdrukkingsvolle beweging, die alleen door eene geestelijke moederlip en door geene andere, goed gevormde lip uitgevoerd kan worden, met die woorden bedoeld wordt.
De schrijver, die stellig nog vele soortgelijke ontdekkingen in petto heeft, zou zich verdienstelijk maken - vooral jegens aankomende tooneelspelers, die met de mimiek dikwijls moeite genoeg hebben - wanneer hij die studieën het licht deed zien; natuurlijk vergezeld van eene behoorlijke verklaring. Want zonder dit noodzakelijk bijvoegsel - gelijk in dezen roman - is het zoo goed als onmogelijk te begrijpen wat schrijver ons wil doen verstaan.
De stijl van het verhaal heeft ons in het minst niet bevredigd. Na oplettende lezing van het werk, gelooven wij bij den schrijver zekere excentriciteit - zeker streven naar eene nieuwe woordvoeging en eene nieuwe beteekenis der woorden te hebben opgemerkt en moeten wij tevens betreuren, dat beiden dikwijls met minder gelukkigen uitslag zijn aangebracht. We zullen enkele voorbeelden aanhalen, tot staving van hetgeen we beweerden.
De schrijver zegt onder meer:
Pag. 23. ‘Dat gekweel klonk zoo welluidend in de stille luchten.’
We wisten niet dat lucht ook in het meervoud gebruikt werd. Eerst dachten we aan eene druktout; doch later vonden we nog andere uitdrukkingen, die ons deden begrijpen dat hier van vergissing geen sprake was. Wanneer de schrijver misschien de verschillende luchten bedoeld heeft, die zich van de bloemen in het bosch en uit de slooten langs den weg verspreiden, zouden wij, in plaats van luchten, liever het woord geuren gelezen hebben. Maar we kunnen alweêr niet aannemen dat gekweel welluidend klinkt door stille geuren. Kortom: dat raadsel geven wij op.

{==466==} {>>pagina-aanduiding<<}

Pag. 37. ‘Zeven paar duizend zoeaven.’ Dat moet wel een drukfout zijn; want zoo als het hier staat is het onmogelijk er iets uit te maken.
Pag. 39. ‘Ja, zeide de speelman, zoo onherroepelijk als een bliksemslag.’ Wij vragen: in welk opzicht wordt een bliksemslag ooit geroepen of terug geroepen; en wat beteekent hier dan onherroepelijk?
Pag. 54. ‘Als men den speelman gadesloeg bemerkte men dat zijn ontbijt slechts langzaam opruimde.’
Hier hebben wij te doen met den volzin zooals hij in het werk staat, of met twee vooronderstellingen.
Zoo als het woord opruimde daar staat, beteekent het volstrekt niets. Als ik ontbeten heb, kan ik een knecht verzoeken het ontbijt opteruimen; maar om die dienst of eenige andere van het ontbijt zelf te verlangen, is, geloof ik, meer dan van een ontbijt, dat geen tafeltjen-dek-u is, kan gevorderd worden.
Wellicht moest het zijn: ‘Dat hij zijn ontbijt slechts langzaam opruimde.’ Dan staat hier opruimde voor gebruikte; en die verandering vinden we volstrekt geene verbetering.
Of - wie weet het! - we hebben met eene tweede drukfout te doen, en moet er staan: ‘dat hij zijn ontbijt slechts langzaam oppruimde.’ Maar dat vinden we nog minder juist uitgedrukt dan het vorige. Zoo iets zou in een blijspel op zijne plaats zijn; maar hier hebben we in het geheel met geen blijspel te maken.
We zullen het maar bekennen; uit dien volzin kunnen we niet wijs worden.
Des te beter begrijpen we echter het volgende: pag. 187.
‘Daar komt een man de deur uit, die een paar knapen voor zich uit de deur laat uithuppelen.’
Wie hier niet inziet dat èn de man, èn de knapen de deur uit zijn, dien zullen we het niet verder voorrekenen. Er uit zijn ze; óns is het duidelijk.
Pag. 128. ‘Reeds was de avond gekomen en had de schermen hìer en daar laten vallen.’ Dat de avond een scherm laat vallen kan er door; maar dat ze slechts hier en daar vallen, - hoe moet dat gaan? Vooral op - het land gelooven we dat de avond haar sluijer tamelijk gelijkmatig over de velden spreidt.
Pag. 149. ‘Julia met najaden tred nader gekomen, bad met hare zuster.’

{==467==} {>>pagina-aanduiding<<}

Wanneer Julia voor het oogenblik eene najade voorstelt, behoorde ze toch in die rol te blijven. We wisten wel dat eene najade met hare zuster zwemt; maar bidden.....?!
Pag. 151. ‘Noem ze Mijnheer, zeide Marianne scherpregterlijk.’
Vooreerst is het geen kompliment aan eene dame de eigenschappen van een scherprechter toe te kennen. Maar daarbij de eenige bijzondere manier, die een scherprechter eigen is, bestaat daarin dat hij iemand ophangt of het hoofd afslaat. Wil de schrijver nu te kennen geven dat Marianne hare tegenpartij op het oogenblik zedelijk ophing? Dat zou nog al ver gezocht wezen.
We zouden deze lijst nog verder kunnen uitbreiden, maar wenschen met een enkel woord nog te spreken over de opvatting der karakters.
Het doet ons leed, er rond voor te moeten uitkomen, dat we ons daarmede evenmin kunnen vereenigen, als we smaak konden vinden in schrijvers stijl.
Wanneer we hier onze meening in het kort willen neêrschrijven, dan vinden wij eene zekere eentoonigheid bij al de personen van den roman. Bijna alle spreken zonder ophouden en tot misselijk worden toe, met tinnegieters wijsheid over politiek. Dat zou echter nog het minste wezen.
Maar welk een boer is het, die des morgens in zijn leunstoel Diekens gaat lezen! - Wij hebben boeren genoeg gekend, en die oud genoeg waren om een weinig te mogen uitrusten; - toch zou men ze met al de ploegpaarden niet van het land of van den deel getrokken hebben! - Welk een boer is het; die de volgende woorden spreekt: ‘- O, de magt der legende is zoo sterk. - Zij doet - vereenigd met de hoop - een moeder de eigenschappen haars kinds - het geheelen wezen haars kinds vergeten.’
En welke boerin hebt ge ooit hooren zeggen: ‘- In de tegenwoordigheid van de daad schept gij u droombeelden van het tegenovergestelde.’
Dit zijn slechts een paar staaltjes; maar dienzelfden toon vindt men, op verschillende plaatsen, dikwijls genoeg terug. Wanneer een schoolmeester zoo keurig den tweeden naamval ‘haars kinds’ gebruikte, of zijne vrouw van ‘de daadzaak’ sprak, zou men nog zeggen: ‘'t Is een pedant paartjen.’ - Maar wanneer een boer zich op die manier uitdrukt, dunkt

{==468==} {>>pagina-aanduiding<<}
ons dat hij eerder, met een pyramidalen hoed en roode strikken aan de beenen, op het tooneel thuis behoort dan in een roman. Zoo ook de boerin, die pag. 72. hoorende een gezegde haars zoons, ‘niet vrij van een beetje kleur is,’ - zou een allerliefst theater-boerinnetjen wezen. Maar het gelaat van de oude vrouw Arlof, dat wij ons niet anders kunnen voorstellen dan bruin en tanig, door een lang leven in het open veld onder de zomer-zonnestralen, zagen wij liever ‘bedekt met een donkerrooden gloed.’ - Dan zouden we aan eene vrouw van het land gedacht hebben; nu wordt de boerin op eens een bleek stadsnufjen.
Over de beide geestelijken en de Abdis, - die, tusschen haakjes, spreekt van ‘klagen à la Byron;’ zeker om haar geestelijk moederschap treffend te doen uitkomen? hebben we bij de kloosters reeds gesproken. - Het zijn caricaturen.
De drie dochters van den ontfanger zijn goede meisjes, die zich echter naar ons inzien ook te veel in allerlei vraagstukken verdiepen. Niet dat we een weinig ernst bij het schoone geslacht afkeuren; maar wanneer we ons met allerlei hoofdbrekende gedachten - met de politiek van den minstreel - vermoeid hebben, hoorden we zoo gaarne eens een echt vrouwelijk, geestig gesprek, en niet eene tirade over de leugen; zooals Julia ons pag. 105 en 106 voorwawelt.
De figuur van den hoofdpersoon, - van den Minnezanger, bevalt ons nog het best. Wat we over hem in het begin van ons opstel zeiden, mag genoeg zijn. Overigens is dit karakter door den Schrijver goed volgehouden en geteekend.
Een enkel woord nog over interpunctie en spelling:
De zonderlinge en dikwijls willekeurige plaatsing der leesteekens, vooral van het komma-punt, heeft het boek soms onleesbaar gemaakt. De schrijver zal echter voor dat gebruik waarschijnlijk zijn motieven kunnen aanvoeren, even als voor zijne spelling van vreemde en Nederduitsche woorden, als: ‘tans, tuis, konsert, zjenieën, oseaan.’ - enz., doch wij voor ons kunnen ons met dergelijke dwaasheden volstrekt niet vereenigen en raden den auteur te zeerste aan, voortaan in deze den meer rationelen weg te volgen.
Dezelfde wijn, uit eenen tinnen kroes gedronken, geeft ons verhemelte de aangename aandoening niet, die ze ons in een fijngeslepen, kristallen roemer aanbiedt. De kundige Uitgever

{==469==} {>>pagina-aanduiding<<}
heeft voor den kristallen roemer gezorgd. De uitgave, zoowel wat druk, papier, als formaat aangaat, is waarlijk uitmuntend en smaakvol.
L.P.
Gedichten van Mr. J.P.T. du Quesne van Bruchem. Utrecht, 1869. J.L. Beijers.
Poëzie, geen rijmlarij, is ook nog in onzen materiëlen tijd welkom. Maar waartoe rijmlarij uitgegeven als deze:

Als heel de wereld haren ban 
Durft over Neêrland uit te spreken, 
En 't regt der volken komt verbreken, 
Als zij als in een korenwan 
Oud-Neêrlands geld wil komen ziften 

(Zou de vijand ons kopergeld en de stuivers, dubbeltjes en kwartjes niet begeeren?)

En 't stelen met zijn rundrendriften, 
Als 't gansche heir wordt in de pan 
Gehakt (lieflijk vooruitzicht voor ons leger) 
door niet te tellen drommen, 
Dat zelfs de kloekste zou verstommen, 

(Niemand zal den mond meer open doen wanneer hij tot frikkedil gehakt is.)

Wat dan, mijn vaderland nog kan...? 

(Hoort nu aandachtig toe, lezers.)

Dan kan tot op den laatsten man, 
Mijn Neêrland op zijn lijkenwal 
Nog blijven staan, als de eik zoo pal! 
Dan kan 't zijn zee nog op doen schieten 

[Met wahrendorfkanonnen of achterlaad-geweeren?]

In kolken ploffen met bandieten, 
Dat de aarde gilt bij zulk een val! 

Br! wat een plons van lijken en bandieten!
Elst.

{==470==} {>>pagina-aanduiding<<}

1. Claudia Procla. Een vrouwenbeeld door G.P. Kits van Heyningen. Deventer, H.J. ter Gunne.

2. Piet Voorman, een banneling in zijn eigen land, door A.H. van der Hoeve, Predikant te Keppel. Doesborgh, A.H. van der Hoeve Jr. 1869.

3. Bremeriana. Grashalmen en bloemen, verzameld uit de werken van Frederika Bremer door Bertha. Rotterdam, Oldenzeel, 1869.

4. Voor hart en huis. Verscheidenheden uit de werken van Dr. F.L. Mallet, verzameld en vertaald door Dr. A.H. Bronsveld. Harderwijk, M.C. Bronsveld, 1869.

5. Het slot van Abcou. Drama in vijf bedrijven, door Ed. van den Hoeck. Amsterdam, J.H. Gebhard en Co.

6. Emancipatie-woede, of wie zal heerschen: de man of de vrouw? Oorspronkelijk blijspel in 5 bedrijven en 8 tafereelen, door David J.A. Samot. Rotterdam, Wed Samot, 1869.

7. Pauline, een koopmansdochter. Tooneelspel, naar 't Engelsch van Bulwer, door J.H. Ankersmit, W.z. Deventer, A. ter Gunne, 1869.
1. In hetzelfde jaar, waarin de Holl. vertaling van het eerste deel der Neutestamentliche Zeitgeschichte van den Heidelbergschen hoogleeraar Hausrath het licht zag, verrijkte Ds. Kits van Heyningen onze letterkunde met zijne Claudia Procla. Beide geschriften herinneren onwillekeurig aan elkander. Beiden geven een aanschouwelijk beeld der omgeving, waarin Jezus is opgetreden en wier schildering, juist door zijne verschijning, voor alle volgende eeuwen haar belang behouden zal. Beiden beantwoorden zeker in de hoofdzaak aan het onderscheiden doel, dat de schrijvers zich met hun arbeid hadden voorgesteld.
Ds. van Heyningen schreef in de eerste plaats voor een vrouwelijk publiek, en goot zijne mededeelingen in den vorm van het romantisch verhaal. Claudia Procla, de echtgenoote van den Romeinschen Landvoogd Pilatus, is de hoofdfiguur van zijn boek en de spil, waarom zich hier alles beweegt. Hij stelt ons haar, die in de evangeliegeschiedenis slechts eene enkele maal wordt vermeld, doch van welke de legende zich reeds vroeg heeft meester gemaakt, en wier naam ook in de apocryphe evangelien niet vergeefs wordt gezocht, voor in de lijst van haren tijd, maar meer bijzonder nog aan de zijde van haren echtgenoot, en tevens achtereenvolgens in betrekking tot den Sama-
{==471==} {>>pagina-aanduiding<<}
ritaan Adonia, tot Johannes den Dooper en tot Jezus. Stervende, laat hij haar heengaan naar dat Vaderhuis, werwaarts Jezus ook haar oog heeft gericht, en sluit zich daarmede aan de Christelijke overlevering aan, die haar beeld in een zoo gunstig licht heeft geplaatst, dat zij later zelfs onder het getal der heiligen gerekend is en de 27e October haar is gewijd.
Wij zijn den Heer van Heyningen grooten dank verschuldigd voor de verschijning van zijn geschrift. Hij schetste een inderdaad verheven vrouwenbeeld, en liet ons een over het algemeen zeer juisten blik slaan in een zoo hoogst merkwaardig tijdperk der geschiedenis. De dichter was waar, en de historieschrijver getrouw. Wij hebben zijne heldin leeren hoogschatten, en met genoegen weder teruggedoold in die dagen, waarin wij aan zijne hand werden verplaatst.
Toch vinde ook eene enkele bedenking hier hare plaats. Wij begrijpen namelijk niet, wat den schrijver aanleiding gaf, in zijne schildering van het gebeurde met het Romeinsche keizerbeeld (lees: de veldteekenen, met de zilveren borstbeelden van Tiberius versierd) zoo geheel af te wijken van de voorstelling, die door Josephus zelven (Ant. XVIII. 4) omtrent deze zaak gegeven wordt, daar hij hierdoor tevens eene zoo schoone gelegenheid verzuimt, om op een der meest kenmerkende karaktertrekken van Pilatus te wijzen, en zonder reden een boeiend tafereel voor zijn verhaal laat verloren gaan. Onwaarschijnlijk achten wij voorts het medegedeelde nopens Pilatus, dat, bij het onvoorwaardelijk zwijgen van alle historische bronnen op dit punt, blijkbaar alleen ter opheldering van Luc. XIII: 1 werd verdicht. Eindelijk zouden wij den schrijver nog wel willen vragen, of hij niet in eene geographische feil vervalt, waar hij (bl. 213) Pilatus van Cesaréa over den Olijfberg naar Jeruzalem reizen laat?
2. Wat ik wenschte tot stand te brengen is een toevluchtsoord, waarheen zij (dat zijn hier: jeugdige uit de gevangenis ontslagenen), die geen te huis hebben, uit vrije verkiezing zich kunnen begeven, om het gevaar te ontgaan van door eene vroegere omgeving op nieuw verleid of door gebrek aan werk en verdiensten tot nieuwe misdrijven aangespoord te worden. Versta mij echter wel: ik wil geene gelegenheid openen voor de ontslagenen om onbezorgd te steunen op de algemeene weldadigheid, waardoor het gevoel van zelfstandigheid uitgedoofd en het inkeeren tot zelfhulp in den kiem verstikt zou worden,

{==472==} {>>pagina-aanduiding<<}
maar wel om hun onmiddellijk na hun ontslag werk te verschaffen, hetzij aan de inrichting zelve of door de zorg van de Directie bij werkbazen of landbouwers of ook bij de scheepvaart. Hun eerste, zoo kortstondig mogelijk, verblijf in het toevluchtsoord moet hun dus strekken tot een doorgang naar het maatschappelijk leven, waarom zij er dan ook niet langer moeten verblijven, dan noodig is om hen met goede getuigenis aan de maatschappij terug te geven.’
Blijkbaar werd het bovengenoemde boekske door den waardigen van der Hoeve in het licht gezonden met het doel, om vooral deze schoone, echt philanthropische gedachten, welke wij daar bl. 61, 62 aantreffen, voor het groote publiek uit te spreken, en om door het schetsen van een beeld, aan de werkelijkheid ontleend, op de noodzakelijkheid harer verwezenlijking aan te dringen. Het: ‘waarheen?’ waarmede de ontslagen Piet Voorman, voor wien in de maatschappij langer geene plaats schijnt te wezen, zich tot ons wendt, is hier zeker niet minder aangrijpend en aandoenlijk, dan het ‘daarheen!’, waarmede de schrijver emdigt, uitlokkend en bevredigend is. Mocht zijn goed geschreven boekje er toe bijdragen, om de uitvoering van het plan, dat hij voorstelt, mogelijk te maken! Dan zeker zal door hem het meest begeerlijke loon op zijn arbeid zijn geoogst.
3. Voor menigeen zullen het Grashalmen en Bloemen zijn, geplukt op het graf van schoone en vriendelijke herinneringen, welke ons hier door Bertha worden geboden. Zij roepen in het geheugen die onvergetelijke uren terug, waarvoor wij Frederika Bremer immer dankbaar zullen blijven, en verplaatsen ons weder in die aantrekkelijke wereld, waarin het ons steeds zoo goed was, om door haar te worden binnengeleid.
Voor het meerendeel heeft Bertha uit den rijken voorraad, waarover zij te beschikken had, eene gelukkige keus gedaan. Ook de bloemen uit eigen hof, door haar aan hetgeen zij bij de Zweedsche zuster garen mocht toegevoegd, verhoogen slechts de waarde van den krans. Alleen die kunstmatige indeeling der gegeven stof hadden wij liever gemist. Tot de rubriek: Innerlijk leven werd daardoor toch b.v. het een en ander gebracht, hetgeen in het minst niet te huis behoort op dat gebied.
Op de vraag: of Frederika Bremer op hare rechte waarde zal worden geschat ook door hen, die uitsluitend met deze bloemlezing uit hare werken hebben kennis gemaakt? zouden wij aar-
{==473==} {>>pagina-aanduiding<<}
zelen een bevestigend antwoord te geven. Het geheim harer eigenaardige aantrekkelijkheid schuilt niet zoozeer in de poëzie harer gedachten, als wel in die van de door haar geschetste personen en toestanden; zij heeft minder gedicht dan geschilderd; hare beelden spreken meer dan zij zelve.
4. Nieuw of schitterend zijn over het algemeen de gedachten niet, die in deze Verscheidenheden, welke Dr. A.W. Bronsveld uit de werken van Dr. F.L. Mallet heeft bijeengebracht, werden nedergelegd. Toch ademt het geheel een geest van vroomheid en gemoedelijkheid, die den lezer weldadig aandoet, en hem onmiskenbare hoogachting en liefde inboezemt voor den prediker uit Bremen. Heb ik wel gezien, dan heeft Dr. B. ons dezen achtereenvolgens willen voorstellen in zijn familiekring, op reis en op den kansel. Het Hollandsch, hetwelk hij, als vertaler, hem daar telkens op de lippen legt, is echter niet altijd even onberispelijk.
5. Met het oog op Het Slot van Abcou onderschrijf ik ten volle de meermalen voorgedragen opinie, dat het volstrekt niet altijd aan het gehalte der stukken te wijten is, wanneer bij de opvoering van eenig oorspronkelijk werk zoo menigmaal eene schouwburgzaal ledig blijft. Het slot van Abcou levert, dunkt mij, van de waarheid dezer stelling het meest overtuigend bewijs.
Ligt toch hier de stof tot enkele kleine aanmerkingen voor de hand: als namelijk, dat het stuk wat lang, en de intrigue voor den toeschouwer, die het eene tafereel onverwijld zich aan het andere schakelen ziet, misschien te ingewikkeld is; dat de titel minder juist, en het oogenblik, waarop onderscheidene ontboezemingen en bekentenissen gedaan worden, minder gelukkig gekozen moet worden geacht - daartegenover staat, dat de arbeid des heeren Ed. van den Hoeck eene vereeniging van eigenschappen aanbiedt, gelijk in menig buitenlandsch tooneelproduct, hetwelk weken achtereen een talrijk publiek naar onze schouwburgzalen doet stroomen, te vergeefs zal worden gezocht. De intrigue, die fijn is gedacht, wordt gedurende het geheele stuk scherp in het oog gehouden; alle incidenten staan in onafscheidelijk verband met hare ontwikkeling; die ontwikkeling heeft op geleidelijke, noodzakelijke, boeiende wijze plaats. Geen moment, geene verhouding, geen karakter lijdt hier aan eenige bepaalde on waarschijnlijkheid of innerlijke onwaar-
{==474==} {>>pagina-aanduiding<<}
heid; met het aesthetische is, evenals met het strikt zedelijke, voortdurend gestreng rekening gehouden; de ontknooping laat geen denkenden lezer onbevredigd. Er is voorts handeling zoowel in de feiten als in de gesprekken, terwijl de dialoog, immer vloeiend en pikant, enkele oogenblikken meesterlijk is. De heer E. v.d. Hoeck schrijft in een kort voorbericht, door hem aan zijn Slot van Abcou toegevoegd: ‘Houdt het stuksken erts, dat ik mijn landgenooten aanbied, goudaderen in, dan hoop ik nog meermalen in de nauw ontgonnen mijn neêr te dalen’ - welnu, de ondergeteekende verklaart met volle vrijmoedigheid, dat volgens zijne meening aan de voorwaarde, waarvan door v.d. Hoeck de vervulling zijner toezegging afhankelijk werd gesteld, overvloedig is voldaan.
6. Van den heer David J.A. Samot kondigde ik reeds vroeger een oorspronkelijk drama Radicalen, een beeld uit onzen tijd aan. Was het mij aangenaam, daarvan met ingenomenheid te kunnen gewagen, minder uitlokkend wordt de taak van den recensent, wanneer hij zich tot het vellen van een hoogst ongunstig oordeel ziet verplicht. En daartoe dwingt toch inderdaad het nieuwe product van Samot: Emancipatie-woede of wie zal heerschen: de man of de vrouw?
Ik geef toe, dat er in het stuk hier en daar een dramatische gedachte schuilt en enkele tafereelen niet onverdienstelijk geschreven zijn, maar onvergefelijk blijft de lichtzinnige wijze, waarop hier een zoo ernstig vraagstuk, als dat van de plaats en het recht der vrouw in onze moderne maatschappij, behandeld wordt. Waar men zich aanmatigt, de publieke opinie te willen voorlichten bij de oplossing eener kwestie, die zoo geheel de question brulante onzer dagen is geworden en die zoo vele denkende geesten reeds sedert jaren bezig houdt, daar beginne men zich eerst nauwkeurig op de hoogte te stellen van de theoriën, tot wier bestrijding men zich aangordt; daar streve men naar ernst en waardeering, in plaats van zich te vergenoegen met oppervlakkigheid en schreeuwende eenzijdigheid; daar neme men niet willekeurig als type, wat carricatuur is en anders niet.
Aan de innerlijke onwaarheid, waaraan het werk des heeren Samot lijdt, paart zich het diep onzedelijk gehalte, waardoor onderscheidene tafereelen zich kenmerken. Die tafereelen walgen reeds bij de lezing - welken indruk zouden zij dan niet moeten

{==475==} {>>pagina-aanduiding<<}
maken bij de plastische voorstelling? Gelukkig echter meenen wij ons wel verzekerd te kunnen houden, dat op de laatste voorshands niet veel kans bestaat, daar geene tooneel-directie, die eenige achting voor zich zelve bezit, er aan denken zal, den heer Samot om die toestemming te verzoeken, waarvan hij in het naschrift, onder zijn blijspel (?) geplaatst, spreekt.
7. Na de beschouwing van het oorspronkelijke werk der heeren van den Hoeck en Samot, eindelijk een woord over eene nieuwe vertaling van den heer H.J. Ankersmit. De uitstekende verdiensten van dezen op het gebied der dramaturgie zijn in de stad zijner woning genoegzaam bekend, maar verdienden ook in ruimer kring meer algemeen te worden gewaardeerd. Ankersmit is iemand, die zijne sympathie voor het tooneel niet enkel in onmanlijke klachten en ongemotiveerde verwijten heeft geopenbaard - hij heeft handen aan den arbeid geslagen en het werk des hervormers aanvaard met al den ernst, de geestdrift, de volharding, waartoe de hem dierbare zaak riep. Bewijzen tot staving dezer woorden ontbreken niet. Ik behoef slechts te spreken van zoo menige uitvoering van het letterlievend genootschap Demosthenes te Deventer, dat Ankersmit tot voorzitter en ziel heeft, en van zoo menige pennevrucht, die door hem voor de pers bezorgd werd; van die vele rollen, waarin Ankersmit zelf schitterde, en die gelukkige wenken, waardoor hij tot anderer vorming en opleiding zooveel heeft toegebracht.
Ook Bulwers beroemd werk The Lady of Lyons vertolkte hij, om een jong mensch de gelegenheid te geven, zijne krachten aan de belangrijke rol van Claude Melnotte te beproeven. De vertaling zelve is wederom voortreffelijk, gelijk zoo menige andere, die door Ankersmit werd geleverd. Wij vinden hier vloeiend Hollandsch; wij vinden spreek- en geene schrijftaal; ook waar het metrum gebruikt werd, laat de versificatie doorgaands niets te wenschen. Enkele minder gelukkig gekozen uitdrukkingen teekende ik aan, om den heer Ankersmit het bewijs te leveren, hoe nauwkeurig zijn arbeid door mij werd nagegaan. Zoo b.v. frappeerden mij het ‘geweigerd’ in den mond van den afgewezen minnaar (bl. 3 en 7); vervolgens die ‘knieën, die tegen elkaâr klapperen’ (bl. 47); verder de keuze van het woord ‘gebruik’ in de phrase: ‘Ons vaderland is niet zoo hoogmoedig als het gebruik, - neen, het weigert

{==476==} {>>pagina-aanduiding<<}
het bloed niet, noch het hart, noch de rechterhand van den armen man’ (bl. 53); eindelijk die ‘woeste regen’, waarvan pag. 76 gesproken wordt. Zou voorts de heer Ankersmit in het metrische gedeelte bij eenig dieper nadenken niet liever voor het: ‘En lage lot’ (bl. 50) - en needrig lot hebben geplaatst? Acht hij niet met mij het: Wou doen verstaan vloeiender dan zijn: ‘Doen hooren wou’ (bl. 83)? Kan hij er wel iets tegen hebben, als bij de aanhalingen, op bl. V van zijn voorbericht opgesomd, door mij in gedachten ook deze regel, ontleend aan pag. 30, wordt gevoegd:
Geliefde!

Pauline Claude

Een paleis blikt op dat dal....
C.J. van Bemmel Suijck.
Simon Gorter's, beoordeeling van Mr. Willem Bilderdijk. Een woord van teregtwijzing door J.D. van der Plaats. Sneek, J.J. Wiarda, 1870.
Naar aanleiding van: ‘van Vloten's bloemlezing uit de dichtwerken van Mr. Willem Bilderdijk, naar tijdsorde gerangschikt en in verband gebracht met zijn leven en brieven,’ bevatte het December-nummer van de Gids. van den vorigen jaargang, een belangrijk uitvoerig opstel. De schrijver, de heer S. Gorter, waagde daarin eene poging, om een beeld van Mr. Willem Bilderdijk als mensch en dichter te schetsen, dat nu eenmaal de verdienste van wáár te zijn, mocht bezitten. Velen was deze poging welkom. Geene onzer vaderlandsche dichters of geleerden werd en wordt nog altijd meer verschillend beoordeeld, dan juist onze Bilderdijk. Door zijne tijdgenooten wel 't minst begrepen, blindelings bewonderd en vereerd door zijne talrijke vrienden en aanhangers, even heftig gegispt en bestreden door zijne nog talrijker vijanden en tegenpartijders, terwijl daarenboven de feiten van 's mans veelbewogen leven weinig geschikt zijn om een gunstig licht over zijn karakter en zedelijk leven te werpen, was in deze 't laatste woord nog niet gesproken. Uit den aard der zaak kon 't ook eerst door later levenden gesproken worden, en 't opstel in de Gids deed het van den heer Gorter verwachten. De ‘bloemlezing’ met haar schat van

{==477==} {>>pagina-aanduiding<<}
aanteekeningen en toelichtingen, die over meer dan één feit uit Bilderdijk's leven, een hoogst verrassend licht deden opgaan, maakte hem de taak te gemakkelijker. Toch minder gemakkelijk, dan de heer Gorter zich schijnbaar heeft voorgesteld. Om een genie van zóó kolossale afmetingen als Bilderdijk billijk te beoordeelen, daartoe is meer noodig dan het licht, alléén door de bloemlezing met hare aanteekeningen verspreid. Daartoe behoort stellig een dieper en onpartijdiger onderzoek, een grondiger karakterstudie dan Gorter aan zijn opstel besteed heeft. Een man als Bilderdijk wordt niet gemeten met den maatstaf, waarmede men gewone stervelingen meet, en zijn beeld laat zich niet in enkele losse trekken teekenen. Voeg hierbij, dat Bilderdijk's beeld zekere eigenaardige trekken bezit, die hoekig en sterksprekend als zij zijn, aanstonds in het oog springen, en het geheel bij de eerste beschouwing eene onaangename terugstootende uitdrukking geven. Uit deze trekken alléén 't geheele beeld te construëeren, ware eene even lichtvaardige als onwaardige handelwijze.
Aan deze handelwijze heeft, volgens van der Plaats, Gorter zich schuldig gemaakt en wordt hij door hem terechtgewezen op een' toon, dle hier en daar niet van hoog- en scherpheid is vrij te pleiten, maar waaruit zijne hooge waardeering van Bilderdijk als mensch en dichter op iedere bladzijde spreekt. Onwaar is, volgens hem, Gorter's voorstelling van B. waar hij, het oordeel van van Vloten op ééne enkele uitzondering nà overnemende, een beeld van Bilderdijk ontwerpt dat de meest hoekige en terugstootende vormen 't scherpst doet uitkomen, maar daarentegen de krachtige en edele lijnen in de schaduw plaatst en de zachte overgangen niet aangeeft. Eénzijdig en inhumaan is zijne beoordeeling van Bilderdijks karakter en zedelijk leven, waar hij op 's mans groote feilen en gebreken moedwillig en onbarmhartig den vinger legt, zonder recht te doen aan zijne grootsche en edele eigenschappen en beiden te beschouwen in verband met elkander en met de levensomstandigheden, waarin hij geplaatst werd. Geen portret, maar een karikatuur, een charge heeft hij geteekend, dat wel sprekend gelijkt, waarin wel ieder aanstonds den knorrigen en gemelijken dichter herkent, die in tal van verzen en brieven, zijne gedrukte of heftig bewogene gemoedsstemming lucht gaf; maar dat, eenzijdig als 't is, toch nimmer op eene volkomene gelijkenis aanspraak kan maken.

{==478==} {>>pagina-aanduiding<<}

De heer Gorter heeft, door zóó te handelen, dus beweert van der Plaats, den grooten man onrecht gedaan. Door zijne eenzijdige en in humane beoordeeling heeft ‘hij zich vergrepen aan een der grootste zonen van ons volk, en dat volk 't genot vergald van de groote gaven voor geest en hart, die 't aan een dichter als Bilderdijk heeft te danken.’
Wij kunnen den schrijver niet volgen bij 't geen hij tot staving dezer beschuldiging aanvoert. Wie Gorter's opstel gelezen heeft, verzuime niet ook de ‘Terechtwijzing’ te lezen, en overtuige zich dat een gunstiger oordeel over Bilderdijk mogelijk is, dan van Vloten en Gorter c.s. over hem vellen, zonder dat aan zijn gevoel voor recht en waarheid, ook tegenover groote mannen, wordt te kort gedaan. Bij beoordeeling van groote en edele mannen, stuiten wij doorgaans op groote feilen en gebreken in karakter en leefwijze; maar humaniteit en billijkheid beiden vorderen, dat wij ze ter wille harer grootsche eigenschappen zooveel mogelijk met den mantel der liefde bedekken.
Het uitzicht, door den schrijver der ‘Terechtwijzing’ ons op eene billijker meer ware beoordeeling van Bilderdijk geopend, nemen wij gaarne aan. Immers uit zijne brochure doet hij zich kennen als een man van groote belezenheid in Bilderdijk's werken, die van diens leven en karakter eene nauwgezette studie gemaakt heeft. In zijne ‘terechtwijzing’ doet hij meer dan terechtwijzen, maar geeft hij ook de grondslagen aan, waarop eene ware beoordeeling van Bilderdijk als mensch en dichter, als godgeleerde en staatsman, als geschiedschrijver en wijsgeer, behoort te rusten. Wij wenschen hem lust en tijd, wijsheid en kracht toe, om de losse trekken in zijne brochure tot een volledig beeld uit te werken en onze letterkunde met eene levensschets van Bilderdijk te verrijken, waardoor én ons gevoel van bewondering en vereering, én dat van recht en waarheid in 't beoordeelen van groote vaderlanders, bevredigd wordt.
M., 23 Aug. 1870.
O.
Dr. Friederich Dittes' schets der opvoed- en onderwijskunde, door W.J. Wendel, leeraar aan 's Rijks kweekschool voor onderwijzers te 's Hertogenbosch. Te Groningen, bij P. Noordhoff en M. Smit. 1869, 212 bl. ƒ 1.90.
Op een dubbeltje na twee gulden! dat is immers een veel te duur boek voor kweekeling-onderwijzers! zoo hoorde ik onlangs

{==479==} {>>pagina-aanduiding<<}
iemand zeggen die deze ‘schets’ ergens aangekondigd zag. Deze opmerking vond ik, vóór dat ik het boek gezien had, meer juist dan thans. Het komt mij toch voor, dat het geen boek is voor kweekelingen; al moge het waar zijn, dat de Duitsche schrijver het in de eerste plaats heeft bestemd tot een handleiding voor de kweekelingen van het Seminarium te Gotha bij hunne studie van de theorie der opvoedkunde, nogtans is het, dunkt me, voor knapen van 14-18 jarigen leeftijd, die daarenboven veel te leeren hebben, wat al te zware kost. Een enkele, die het verteren kan, zal dit boek van zijn onderwijzer wel eens ter leen kunnen krijgen. Voor een hoofdonderwijzer toch of voor iemand, die zich voor deze zoo gewichtige betrekking voorbereidt, moet dit boek eene welkome verschijning zijn en zal menigeen, hoop ik, over den prijs heenstappen of althans niet te vergeefs dit boek in bibliotheek of leeskamer zoeken. Wat is er nu, bij al de boeken die er over onderwijs en opvoeding bestaan, dat juist dit boek zoo aanbevelenswaardig doet zijn?
In de eerste plaats: de veelomvattende en goed uitgewerkte inhoud van deze ‘Schets,’ waarin de noodelooze omslag en langdradigheid, die de fout is van de meeste Duitsche schrijvers, vermeden worden. In de tweede plaats: niet alleen de goede naam van Ditte, maar ook de gunstige meening over dit boek door wijlen onzen Brugsma gekoesterd, aan wiens verlangen de heer Wendel voldaan heeft door dit Duitsche werk in een Nederlandsch kleed te steken. De vertaler deelt in zijn voorbericht mede hoe, toen de heer Brugsma ontslapen was, hij het als eene soort van plicht beschouwde aan dit verlangen te voldoen, en dat daarbij de zaken hem meer hebben gegolden dan de vorm. Ik ben er verre van, hem dit euvel te duiden en moet bekennen dat, over het geheel genomen, dit boek zich in 't Hollandsch goed laat lezen. Menig onderwijzer echter, die enkel en alleen onze taal verstaat, zal wellicht wenschen, dat de vertaler sommige woorden van vreemden oorsprong door anderen had vervangen. Wie echter weet, hoe moeielijk het dikwijls is in een hollandsch woord den juisten zin weêr te geven, zal dit den heer W. niet erg kwalijk nemen. Ook zal men hem met mij ongetwijfeld dankbaar zijn, dat hij er toe besloten heeft, Ditte's hoofdstuk over het godsdienstonderwijs niet onvertaald te laten. Het is toch goed dat men over zaken van zooveel gewicht de meeningen hoore van deskundige personen, die andere beginselen dan de onze op den

{==480==} {>>pagina-aanduiding<<}
voorgrond stellen. Het mag ook wel worden opgemerkt, hoe deze Duitsche paedagoog, die een ware voorstander is van het godsdienstig onderwijs in de school, opkomt tegen eene eenzijdig kerkelijke richting van dit onderwijs: ‘De overlevering’ - zoo zegt hij - ‘van confessioneele stellingen is even zoo min de taak der volksschool als de bijzondere opleiding voor bepaalde standen en beroepen. Zij heeft alleen te doen met dat, wat vereenigt, niet met dat, wat scheiding te weeg brengt’ (bl. 192). Bij het lezen van dit hoofdstuk moet men bedenken, dat de schrijver Duitsche toestanden in 't oog heeft; - van daar al wat hij over den catechismus schrijft. Welke groote moeielijkheden het onderwijs in de godsdienst oplevert, - zal dit waarlijk goed gegeven worden en geen instampen zijn van eenige dogmatische stopwoorden en formules, - kan men het beste leeren uit hetgeen deze gemoedelijke Duitscher ter verdediging van dat onderwijs aanvoert.
Monitor.
Wet van 7 april 1869, S 57, betreffende de maten, gewigten en weegwerktuigen, met bijlagen, aanteekeningen en alphabetisch register, door L.N. Schuurman, Secretaris der gemeente Zwolle. Zwolle, W.E.J. Tjeenk Willink 1869. Prijs ƒ 0.15.

Wet van den 10. april 1869, Stbl. 65, tot vaststelling van bepalingen betrekkelijk het begraven van lijken, de begraafplaatsen en de begrafenisregten, met aanteekeningen en alphabetisch register, door denzelfden en bij denzelfden uitgever verschenen. 1869. Prijs ƒ 0.15.
Van den kundigen Secretaris der gemeente Zwolle ontving het publiek een aantal wetten op administratief gebied in zakformaat. Ook de uitgever heeft alle eer van de uitvoering. De letter is duidelijk en het formaat zeer gemakkelijk. Behalve den text der wetten heeft de heer Schuurman aan het exemplaar der eerstgenoemde wet ook nog tot verduidelijking eenige ministeriële aanschrijvingen en voor gemak aan de exemplaren der beide wetten een alphabetisch register toegevoegd. Ik hoop, dat hij moge voortgaan met dezen administratleven arbeid, welke zich zeer gevoegelijk in eenige deelen laat zamenvatten.

Deventer.
C. Duymaer van Twist.
















{==481==} {>>pagina-aanduiding<<}

Binnenlandsche letterkunde.

Bibliographie.

I. Godgeleerdheid.

Der Krieg. Eine von der Haager Gesellschaft zur Vertheidigung der Christlichen Religion gekrönte Preisschrift von Dr. H. Wiskemann Lehrer am Gymnasium zu Hersfeld, Preussische Provinz Hessen-Nassau, correspondirendes Mitglied der Haager Gesellschaft zur Vertheidigung der Christlichen Religion. Leiden, Druck und Verlag von D. Noothoven van Goor. 1870.

De oorlog in verband met Christendom en Beschaving. Eene bijdrage, tot beantwoording van eene der groote vragen van onzen tijd; door Dr. F.J.J.A. Junius. D. Mijs. Tiel. 1869. Prijs ƒ 1,90.
Het is helaas! wel een kwestie van den dag, die in de beide aangekondigde werken wordt besproken. Het helsche monster van den krijg is immers in den zomer weder losgebroken met zich voerende een heirleger van booze geesten. Wie had voor een paar maanden die ellende kunnen voorzien? Wel wisten wij, dat de groote mogendheden hare strijdkrachten in de laatste jaren geducht hadden versterkt en wij ons dus altoos voortbewogen over een hoogst gevaarlijken krater. Maar wij geraakten aan dien toestand van gewapenden vrede allengs wat gewend. Wij meenden dat vooral sedert den aanvang dezes jaars de staatkundige gezichteinder helderder was dan ooit. ‘L'empire c'est la paix’ was ons voorgezongen op allerlei wijzen. Bij het optreden van het kabinet Ollivier werd zelfs menig pessimist

{==482==} {>>pagina-aanduiding<<}
gerust gesteld. Hoe gunstig toch liet alles zich aanzien! Hoe duidelijk waren de verklaringen in de achtbaarste vergaderingen afgelegd door de meest vertrouwde personen! Bij het plebisciet heette het: wie ‘ja’ zeide, stemde voor den vrede. Het ging nu zoo goed als het kon, dacht ieder. Wanneer zich in de Fransche kamer van het wetgevend lichaam soms eenige spanning openbaarde tegen Pruissen, toen bijv. de interpellatie over den St-Gothard spoorweg verwacht werd, de regeering was aanstonds gereed de gemoederen tot bedaren te brengen. Levendig herinneren wij ons nog de woorden van den heer Ollivier in de zitting van 30 Juni l.l., veertien dagen vóór de oorlogsverklaring. Er werd beraadslaagd over het ontwerp, waarbij de lichting voor 1870 bepaald werd op 90.000 man en en het jaarlijksch contingent dus met 10.000 man werd verminderd. Jules Favre had de regeering verweten niets voor den vrede gedaan te hebben. Toen was het dat de Minister verzekerde: ‘nooit is de vrede van Europa hechter bevestigd geweest dan thans. Een irriteerende kwestie tusschen de Mogendheden is nergens waartenemen.’ Geen wonder derhalve dat wij gerust waren. Wij dachten bovendien aan de belangen van handel en nijverheid, aan de ondubbelzinnige eischen der openbare meening, en vermoedden geen gevaar. De zomerplannen werden beraamd; de badgasten stelden zich in beweging; alles zette zich om eens te genieten met een onverdeeld hart. Maar op eens schrikten wij op uit onze onbezorgde rust. De oorlogskreten weergalmden. Troepenbewegingen aan alle kanten. Met koortsachtig ongeduld werd naar de nieuwsbladen gegrepen. Men rukte elkaar schier de bulletins uit de handen. De beschaafde wereld was in rep en roer gebracht. Een vreeselijke paniek sloeg haar om 't hart. Wij waren letterlijk overrompeld. Wij hadden geen hoofd om natedenken, en konden slechts lucht geven aan den geweldigen indruk van afgrijzen en ontzetting.
Op het oogenblik dat ik dit schrijf zijn sedert acht weken verloopen, en reeds schijnt de krijgskans zoo goed als beslist. Intusschen hebben wij ons hersteld van den eersten schrik. Wij denken aan de naaste toekomst weder met meerdere kalmte. Toch kunnen wij nog moeilijk met belangstelling over iets anders spreken dan over de jammerlijke gebeurtenissen van den dag. Onze stemming blijft bij voortduring gedrukt. Natuurlijk. Wij zijn immers ook zoo bitter teleurgesteld. Wij hadden betere

{==483==} {>>pagina-aanduiding<<}
gedachten gehad van onze 19de eeuw. In weerwil van de groote oorlogen der laatste twintig jaren hadden wij geloofd aan de mogelijkheid, de zekerheid, van den vrede der toekomst. Alle pogingen aangewend om dien vrede tot stand te brengen hadden wij toegejuicht. Nu worden de pessimisten in het gelijk gesteld. Wij schijnen van den heilsdag verder verwijderd dan ooit. Voor onzen geest verrijst wederom die door en door sombere schilderij, voorstellende - zoo ik mij wel herinner - een groot slagveld mel lijken bezaaid en te midden dier algemeene verwoesting een eenzaam kanon, het akelig zinnebeeld dat eerst dan geen krijg meer zal worden gevoerd, wanneer er geen menschen zullen zijn om elkaar te vernielen. Wel wordt ons geloof in de menschheid op een harde proef gesteld. Hebben wij nog wel recht om den lof te verkondigen onzer eeuw, de hooggeroemde eeuw van verlichting en beschaving? Ach, veel meer reden schijnt er om de woorden van den dichter te herhalen na het bloedbad van 1866:

Wat hoopt ge, dat de geest des tijds verzoening werke? 
Dat door de macht der liefdeleer 
De stem der menschlijkheid in 't harte triumfeer? 
Vraag naar geen recht der volken meer, 
Maar krom gedwee uw hoofd voor 't vuistrecht van den sterke 
En voor de tromp van 't naaldgeweer. 

Gelukkig echter ontbreekt het in deze dagen van druk en ellende niet aan verschijnselen, die ons iets goeds voor 't vervolg doen hopen. Ik bedoel vooral den toenemenden afkeer van den oorlog. Het publiek geweten is thans wakker geschud krachtiger dan immer te voren. Wel baat dit ons voor het oogenblik niet; wel moeten wij berusten in de onverbiddelijke logica der feiten, maar wij doen het in ieder geval onder nadrukkelijk protest. Reeds dit zegt veel. Van dien kant alleen kan licht dagen in de duisternis. Het ontwikkeld zedelijk volksbewustzijn alleen kan genezing aanbrengen voor de diepe wonden van ons geslacht.
In allerlei kringen worden dan ook niet alleen de verschillende berichten van het slagveld beoordeeld; de gansche oorlogskwestie wordt ter sprake gebracht. Het recht van den krijg wordt overwogen. Met meerder of minder degelijkheid wordt de oorlog in verband gebracht met Christendom en beschaving.

{==484==} {>>pagina-aanduiding<<}
Dat is werkelijk een onberekenbaar groot voordeel. Ik meen dat het juist daarom nu vooral de tijd is om de aandacht te vestigen op de twee geschriften, die aan het hoofd van dit opstel vermeld zijn, beiden in menig opzicht de rijpe vruchten van ernstige studie en meer dan gewone belezenheid. De genoemde werken hebben hun ontstaan te danken aan een prijsvraag door het Haagsch Genootschap tot verdediging van den christelijken godsdienst na den Pruissisch-Oostenrijkschen oorlog van 1866 uitgeschreven, van dezen inhoud: ‘Hoe moet de oorlog volgens den geest en de beginselen des christendoms beoordeeld worden? Welke pogingen zijn er vroeger en later aangewend om het oorlogvoeren te doen ophouden? Wat laat zich, bij den voortgang der maatschappelijke ontwikkeling en onder den invloed der godsdienstige en zedelijke beschaving, te dezen aanzien, van de toekomst verwachten?’ Van de vier antwoorden tegen het einde van 1867 op die vraag ingekomen werd aan de Hoogduitsche verhandeling van Dr. H. Wiskemann de uitgeloofde eereprijs toegewezen. Dit nam echter niet weg, dat ook onze landgenoot Dr. Junius, die reeds als student in 1833 een prijsvraag over den oorlog door de godgeleerde faculteit te Utrecht uitgeschreven met den hoogsten lof had beantwoord, besloot zijne verhandeling door den druk openbaar te maken. Dit besluit verklaart hij te hebben genomen, ‘niet alleen omdat er onder de Bestuurders waren, die ook aan zijne verhandeling gaarne eenen eereprijs hadden zien toegekend, maar vooral omdat de verhandeling van Dr. Wiskemann in de Hoogduitsche taal geschreven, in ons vaderland betrekkelijk weinig lezers vinden en zeker niet algemeen door het beschaafd publiek zal gelezen worden.’
Het ligt niet in mijn plan mij te wagen aan eene doorloopende vergelijking der geschriften, en kritiek te oefenen op de uitspraak van het Haagsche Genootschap. Tot die taak voel ik mij evenmin geroepen als opgewekt. Letten wij op den vorm der verhandelingen dan kunnen wij met de beslissing vollen vrede hebben. Natuurlijk blijft de inhoud altoos hoofdzaak, maar van den vorm hangt voor een zeer groot deel de mate der belangstelling af bij het lezend publiek. In dat laatste opzicht wint het antwoord van Dr. Wiskemann het zeer verre. Zijn voorstelling is levendig en aanschouwelijk; zijn stijl helder; de woordvoeging eenvoudig. Gij behoeft geen afschrikkend lange

{==485==} {>>pagina-aanduiding<<}
en duistere volzinnen doorteworstelen, een afmattende bezigheid, waardoor het genot van menig ander Duitsch werk zoo dikwijls bedorven wordt. Wiskemann laat zich van het begin tot het einde zeer aangenaam lezen. De volgorde der door hem ontwikkelde denkbeelden is geleidelijk, en ge legt zijn boek niet uit de handen zonder den indruk te hebben ontvangen, dat de schrijver de literatuur over den oorlog met een echt populaire bijdrage verrijkt heeft. De arbeid van Dr. Junius daarentegen, vooral in het eerste deel zijner verhandeling, zal, dunkt mij, niet licht populair worden ten gevolge van zijn eenigzins stroeven en dorren betoogtrant. Zijn werk doet ons nu en dan denken aan een handboek voor scholen, afgedeeld in het noodig aantal hoofdstukken en paragrafen. Er is iets vermoeiends, iets hortends en stootends in de korte alinea's, waarin hij zijne meeningen heeft uiteengezet; zij gaven mij meermalen den indruk van stellingen, die de leerling in het geheugen heeft te prenten. Daardoor is er niet altoos gang in zijn overigens zeer bondig betoog. Het proza van den schrijver mist den noodigen rythmus. Niets levendigs of bezields kenmerkt zijn beschrijving 't zij van de verwoestingen des oorlogs, 't zij van de vruchten des vredes. Zijn verhandeling moet zich m.i. al zeer moeilijk laten voorlezen, een onmisbaar vereischte intusschen voor een populair werk, waartoe - blijkens de voorrede althans - het boek schijnt bestemd te zijn. Het ware zeer wenschelijk dat het geschrift van Dr. J. in ietwat behaaglijker vorm werd omgewerkt. Het verdiende dit ongetwijfeld om den ernst, waarmede de auteur zijn onderwerp heeft opgevat en de vele juiste opmerkingen, door hem gemaakt en medegedeeld. Wij zouden dan waarschijnlijk een bepaalde leemte in onze letterkunde zien aangevuld, en de heer Junius zou aan het Nederlandsch publiek een genot hebben bereid, minstens even groot als Dr. Wiskemann aan allen, die Duitsch lezen, verschaft heeft.
Evenwel, welke hooge eischen wij ook stellen aan den vorm in de overtuiging dat deze voor de aanbeveling van des schrijvers gedachten van het hoogste gewicht is, de inhoud komt bovenal in aanmerking. In dit opzicht kan de studie van Dr. J. de vergelijking met de verhandeling van den heer Wiskemann veilig doorstaan. Dr J. noemt in den titel zijn werk een bijdrage tot beantwoording van eene der groote vragen van onzen tijd. En voorzeker meer dan ooit heeft onze eeuw de jammeren van

{==486==} {>>pagina-aanduiding<<}
den krijg gevoeld en den weg gezocht, die naar den tempel van den eeuwigen vrede leidt. Wel heeft het ook in vroeger dagen niet ontbroken aan ‘pogingen’ - gelijk de prijsvraag het uitdrukt - ‘om het oorlogvoeren te doen ophouden.’ In het 2de gedeelte hunner verhandelingen, welke naar de drie leden der voorgeschreven vraag natuurlijk ook in drie Hoofddeelen gesplitst zijn, hebben Junius en Wiskemann beiden die pogingen vermeld. De laatste heeft dit gedaan in chronologische volgorde, de eerste heeft meer gelet op de innerlijke gehalte der aangewende middelen. Maar het is toch vooral onze tijd, die met bijzonderen nadruk de vraag aan de orde heeft gesteld, hoe er aan den noodlottigen krijg een einde zal komen.
Wel is het daarom zeer bevreemdend dat Dr. Wiskemann in de beschrijving der vredelievende bemoeiingen van de laatste jaren het kortst is geweest. Dit was toch, meen ik, verre weg het belangrijkste deel. Met groote geleerdheid en nauwkeurigheid voert W. tot in de kleinste bijzonderheden aan, wat de oudheid en de middel-eeuwen hebben verricht om de geschillen van staten en volkeren in der minne bijteleggen. Hij herinnert aan vele gevallen, waarin men achtbare personen of naburige landen tot scheidsrechters aanwees, of de beslissing overliet aan het orakel. Hij berekent den invloed, dien de Grieksche volksspelen en het bekende Amphyctionen-verbond gehad hebben op de verbroedering der stammen. Hij noemt de verschillende staten- en steden-bonden der oudheid; beschrijft - wij zouden thans zeggen - de diplomatieke onderhandelingen, die werden gevoerd om zoo mogelijk de vijandelijkheden te voorkomen. Wanneer dat niet gelukte, dan trachtte, zooals Dr. W. aantoont, de oudheid het bloedvergieten tot de kleinste schaal te beperken door één of meerdere paren of uitgelezen troepen van een betrekkelijk gering aantal te laten duelleeren; een poging tot oplossing der geschillen door Junius niet vermeld, maar waarvan Wiskemann een reeks van voorbeelden opnoemt, hoewel hij daartoe zeker al te voorbarig ook het verhaal van den strijd tusschen David en Goliath rekent. Het doet ons verder goed, wanneer wij uit de Grieksche en Romeinsche wereld enkele proeven door Dr. W. zien aangehaald ten bewijze dat ook reeds de oudheid soms ontwaakte tot besef van het recht der barmhartigheid jegens den vijand; en liefelijk klinkt ons de taal in de ooren, waarin Israël's profeten en Hellas' of Rome's

{==487==} {>>pagina-aanduiding<<}
wijzen hunne hoop uitdrukten op den toekomstigen vrede der wereld - ofschoon wij met recht mogen vragen, hoe Wiskemann deze gelukkige teekenen heeft kunnen opnemen onder de ‘pogingen vroeger aangewend om het oorlogvoeren te doen ophouden.’
De plaatsruimte, waarover wij beschikken mogen, gedoogt niet, dat wij alle tot dat zelfde einde in het werk gestelde pogingen noemen, die Dr. W. uit de middel-eeuwen vermeldt. Het komt mij voor dat dit gedeelte wel het allerbelangrijkste is van zijne verhandeling. In lossen verhaaltrant beschrijft hij den betrekkelijk nog zeer geringen invloed door het christendom aanvankelijk uitgeoefend op de zeden des tijds; de bedenkingen der eerste belijders van Jezus tegen den oorlog; de langzame verandering van gevoelen op dit punt sedert het christendom staatsgodsdienst werd; de onophoudelijke ingrijping der kerk in wereldsche zaken; hare ingenomenheid met zoogenaamd heilige oorlogen; de instelling der geestelijke ridderorden, wier leus was: strijd tegen het ongeloof. Tegenover die verschijnselen wijst hij wederom met voorliefde op het duel als middel om den strijd te beslechten, op de beslissing van het lot en vooral op het scheidsrechterambt over volken en vorsten door de geestelijkheid, inzonderheid door de pausen, bekleed. Uitvoerig worden de maatregelen beschreven, door kerk en staat genomen om een einde te maken aan de rampzalige veeten van den adel en de volken, althans hare vreeselijke uitbarstingen zooveel mogelijk te matigen. De bekende Godsvrede, treuga Dei, waarbij aan de twistende partijen een wekelijksche of jaarlijksche termijn werd gesteld voor de vijandelijkheden; de van overheidswege bevolen landvrede; de verschillende statenbonden der middel-eeuwen, waarvan het Hanseätisch verbond de meeste vermaardheid verkregen heeft; de veemgerichten vinden hier allen hunne plaats.
Terwijl ik nu gaarne erken, dat de heer Wiskemann in deze geschiedkundige schets een hoogstverdienstelijk werk geleverd heeft, kan ik aan den anderen kant niet nalaten mij te verwonderen, dat hij over de pogingen van den jongsten tijd zoo luchtig is heengegleden. Wel treedt hij in eene beschouwing van het merkwaardig vredesontwerp van Hendrik IV, waarin voor het eerst de leer wordt ontwikkeld van het Europeesch statenevenwicht als waarborg tegen den oorlog; wel beschrijft hij wat men onder den invloed van den Abt de St. Pierre heeft

{==488==} {>>pagina-aanduiding<<}
verwacht van een vereeniging der volken op groote en kleine schaal met algemeen oppergerechtshof, en noemt hij de verschillende wijsgeerige theoriën over den eeuwigen vrede uit de vorige eeuw, theoriën, die meestal gegrond waren op het denkbeeld, dat politieke of kerkelijke colleges of vergaderingen van afgevaardigden uit de verbonden staten recht moesten spreken. Maar wat juist het voornaamste is in onzen tijd, niet de kunstmatige vereeniging van verschillende staten en volkeren, niet de utopiën eener groote wereldrepubliek, maar de langzame bewerking van de publieke opinie, den machtigsten hefboom voorzeker om de menschheid op te voeren tot een hooger standpunt van ontwikkeling, dit gaat de heer W. nagenoeg met stilzwijgen voorbij. Te recht is dan ook reeds in het Theologisch Tijdschrift (Jaargang 1870 afl. 1) door Dr. van Bell, die overigens voor den arbeid van W. allen lof heeft, opgemerkt dat in diens verhandeling op de openbare meening geen nadruk gelegd wordt. Dit is echter een zeer groot gebrek. Want van de veredeling der publieke opinie kunnen wij alleen den vrede der wereld wachten. De ontwapening, de afschaffing der staande legers, het einde der oorlogen, moet een eisch worden van het zedelijk ontwikkeld volksgeweten. Die eisch zal op den duur onwederstaanbaar zijn.
De verhandeling van Dr. Junius schijnt mij op dit punt althans vrij wat degelijker. Hij moge bij de beantwoording van het 2de lid der prijsvraag niet zoo breedvoerig zijn geweest als Wiskemann in de beschrijving der maatregelen door de oudheid en de middel-eeuwen toegepast; dit diende ook minder ter zake. Wat genoemd moest worden is vermeld, uitgezonderd de beslechting der geschillen door middel van het duel en enkele andere pogingen uit de middel-eeuwen. Daarentegen teekent Dr. J. aan de belangrijke pogingen der oude Pythagorcërs om harmonie te brengen in den staat en tusschen de staten onderling. Gelijk ik boven reeds met een woord aanstipte beschrijft de heer Junius de aangewende pogingen naar haar innerlijken aard en strekking. Hij laat daaraan slechts een kort chronologisch overzicht voorafgaan. Voor hem is hier hoofdzaak niet de tijdsorde maar de kritiek. Daarin ligt de verdienste van Dr. J. in het 2de deel der verhandeling. Wiskemann noemt de pogingen maar beoordeelt ze nauwelijks of niet. Alleen aan het slot toont hij even aan, waarom men het vooral door Napoleon III

{==489==} {>>pagina-aanduiding<<}
aanbevolen nationaliteitsbeginsel geen afdoenden maatregel tegen den oorlog kan achten. Overigens blijft de kritiek bijna geheel achterwege. Maar juist in deze zaak was zij onmisbaar. Ofschoon het in het algemeen waar is dat de historie, gelijk elke wetenschap haar doel heeft in zich zelve, zoo is voor het onderwerp der prijsvraag het geschiedkundig gedeelte slechts ondergeschikt. Hier moet de geschiedenis zijn een spiegel voor het heden, een leermeesteres der volken. ‘De pogingen vroeger en later aangewend om het oorlogvoeren te doen ophouden’ kunnen ons alleen in zóó ver belang inboezemen, als wij daaruit kunnen zien wat nog met vrucht kan worden toegepast in onzen tijd, wat daarentegen veilig onopgemerkt kan blijven en, behoudens onze waardeering voor de goede bedoelingen der voorstellers, louter mag gelden als eene historische curiositeit. De heer Junius heeft dus den rechten weg ingeslagen, wanneer hij de verschillende pogingen samenvat in eenige rubrieken en telkens met groote nauwkeurigheid onderzoekt, wat wij van die maatregelen voor het beoogde doel hebben te wachten. Op die wijze alleen kan het historisch onderzoek vrucht dragen.
Zal bijv. een isoleering of scheiding der volken ons den gewenschten vrede der wereld aanbrengen, gelijk sommigen hebben gemeend? Geenszins, antwoordt Dr. J. (Deel II. Hoofdstuk I). ‘Die poging, geheel in strijd met de natuur, de bestemming, de behoefte en het belang der volken is vooral in onzen tijd onuitvoerbaar, terwijl bovendien de onbekendheid der volken met elkander aanleiding zou kunnen geven dat de oorlogen eer vermeerderd dan verminderd en met meer wreedheid gevoerd zouden worden.’ - Men heeft verder (Hoofdstuk II) vooral sedert de dagen van Hendrik IV en den cardinaal Richelien, toen de Oostenrijksche monarchie te machtig werd, aanbevolen het Europeesch staatkundig overwicht. De historie heeft echter geleerd dat dit evenwichtsstelsel, in zich zelf reeds zoo ongerijmd en veel meer uitgedacht in het belang der vorsten dan der volken, een hersenschim is geweest. Wie bekommert zich nog om de bepalingen van het Weener congres? Heeft het (schijn)heilig verbond van 1814 en 1815 kunnen verhinderen dat de kaart van Europa telkens is gewijzigd geworden? - Een utopie is voorts het denkbeeld van een wereldstaat. (Hoofdstuk III). ‘De groote wereldmonarchiën, die aan dit denkbeeld het meest nabijkwamen, hebben, na een wijle tijds tot groote

{==490==} {>>pagina-aanduiding<<}
schade der volken door oorlogen in het leven geroepen, door wapengeweld in stand gehouden en door vreeselijken strijd weer vernietigd te zijn, getoond, dat de pogingen om het oorlogvoeren door een wereldstaat te doen ophouden het tegenovergestelde zouden uitwerken van hetgeen men wilde verhoeden.’ - Meer resultaat zouden volgens Dr. J. (Hoofdstuk IV) de verschillende statenbonden kunnen opleveren, krachtens welke een zekere groep van volken zich borg stelt voor elkanders wederzijdsche onafhankelijkheid en binnenlandsche rust. Toch hebben, om slechts de voornaamste Europesche bonden te noemen na den val van Napoleon I, noch de Duitsche bond, noch het Zwitsersche eedgenootschap den oorlog in de foederatieve staten of kantons kunnen voorkomen. En natuurlijk. Die bonden zijn niet algemeen, lokken licht een tegenbond uit. Ook veranderen allengs de omstandigheden en volksbelangen en zijn de rechters, die in onderlinge geschillen uitspraak doen, niet altijd rechtvaardig. Bedenkelijk wordt vooral de staat van zaken wanneer een der foederatieve staten zich boven de anderen verheft. Getuige de ontbinding van den Duitschen bond en de vreeselijke oorlog tusschen de volkeren van den bondsstaat in 1866. - Van nog ruimer strekking was het straks reeds genoemd staatkundig plan van Hendrik IV, een eeuw later door den abt de St. Pierre, afgevaardigde bij het sluiten van den Utrechtschen vrede in 1713, omgewerkt in zijn beroemd geschrift ‘projet de paix perpétuelle.’ Op den grondslag van het staatkundig evenwicht wordt daarin de theorie ontwikkeld, dat een volkenverbond zou worden tot stand gebracht met een opperste rechtbank, samengesteld uit de gezanten der onderscheidene Europeesche natiën, die bij alle internationale geschillen in het hoogste ressort uitspraak doen, en waaraan vorsten en volken onvoorwaardelijk zouden moeten gehoorzamen. Ook Dr. Wiskemann heeft in boeienden vorm dit programma besproken en
uitvoeriger nog dan Dr. Junius den invloed dezer theorie aangetoond op de wijsgeerige theoriën uit de vorige eeuw, met name die van Leibnitz, Rousseau en Kant. De heer W. doet ons duidelijk gevoelen, hoe de wensch naar verbroedering der volken steeds krachtiger werd. Ook in dit moeilijk gedeelte zijner taak blijft hij aanschouwelijk. Mogelijk is dit een gelukkig gevolg zijner chronologische methode. Maar hij verzuimt wederom de kritiek. Dr. J. daarentegen komt na een bondig critisch

{==491==} {>>pagina-aanduiding<<}
betoog (Hoofdstuk V) tot het besluit, dat ook dergelijke pogingen ijdel zullen worden bevonden, zoolang de volken zelven niet meer verstandelijk en zedelijk zullen zijn beschaafd.
Een nog meer socialistisch karakter draagt het plan tot stichting van een algemeenen republikeinschen volksstaat met het beginsel van vertegenwoordiging en een internationaal wetboek. Dit plan werd voorgedragen door Dr. J.B. Sartorius, hoogleeraar in de staatswetenschappen te Zurich, naar aanleiding van een prijsvraag door het vredesgenootschap te Genève in 1835 uitgeschreven: ‘sur les maux de la guerre et sur les meilleurs moyens de procurer une paix générale et permanente.’ De heer Wiskemann vermeldt dit slechts ter loops in verband met de communistische en socialistische systemen van de eerste helft onze eeuw, waarin de illusie van een vereeniging aller volken op aarde telkens terugkeert. Dr. Junius wijdt echter aan de ontwikkeling en beoordeeling der kosmopolitische ideën van Sartorius een geheel Hoofdstuk (Hoofdstuk VI) en besluit te recht, dat de theorie door Sartorius, in diens verhandeling: Organon des volkommenen Friedens uiteengezet, op te groote schaal is gebouwd en van te colossale onderstellingen uitgaat om ooit - althans in den eersten tijd - uitvoerbaar te zijn.
Maar zullen dan misschien de oorlogen ophouden bij een streng doorgevoerde toepassing van het nationaliteitsbeginsel, waaronder wij te verstaan hebben ‘het recht der volken om zich te vereenigen uit kracht van sympathie en belang, zich geheel vrij naar hun ideaal te organiseeren en zich zelven een regeering te verschaffen’? Dr. Junius geeft over deze vraag een belangrijke beschouwing (Hoofdstuk VII). Naar aanleiding eener verhandeling van den heer André Cochut voorkomende in de Revue des deux Mondes Aout 1866 onder den titel: des nationalités à, propos de la guerre ontwikkelt hij de geschiedenis van het nationaliteitsbeginsel vooral sedert de omwenteling van 1789. Te recht toont hij m.i. aan, dat de afschaffing van het monarchaal beginsel geen onfeilbaar voorbehoedmiddel kan zijn tegen de verschrikkingen van den oorlog. De vorsten zijn immers in onze constitutioneele landen niet meer wat zij vroeger waren. Onder elken regeeringsvorm zal ten slotte naar den volkswil moeten geluisterd worden, wanneer deze slechts degelijk en krachtig is gevormd. Zoolang aan die laatste voorwaarde niet is voldaan, maken de eenzijdige voor-
{==492==} {>>pagina-aanduiding<<}
standers van het nationaliteitsbeginsel zich illusien, die noodwendig verijdeld zullen worden. - Verder beoordeelt Dr. J. (Hoofdstuk VIII) den invloed der vorstencongressen, conferentiën en vredestractaten. Ofschoon die pogingen soms oogenblikkelijk nut hebben opgeleverd, heeft de geschiedenis bewezen dat hare vruchten niet blijvend zijn geweest. Wat toch hebben de onderhandelingen over een ‘eeuwigen, volkomenen, en algemeenen vrede’ uitgewerkt? ‘Zullen de mogendheden’ dus besluit de schrijver ‘door congressen eenen duurzamen vrede bevorderen, dan moeten zij eerst afstand doen van haar heerschen hebzucht, zich door eene eerlijke staatkunde laten besturen, en niets anders beoogen dan het geluk der volken.’
Met critisch talent heeft Dr. Junius dit een en ander uiteengezet. Een vreemden indruk maakt het echter op den lezer, wanneer onmiddelijk na laatstgenoemde pogingen worden vermeld de verklaringen der eerste christenen, der kerkvaders en der kerkgenootschappen omtrent het al of niet geoorloofde van den krijg (Hoofdstuk IX). Mij dunkt, dat dit overzicht beter elders, bijv. aan het begin van het werk bij wijze van inleiding, geplaatst ware. Evenzeer wordt de logische samenhang verbroken door hetgeen de schrijver (Hoofdstuk X) veel minder volledig dan Dr. Wiskemann aanteekent omtrent de maatregelen tegen den oorlog in de middel-eeuwen, voornamelijk de treuga Dei. Maar die fout wordt dubbel goed gemaakt door de belangrijke mededeelingen aangaande de werkzaamheden van de vrienden des vredes in onze eeuw. In het 11de Hoofdstuk vinden wij het voornaamste bijeenverzameld uit de verslagen der vredesgenootschappen en vredescongressen van de laatste jaren. The peace society te Londen gevestigd, welke reeds in 1829 in Engeland over de 300,000 leden telde; la société de la paix in 1830 door den graaf J.J. de Sellon te Genève gesticht; de bemoeiingen van N. Amerikaansche vredesvrienden na den slag van Waterloo worden in haren invloed ons voor oogen gesteld. Maar bovenal roept de schrijver voor onze verbeelding de bekende congressen te Londen (1843) Brussel (1848) Parijs (1849) en Genève (1867). Het zijn misschien de meest boeiende en bezielde bladzijden der verhandeling, waarin deze bijeenkomsten worden beschreven. Dr. J. laat ons de voornaamste redevoeringen en besluiten der vredesvrienden hooren; waardeert in hun vaak hartstochtelijke taal de goede bedoeling; erkent dat

{==493==} {>>pagina-aanduiding<<}
menige schoone gedachte geuit, menige harde waarheid gesproken, menige goede wensch ontboezemd is; juicht het van harte toe dat de stem der volken gehoord wordt; maar eindigt zijn verslag met de volgende woorden, die wij onvoorwaarwaardelijk kunnen overschrijven: ‘Geen bezadigd en onpartijdig beoordeelaar zal kunnen loochenen, dat men, door phantasie en ingenomenheid met ideën misleid, eenzijdig en onrechtvaardig over menigen vorst en krijgsman geoordeeld, onbedachtzaam op tijden en omstandigheden te weinig acht geslagen en door geweld of onuitvoerbare middelen (ge)wil(d heeft), wat alleen de vrucht kan zijn van maatschappelijken vooruitgang en de invloed van godsdienstige en zedelijke beschaving....Zullen de pogingen der vredesgenootschappen en vredescongressen mêewerken om het oorlogvoeren te doen ophouden, dan moeten de leden met meer wijsheid en bezadigdheid te werk gaan. Door sentimenteele exclamaties wordt de oorlog niet bezworen en de vrede niet tot de volken gebracht.’
Het is een capitale bedenking tegen Wiskemann's verhandeling dat hij die vredescongressen slechts ter loops in een noot vermeldt (s. 156) en een volstrekt stilzwijgen bewaart over de jongste poging onzer eeuw, de conferentie namelijk te Parijs bij gelegenheid der wereldtentoonstelling in 1867, toen eenige hoogst achtenswaardige mannen, onder wier aantal de namen voorkomen van Michiel Chevalier, den priester A. Gratry, den Parijschen predikant Martin Paschoud, de grondslagen ontwierpen voor een algemeenen vredesbond, de Ligue internationale. Daarvan vormen alle contribueerende of gewone leden een comité, die de volgende verklaring onderschrijven:
‘De ondergeteekenden, vereenigd door dezelfde gevoelens van rechtvaardigheid en menschelijkheid; in aanmerking nemende, dat de oorlog en de wederkeerige vijandelijkheden, die hij ten gevolge heeft, in openbaren strijd zijn met geheel de richting der beschaving en bijzonder met de niet te beteugelen beweging om de menschen meer en meer door den arbeid tot elkander te brengen;
zich overtuigd houdende, dat wezenlijke vaderlandsliefde, naarmate zij de verschillende natiën den prijs harer eigene onafhankelijkheid meer doet gevoelen, haar ook den plicht oplegt zich te onthouden van iederen aanval op en iedere bedreiging van de onafhankelijkheid van andere natiën;
verklaren gezamenlijk het besluit te nemen, om naarmate

{==494==} {>>pagina-aanduiding<<}
van hunne kráchten, te verdedigen en voort te planten die groote beginselen van wederzijdschen eerbied, die voortaan de gemeenschappelijke grondwet van het menschelijk geslacht moeten uitmaken.’
Het is een goed werk van Dr. J. dat hij op dezen bond, bij velen ook reeds bekend door het uit het Fransch van A. Larrieu vertaalde vlugschrift: ‘Weg met den oorlog,’ en het volksblad van 1 Aug. 1867 en 7 Jan. 1869, met nadruk de aandacht heeft gevestigd. Want waarlijk de conceptie der ligue internationale is edel. De macht, welke zij in beweging brengt, is de eenige, waarvan wij de opheffing van den oorlog wachten kunnen, t.w. de openbare meening.
Ik heb straks reeds opgemerkt, dat Wiskemann - onbegrijpelijk genoeg - met die macht niet heeft gerekend. Lezen wij daarentegen Junius, dan worden wij mede op geschiedkundige gronden in ons oordeel versterkt, dat, ofschoon de vredelievende pogingen van vroeger en later tijd geenszins de bespotting verdienen, waaraan zij hebben bloot gestaan, en soms veel behartigenswaardigs bevatten, geen kunstmatige ontwerpen en voorstellen echter ooit het ideaal, waarnaar wij reikhalzend uitzien, kunnen verwezenlijken. Niet van buiten af maar van binnen uit den boezem der menschheid moet de algemeene verbroedering der wereld tot stand komen. Van harte vereenigen wij ons dus met het schoone motto door Dr. Wiskemann gekozen: ‘der Friede ist ein grosses und schweres Werk. Es ist thöricht, die Segnungen desselben von einem einzelnen Mittel, einer einzelnen Einrichtung zu erwarten. Die Festigkeit und Dauer seines Besitzes hängt von der Besserung der aeussern und innern Zustände der Menschen und Staaten ab.’
Dit leidt ons tot het derde lid der voorgeschreven prijsvraag: ‘Wat laat zich, bij den voortgang der maatschappelijke ontwikkeling en onder den invloed der godsdienstige en zedelijke beschaving, te dezen aanzien, van de toekomst verwachten?’ Wanneer ik den indruk der lezing van dit derde deel der beide werken zal weergeven, dan komt het mij voor dat Dr. Junius de vraag meer bepaald beantwoordt dan de heer Wiskemann. Het is toch bij laatstgenoemde niet duidelijk wat wij onder godsdienstige en zedelijke beschaving te verstaan hebben, veel minder wat wij onder haren invloed van de toekomst hebben te wachten. Dr. W. overschrijdt verre de grenzen van zijn

{==495==} {>>pagina-aanduiding<<}
onderwerp, wanneer hij ook de oorzaken noemt van de gespannen verhouding tusschen de verschillende standen, en vermeerdering van productie, evenredige verdeeling van het bezit, meer bevredigende consumtie, goede regeeringsvormen, zuivere wijze van verkiezing der vertegenwoordigingen, en betamenden volksinvloed op wetgeving, op begrooting en het gansche staatsorganisme, tot voorwaarden stelt voor de rust en den bloei van het nationale leven. Hoe waar 'schrijvers opmerkingen ook zijn mogen, hij beweegt zich hier op een terrein, waarop ik hem nu niet mag volgen, en keert eerst tot zijn onderwerp terug, waar hij zijn ideën ontwikkelt over nationaal verkeer, en bonds- en volkenrecht. Aan de voorliefde, waarmede hij die laatste stof heeft bearbeid, herkent men den bewonderaar van den Noord-Duitschen bond. De kritiek echter, gelijk wij vroeger zagen, door Dr. J. op die foederatieve instellingen geoefend, leert dat wij waarlijk van dergelijke maatregelen niet te veel voor den vrede der wereld wachten mogen. De heer Wiskemann erkent dan ook dat de ‘aeussern Bedingungen des Friedens’ op verre na niet toereikend, ja, volstrekt ijdel zijn zonder inwendige beschaving. Op volksbeschaving dringt hij derhalve met nadruk aan, en onderscheidt haar in verstandelijke, godsdienstige en zedelijke vorming. Op bezielden toon spreekt hij over de intellectueele ontwikkeling, verklaart hij zich voor vrijheid van onderzoek en wenscht, dat het licht der wetenschap overal op den kandelaar worde geplaatst. In de ontdekkingen der laatste tijden, de volmaking der oorlogswapenen - die een bepaalden militairen stand vereischen en bijgevolg slechts een deel der burgerij in beslag nemen, terwijl vroeger, vooral vóór de uitvinding van het buskruit, tot groot nadeel van het menschdom schier ieder burger soldaat was - in de uitgebreide toepassing van stoom en electriciteit en vooral in de nieuwere beginselen der volkshuishoudkunde ziet hij met Buckle
voorboden van een betere toekomst. Zeker! wij deelen die verwachtingen met hem, maar slaan dien maatschappelijken vooruitgang niet te hoog aan. Eerst dan kan de gouden eeuw aanbreken, wanneer godsdienst en zedelijkheid met de verstandelijke ontwikkeling onlosmakelijk zijn verbonden. Doch waarin is nu die godsdienst, waarin die zedelijkheid gelegen, die het menschdom tot een hooger standpunt van beschaving verheffen kunnen? De heer W. is, dunkt mij, het

{==496==} {>>pagina-aanduiding<<}
antwoord op die vraag schuldig gebleven. Hij noemt verschillende deugden, als vlijt, matigheid, tevredenheid, zelfbeheersching. Doch het komt hier op het beginsel aan, het beginsel der liefde, der toewijding aan het algemeen belang. Wanneer dat beginsel ons niet drijft, blijft alle verstandelijke vorming voor den vrede der wereld vruchteloos. De ideën van den heer W. loopen gevaar schipbreuk te lijden op een eenzijdige waardeering der verstandelijke ontwikkeling. Wij missen soms de profetische overtuiging, den heiligen ernst der liefde; wij hadden namelijk gewild, dat Dr. W. meer den vinger had gelegd op de zedelijke wonden van onzen tijd, en kunnen het niet anders dan betreuren, dat de schrijver, aan het slot zijner verhandeling zelfs niet met een enkel woord zijn lezers heeft opgewekt om, ieder in zijn kring, aan ware volksbeschaving mede te werken en het begrip van trouw, van recht en menschenwaarde te verhoogen.
Meer bevredigend en zeker veel meer beantwoordend aan het derde lid der voorgeschreven vraag dunkt mij de arbeid van Dr. Junius. Wanneer gevraagd wordt ‘wat zich onder den invloed van godsdienstige en zedelijke beschaving ten aanzien van den oorlog voor de toekomst laat verwachten’ dan is zeker het meest rationeel, gelijk Dr. J. heeft gedaan, een onderzoek in te stellen naar de redenen tot den oorlog bij de oude, niet-christelijke, volken. De heer J. acht die redenen gelegen in bekrompen godsdienstige begrippen - niet een Vader der liefde toch maar een God van wraak en geweld werd vereerd - verder in ellendige nationale vooroordeelen krachtens welke elke vreemdeling vijand is, in het despotisme der vorsten en hoogst gebrekkige volksontwikkeling. Jezus' godsdienst daarentegen bedoelt in dit alles verbetering te brengen. Maar de christus-geest werkt zeer langzaam en werd daarenboven door de aanraking met heidensche volken weldra bezoedeld. Vandaar zooveel strijd ook onder de christenen. De geschiedenis heeft echter geleerd, ‘dat naarmate de maatschappelijke ontwikkeling vooruitgaat en de godsdienstige en zedelijke beschaving haren weldadigen invloed uitoefent, de oorlogszucht afneemt en het getal der oorlogen vermindert.’ Wat de schrijver onder maatschappelijke ontwikkeling verstaat is lang niet zoo grondig als door Dr. Wiskemann uiteengezet. De eischen, door hem gesteld aan den staat, zijn zeker zoo algemeen als hij ze heeft geformuleerd noodzakelijke voorwaarden voor gezonde volksontwikkeling, maar te weinig bepaald;

{==497==} {>>pagina-aanduiding<<}
nu en dan klinken zij zelfs wat al te landsvaderlijk, als hij bijv. wil dat de staat alles bevorderen zal, waardoor zijn burgers gelukkig kunnen worden. Deze welvaartstheorie echter, hoe aanlokkelijk ze ook schijnt, moet noodzakelijk leiden tot staatsalmacht, tot protectie op stoffelijk, tot censuur op geestelijk gebied, en wordt dan ook door de politici van naam niet dan bij zeer zeldzame uitzondering meer verdedigd. De heer W. toont zich beter staatsoeconoom dan Dr. J. De laatste daarentegen is degelijker, waar sprake is van zedelijke en godsdienstige beschaving. Met instemming vermeld ik de bepaling (bl. 137) ‘zedelijk beschaafd noemen wij den mensch, wanneer de ware zedelijke beginselen en voorschriften, door de wijsgeerige zedeleer en vooral door het christendom gepredikt, zijn verstand en wil, verbeelding en gevoel, geheel zijn leven beheerschen; godsdienstig beschaafd, wanneer zijn gevoel voor het oneindige ontwikkeld is en bevrediging vindt in God en het eeuwige; als hij geleerd heeft God innerlijk te dienen door geloof, liefde en hope, uiterlijk door in alle levensbetrekkingen Gods wil te volbrengen uit het beginsel van liefde tot God, het ware, goede en schoone.’ Daardoor zijn godsdienst en zedelijkheid innig verbonden. Jammer slechts dat Dr. J. in zijne verdere ontwikkeling soms weder vervalt in de fout van velen, die de religie gelegen achten in vast gearresteerde overtuigingen omtrent ‘een persoonlijk God, een heiligen en liefderijken Vader enz., zonder welke de moraal dor, koud, en onuitvoerbaar blijft’ (bl. 138). Mij dunkt, dan zijn godsdienst en zedelijkheid één, wanneer men erkent dat al wat om des gewetenswil geschiedt, juist daarom geschiedt om Gods wil, wanneer men dit erkent, omdat men zelf zich op den duur niet kan verzetten tegen 't geen zich als goed heeft aanbevolen aan ons zedelijk bewustzijn.
Wij keeren echter tot het betoog van Dr. J. terug. Na dan te hebben getoond, dat alleen door godsdienstige en zedelijke invloeden het einde der oorlogen mogelijk is, onderzoekt de schrijver den grond, waarop wij vertrouwen mogen dat de maatschappelijke ontwikkeling steeds vooruitgaat en de godsdienstige en zedelijke beschaving haren weldadigen invloed meer zal uitoefenen. Werkelijk is dit de gang van gedachten door de logica geëischt. De gronden voor dit vertrouwen vindt Dr. J. in de natuur der menschen, het wezen des christendoms, het geloof in God, en in de geschiedenis. Het komt mij evenwel voor, dat die drie

{==498==} {>>pagina-aanduiding<<}
eerste redenen te veel als op zich zelf staande factoren zijn behandeld. Aan vooruitgang te gelooven dat is te gelooven in God; en aan vooruitgang kunnen wij eerst dan gelooven, wanneer wij vooraf wezenlijken vooruitgang hebben waargenomen bij ons zelven, wanneer wij ons buigen voor de macht des geestes, voor de wet der liefde, m.a.w. wanneer wij in waarheid christenen zijn. Verdienstelijk is nu de schets door den schrijver gegeven van de gestadige ontwikkeling der zedelijke beschaving van ons geslacht. De geschiedenis wordt opgeroepen als profetes van een beteren dag. En van dit gewichtig deel zijner taak maakt Dr. J. zich niet af door in het algemeen zijn geloof in een gelukkiger tijd uittespreken. Gelijk de prijsvraag verlangde, wordt nog in bijzonderheden aangewezen wat wij van de toekomst te wachten hebben. Wij willen den schrijver voor dit laatste hoofdstuk erkentelijk zijn. Immers het is niet genoeg de gouden eeuw aantekondigen in een oneindig ver verwijderd verschiet. Wij wenschen ten minste eenige voorteekenen van die blijde toekomst te ontdekken. Wij gevoelen iets van het verlangen der Apostolische eeuw met haar diepe verzuchting: ‘Kom haastelijk!’ Hier en daar heeft ook Wiskemann eenige wenken gegeven. Dr. J. vat echter zijn meening bepaald samen in de vijf volgende stellingen (bl. 147):

a.De afkeer van den oorlog zal grooter en het verlangen naar duurzamen vrede meer algemeen worden.

b.Er zal minder aanleiding tot oorlogen zijn.

c.Men zal alle pogingen aanwenden om de uitbarsting van oorlogen te voorkomen.

d.De oorlogen zullen uit betere beginselen en met meer menschelijkheid gevoerd worden.

e.Het oorlogvoeren zal zeldzamer worden en wellicht eenmaal geheel ophouden.


Het is duidelijk, dat in de eerste dier stellingen alle nadruk moet worden gelegd op het wakker schudden van het volksgeweten. Te recht heeft Dr. J. hier ook gewezen op de verschrikkelijke vernielingswerktuigen van onzen tijd. De oorlog is geworden een bestudeerde menschenslachting op uitgebreide schaal; getuigen de ontzettende legerberichten der laatste dagen! In den persoonlijken moed van vroeger eeuwen was ten minste nog eenige poëzie. Nu baat dapperheid weinig. De uitslag wordt voor een groot deel bepaald door numerieke meerderheid en de

{==499==} {>>pagina-aanduiding<<}
draagkracht van het geschut. Daar komt ten slotte het beter ik der menschheid tegen op. En zoo wordt de profetie van Jean Paul vervuld, ook door den heer Wiskemann ter loops ergens in een noot herinnerd (s. 189) ‘de oorlog komt eindelijk om door den oorlog; zijn volmaking wordt zijn vernietiging.’
In de 4de stelling toont de schrijver ons den Engel der humaniteit, die zich een weg baant zelfs door de gelederen van het slagveld, en bespreekt natuurlijk ook met een enkel woord een der gelukkigste verschijnselen van onze dagen, dat echter door Wiskemann zelfs niet genoemd is geworden, de conferentiën namelijk te Genève, waaruit de stichting is voortgevloeid, de driewerf gezegende stichting van het roode kruis.
De laatste stelling van den schrijver luidt ons te sceptisch. Het twijfelachtige in het getuigenis, dat de oorlog ‘wellicht’ eenmaal geheel zal ophouden beantwoordt niet aan den innigsten wensch van ons hart, en evenmin, dunkt mij, aan de eigen verklaringen van Dr. J. Het moge helaas! waar zijn, dat wij geen reden hebben met sommige socialisten den tijd nabij te achten, waarin alleen de oorlog der ideën gevoerd zal worden, wij willen aan den anderen kant gehoor geven aan de waarschuwing van den schrijver, om niet aan de zegepraal der beschaving te wanhopen en inmiddels de schoone woorden behartigen, waarmede hij zijn verhandeling eindigt: ‘gorden wij ons aan tot een heiligen kruistocht des vredes, door vredelievende denkbeelden te verkondigen, door op de jammeren en gruwelen des oorlogs te wijzen, en vooral door de maatschappelijke ontwikkeling en de godsdienstige en zedelijke beschaving te bevorderen. Is het ons niet gegeven alle geweld voor altijd van de aarde te verbannen, den eeuwigen en volkomen vrede op aarde te brengen, wij kunnen dat ideaal meer nabij komen, en dit reeds is een stap tot het rijk der liefde en der rechtvaardigheid. Hoe meer wij als burgers van den staat en het koninkrijk der hemelen aan deze onze heerlijke roeping beantwoorden, des te meer zal er vrede zijn in onze harten en huizen, in de maatschappij en op aarde; de bewustheid van daartoe te hebben medegewerkt zal ons de verzekering geven, dat wij als kinderen van God geleefd en gewerkt hebben en (ons) het woord van den grooten meester doen verstaan en beamen: “Zalig zijn de vredestichters, want zij zullen zonen Gods genaamd worden.”
Uit het tot dus ver gezegde blijkt, dat beide schrijvers, ieder

{==500==} {>>pagina-aanduiding<<}
op zijne wijze, een verdienstelijken arbeid geleverd hebben. De stof der behandelde zaken is rijk. Het historisch gedeelte vooral van Wiskemann's verhandeling bevat een schat van wetenswaardige bijzonderheden. Toch heb ik de geschriften geenszins bevredigd uit de handen gelegd. Niet zoozeer om de aanmerkingen, die ik gemaakt heb. Niet om een of ander dat ik heb gemist. Ik had het bijv. van gewicht geacht, dat de schrijvers hun oordeel hadden uitgesproken over het koninklijk praerogatif van vrede en oorlog; vooral had ik gewenscht dat zij hadden aangewezen de rechte beoefening der geschiedenis als middel tot veredeling der publieke opinie. Te lang is de historie geweest een verhaal van oorlogen. Meer dan billijk was leerden wij soms onze hulde brengen aan ruwe dapperheid en onstuimig geweld. Meermalen werd een verkeerd geplaatst nationaal eergevoel opgewekt, alsof de echte vaderlandsliefde geen eerbied insloot voor de onafhankelijkheid van den vreemdeling. De aandacht werd zoozeer gevestigd op de schitterende krijgsbedrijven, dat wij veel te veel voorbij zagen den oneindig veel hooger moed van stil gedragen lijden en vergeten' maar met trouw en volharding volbrachten arbeid. Dit wordt echter allengs beter. De geschiedenis wordt meer en meer de beschrijving van de volksontwikkeling, van den maatschappelijken en geestelijken vooruitgang des menschdoms. Dit was, meen ik, een opmerking, welke in “een proeve tot beantwoording van eene der groote vragen van onzen tijd” niet had mogen ontbreken.
Evenwel om dit gemis mogen wij niet vergeten het vele goeds, dat ons werd aangeboden. Hierin ligt ook de reden niet, waarom ik beide werken ten slotte onbevredigd heb weggelegd. Die reden ligt in de beantwoording van het eerste lid der vraag: “hoe moet de oorlog volgens den geest en de beginselen des christendoms beoordeeld worden?” Ik heb daarover tot nog toe niet gesproken. Ik behield mij de vrijheid voor op dit punt in de laatste plaats de aandacht te vestigen.
Mijn hoofdbezwaar is dat de schreeuwende tegenstrijdigheid tusschen den oorlog en den geest van Jezus niet genoeg uitkomt. Wat toch is de zaak? De godsdienst van Jezus is de godsdienst der liefde en der verdraagzaamheid. Door den oorlog wordt dat beginsel volstrekt geschonden. De naast voor de hand liggende gevolgtrekking is dus, dat de oorlog onvoorwaardelijk door Jezus' Evangelie wordt verboden. Daarop maken echter

{==501==} {>>pagina-aanduiding<<}
Junius en Wiskemann, zich aansluitende aan een reeks van voorgangers, deze uitzondering, dat de godsdienst van Jezus toestaat het recht van zelfverdediging, weshalve de oorlog in geval van noodweer geoorloofd moet worden geacht. Bekend is het echter, dat de eerste christenen en verscheidene secten uit later tijd den krijg zonder voorbehoud hebben veroordeeld. Aan die bedenkingen, gemaakt door sommige van de eerbiedwaardigste woordvoerders des christendoms, heeft vooral Dr. Wiskemann geen recht laten weervaren. Over de vroegere overtuigingen der Doopsgezinden en der Kwakers, wier stelregel was: “beter is het onrecht te lijden, dan onrecht te doen”, handelt hij slechts in een paar volzinnen, waarna hij zich van hen afmaakt met de ijskoude frase: “Bis jetzt ist ihre Hoffnung nicht in Erfüllung gegangen.” Zulk een plat realisme grenst aan minachting van overtuigingen, die, ze mogen dan voor deze wereld te overdreven klinken, in elk geval aanspraak hebben op waardeering.
Nu geef ik gaarne toe, dat de idealistische theorie, die zelfs den defensieven oorlog verbiedt, onbruikbaar is bij den tegenwoordigen toestand der samenleving. Een staat, die niet alle krachten inspant om het volk als natie te handhaven, des noods door geweld te stellen tegenover geweld, pleegt een zelfmoord Zelfverdediging is een natuurlijk recht. Hoe smartelijk de gebeurtenissen der laatste weken ons ook aandoen, wij achten het toch noodig dat de sluimerende nationale geest ontwaakt en een volk de wapenen grijpt, om goed en bloed te stellen voor het vaderland. Wordt aan den staat het recht betwist om zich te verdedigen tegen de aanvallen van een overmoedigen nabuur, dan wordt ook zijn recht twijfelachtig om den misdadiger onschadelijk te maken. Dan ook geen dwangmaatregelen meer tegen volkstumulten, geen geweld, wanneer dief of roover uw goed aanrandt of het leven der uwen bedreigt. Die opvatting van verdraagzaamheid schijnt evenwel voor het oogenblik onhoudbaar. Het is begrijpelijk dat men haar zelfs misdadig noemt, indien wij bijv. weten dat ten gevolge van onze lijdelijke houding de hoogste nationale goederen, de eer, het geluk onzer naaste betrekkingen en vrienden gevaar zouden loopen. De oorlog uit noodweer is dus soms een noodzakelijk kwaad.
Maar toch altoos een kwaad. En het kan ons in eenig opzicht niet bevreemden, dat sommigen zóó ver zijn gegaan van de handen in den schoot te leggen en zich eerder te laten ver-
{==502==} {>>pagina-aanduiding<<}
drukken dan geweld te plaatsen tegenover geweld. Dr. Wiskemann noemt dit kortweg “eine Narrheit” (s. 68). Hij schijnt te veel politicus om hulde te kunnen brengen aan de soms wat al te idealistische beschouwingen van hen, die het recht van zelfverdediging in strijd hebben geacht met de beginselen van Jezus. Doch is er dan ook geen openbare strijd? Bekend zijn de uitspraken van Jezus: “ik zeg u dat gij den booze niet wederstaat; maar, zoo wie u op de rechterwang slaat, keer hem ook de andere toe” (Matth. V: 39) en “keer uw zwaard weder in zijn plaats; want allen die het zwaard nemen, zullen door het zwaard vergaan” (Matth. XXVI: 50). Nu zou het kunnen zijn, dat de apostolische eeuw, die meermalen de woorden van Jezus over de betrekking van den burger van het Godsrijk tot de wereld scherper heeft geaccentueerd dan de Meester bedoeld had, ook op deze uitspraken van Jezus haar stempel gedrukt had. Wanneer wij echter het gansche gedrag van den Meester met die spreuken vergelijken, dan mogen wij ze veilig voor de uitdrukking van zijn intiemste gedachten houden. De wijze, waarop beide schrijvers die plaatsen behandelen, schijnt mij zeer weinig bevredigend. “Es ist klar” zegt Wiskemann (s. 53) “dass wir hier allerdings eine neue Anschauungsweise vor uns haben, aber es ist eben so klar, dass die Worte nicht buchstäblich zu nehmen sind. Es soll wie in andern Stellen nur die Friedfertigkeit in recht starkem Ausdruck eingeschärft werden. Ausser dem ist zu bemerken, dass nur Privatstreitigkeiten, nicht das Verhalten eines Volkes gegen das andere gemeint ist,” terwijl hij onmiddelijk daarna zijn gansche redeneering omver werpt door de bijvoeging: “obgleich freilich des Gebot der
Friedfertigkeit nicht blos von den Einzelnen gilt.” Ook uit Matth. XXVI: 52, zoo gaat hij voort, kan geen verbod tegen den oorlog worden afgeleid. “Die Worte erhalten ihren richtigen Sinn, wenn sie auf das voreilige und unbefugte Verfahren des Petrus bezogen werden.” Welk eene onbeduidende interpretatie! Toegegeven, dat die woorden allereerst verklaard moeten worden uit de omstandigheden van het oogenblik, dan ligt daarin toch een eeuwig geldend beginsel, en dat beginsel zal wel geen ander zijn dan: “stel nooit geweld over tegen geweld.” De uitspraak van Jezus bij zijn gevangenneming zou zeker minder kracht hebben, als de opmerking van Wiskemann juist was: “Es machte weder die Sache Christi noch seiner Jünger besser, dass der Apostel

{==503==} {>>pagina-aanduiding<<}
zum Schwerte griff und dem Knecht des Hohenpriesters ein Ohr abhieb. Solche Eigenmacht konnte nur zum Verderben gereichen. Wer das Schwert zog, musste darauf gefasst sein, dem Schwert zu verfallen, weil er dem richterlichen Urtheil vorgriff.” De laatste frase maakt intusschen het geheele betoog van Dr. W. omtrent het geoorloofde van persoonlijke zelfverdediging krachteloos. En voor het overige, welk een platte nuttigheidsmoraal! De Meester zou dus het geweld alleen daarom hebben tegengehouden, omdat hij er voor het oogenblik geen heil in zag! Maar wie zegt ons dat, wanneer Jezus' jongeren den Meester hadden verdedigd met inspanning van al hun krachten, zij hem geen gelegenheid hadden gegeven om in de verwarring van dat nachtelijk uur te ontwijken? Neen, elke verklaring der genoemde plaatsen, die daaruit iets anders afleidt dan een volstrekt verbod tegen het keeren van geweld met geweld, lijdt schipbreuk op de duidelijke beteekenis der woorden.
De heer Junius zoekt aan den dwang dier spreuken te ontkomen door zijn opmerking, dat de vergevende, zachtmoedige, verdraagzame liefde, evenmin als de liefde van God, eene zwakke, alles toegevende zijn mag; dat er in de liefde zelfs een heilige toorn is, waarvan Jezus' bestraffing der Fariseën meermalen getuigenis aflegt (bl. 21 en o.a. pl.). “Ook Jezus en zijne Apostelen hebben de noodweer door woord en voorbeeld geoorloofd verklaard. Jezus immers zocht de lagen zijner vijanden zoo lang mogelijk te vermijden. Hij vraagt den dienstknecht van den Hoogepriester, die hem geslagen had, “waarom slaat gij mij?” In den hof Gethsémané zegt hij tot de schare: “indien gij dan mij zoekt, zoo laat dezen heengaan.” Aan zijn discipelen gebiedt hij: “wanneer zij u in deze stad vervolgen, vliedt in de andere”. Doch wat doet dit alles ter zake? Is dit dan de noodweer, waarmeê de oorlog verdedigd wordt? Zou Dr. J. zelf niet de zwakheid van die argumenten gevoeld hebben? Het is toch gansch iets anders het geweld te ontwapenen door de waardige houding eene reine zelfbewustheid en het gevaar voorzichtig te ontwijken, dan er geweld tegenover te plaatsen. Zeker, Jezus was geen voorstander van den vrede tot elken prijs. Ik meen zelfs, dat Wiskemann en Junius den zin van Jezus' woord: “ik ben niet gekomen om vrede te brengen maar het zwaard” te veel verzwakt hebben, wanneer zij Jezus laten zeggen, dat het gevolg niet het doel van zijne godsdienstleer (!) zou zijn

{==504==} {>>pagina-aanduiding<<}
verdeeldheid en strijd. Wel degelijk trad Jezus op om de gewetens te schokken; zeer bepaald was zijn doel onrust te wekken in de harten zijner tijdgenooten, om ze langs dien weg eindelijk tot den waren vrede te leiden. Maar de wapenen, die hij bezigde, waren geestelijk. Zijn eenig wapen was de kracht van zijn aangrijpend woord, de ontzaglijke indruk van zijn persoonlijkheid.
Wanneer later Paulus heeft gezegd: “Indien het mogelijk is, zooveel in u is, houdt vrede met alle menschen” (Rom. XII: 18), dan heeft hij zich zeker verklaard tegen een beginsellooze vrede, maar nooit kan hij hebben bedoeld, dat men in sommige gevallen moest grijpen naar het zwaard. Integendeel, “wreekt u zelven niet, beminden!” laat hij er op volgen, “maar geeft den toorn plaats.” De wraak komt alleen toe aan God. Laat dus ieder zijn vijand weldoen; daardoor zal hij kolen vuurs op zijn hoofd hoopen. “Het kwade overwinnen door het goede”, dat is de eenige strijd, die den geestverwant van Jezus past. Men kan uit de oud-christelijke literatuur een reeks van plaatsen aanvoeren waaruit blijkt dat de Apostelen iederen maatregel van geweld hebben veroordeeld. Wiskemann en Junius hebben er verscheidenen aangehaald; de laatste is op dit punt vollediger dan de eerste. Ik had echter wel gewenscht, dat zij de voornaamste plaatsen, die het duidelijkst spreken, sterker hadden doen uitkomen. Bijv. 1 Cor. IX:11-13, een plaats door de schrijvers zelfs niet vermeld: “Tot op deze tegenwoordige ure lijden wij honger en dorst, zijn naakt, worden met vuisten geslagen, zwerven rond, arbeiden met onze eigen handen, wij worden gescholden en wij zegenen; vervolgd en wij verdragen; gelasterd en wij bidden.” Nog sterker is 1 Cor. XI: 1-8, waar de Apostel de Corinthiers bestraft, omdat zij zich recht verschaften voor heidensche rechtbanken. Waarom, vraagt hij, doet gij die zaken niet liever onder elkander af. Ja, nog beter ware het, dat gij in 't geheel geen rechtsgedingen hadt onder elkander. Waarom lijdt ge niet liever ongelijk en schade?” Uit de menigte van plaatsen wijs ik nog op 1 Petr. II: 13-23; door Wiskemann wederom niet vermeld, “zijt dan alle menschelijke ordening onderdanig om des Heeren wil; hetzij den keizer als de opperste machthebbende, 't zij zijn' stadhouders.” Nu viel er waarlijk op
de vriendelijke gezindheid der heidensche machthebbenden niet te roemen; waarschijnlijk beleefde men juist

{==505==} {>>pagina-aanduiding<<}
den tijd der vervolging onder Nero. En toch vermaande de apostolische schrijver (vs. 17) “eert een iegelijk; hebt de broederschap lief; vreest God; eert den keizer.” Den huisknechten wordt aanbevolen, dat zij met alle vreeze zullen onderdanig zijn hunnen heeren, “niet alleen den goeden en bescheidenen, maar ook den harden. Want dit is genade, indien iemand om het geweten voor God zwarigheid verdraagt, lijdende ten onrechte.” Ten slotte wordt gewezen op het zachtmoedig voorbeeld van Jezus, “die als hij gescholden werd niet weder schold en als hij leed niet dreigde; maar gaf het over dien, die rechtvaardiglijk oordeelt.” Hiermede hangt samen 1 Petr. III: 9, 13, 14. Maar het is overbodig meer voorbeelden te noemen.
Ten bewijze van het tegendeel zou men zich kunnen beroepen op Rom. XIII: 4, waar omtrent de overheid gezegd wordt, dat zij het zwaard niet vergeefs draagt, maar Gods dienares is, wreekster tot straf dergenen, die kwaad doen. In die plaats wordt ongetwijfeld erkend het recht van den Staat, om zich in geval van rustverstoring desnoods gewelddadig tegen zijn eigen burgers te verzetten, waaruit Dr. J. en Dr. W. beiden de gevolgtrekking hebben afgeleid, dat de Staat evenzeer tot handhaving van zijn rechten geweld mag gebruiken tegenover andere volken. Nu zou ik tegen de wettigheid dier conclusie geen bezwaar maken, indien wij met de apostolische letterkunde mochten leven als met een of ander genootschappelijk reglement. Maar daar deze plaats zoo geïsoleerd staat - slechts 1 Petr. II: 15 treffen wij nog dezelfde opvatting aan - daar overal elders geweld verboden wordt, en Paulus zelf eenige verzen vroeger verklaart, dat Gode alleen de wraak toekomt, zoo mogen wij het er gerust voor houden dat de Apostel onder den invloed van oude traditiën in zijn beschouwing van het recht der overheid ontrouw is geworden aan zijn beginsel. Er is hier strijd met zijn gewone veroordeeling van het geweld, een strijd waarvan hij zich op dat oogenblik niet bewust was. Men kan daarom uit Rom. XIII: 4 niet te veel afleiden; en wil men toch uit die plaats redeneeren, dan moet men zich ook de consequenties getroosten en, de straf opvattende als vergelding, op voetspoor van sommigen ook den oorlog als middel van wraakneming geoorloofd achten.
Intusschen merken Dr. J. en Dr. W. beiden aan, dat toch nergens in de Schriften des N.T. de oorlog met ronde woorden

{==506==} {>>pagina-aanduiding<<}
verboden wordt. Dat is waar; maar de veroordeeling van het geweld is tegelijk die van den krijg. Daarenboven zou ik op de straks genoemde uitspraken van Jezus niet zooveel nadruk leggen, indien zij geen dubbele kracht ontvingen door het gansche leven van den Meester. Het schijnt toch dat, wat wij noemen: het politiek bewustzijn, bij Jezus niet sterk was ontwikkeld. Men merkt niet dat hij zooals velen van zijn tijdgenooten diep gebogen ging onder het juk der Romeinen. Was het omdat de aanblik der zedelijke ellende van zijn volk hem zóó onbeschrijfelijk bedroefde, dat daarbij vergeleken de staatkundige toestand hem onbeteekenend voorkwam? Of zullen wij met Dr. J. (bl. 26) oordeelen, dat Jezus zich daarom met het politieke leven weinig of niet heeft ingelaten, “omdat dit van wege den oproerigen geest der Joden en hunne verwachtingen van een aardsch Messiasrijk gevaarlijk had kunnen zijn?” Zal Jezus hebben geoordeeld dat er op politiek terrein voor den innerlijk zoozeer ontbonden Joodschen staat niets meer was te hopen, en dat dus, waar het aas was, natuurlijk ook de arenden vergaderd worden? 't Is mogelijk, maar in elk geval schijnt Jezus blijkens zijn woord “geeft den keizer, dat des keizers is, en Gode dat Godes is” (verg. ook Matth. XVII: 24-27) gemakkelijk te hebben berust in het fait accompli, en heeft hij nergens getoond in de wenschen van zijn volk naar politieke vrijheid een kiem van echte vaderlandsliefde te waardeeren. Geen wonder derhalve dat velen op dit punt een strijd hebben geconstateerd tusschen Jezus' geest en de noodzakelijke handhaving onzer politieke voorrechten, de verdediging van nationale vrijheid en onafhankelijkheid. Wij staan hier voor een hoogst belangrijk probleem, dat Wiskemann nauwelijks genoemd heeft. Met geen woord maakt hij melding van de inzichten op dit punt in de laatste jaren ontwikkeld door Renan, Bouteville, Boisier, Moritz Schwalb en anderen. De eigenlijk theologische waarde
van Wiskemann's verhandeling is dan ook niet zeer groot. Junius heeft ten minste het probleem gesteld en van den aanvang af in het oog gehouden. Maar hij heeft m.i. het probleem niet opgelost.
Terecht schijnt Dr. J. het niet der moeite waard te hebben geacht zich te beroepen op een paar plaatsen door W. aangehaald. waar Johannes de Dooper de krijgslieden vermaant tevreden te zijn met hun soldij, zonder te eischen dat zij hun

{==507==} {>>pagina-aanduiding<<}
wapenen zouden neêrleggen, en Jezus den hoofdman van Kapernaüm roemt om diens groot geloof. Nu, die plaatsen doen ook al zeer weinig af. Bedenkelijk is zelfs bij W. de vermelding van 1 Cor. VII: 20: “een iegelijk blijve in de beroeping, waarin hij geroepen is.” De Apostel zal daar wel op niets anders het oog hebben dan op de slavernij. Van maatschappelijke betrekkingen en ambten is geene sprake. Men kan in deze plaats onmogelijk “beroeping” afwisselen met “bedrijf.” Men was tot het christelijk heil geroepen òf als vrije òf als slaaf. Dit maakte geen onderscheid in Gods schatting. Men behoefde om een goed Christen te zijn, evenmin geëmancipeerd te worden, als van het Heidendom tot het Jodendom over te gaan. Zou dan Dr. W. willen, dat iemand op grond van 1 Cor. VII: 20 elk bedrijf, hetwelk in strijd komt met zijn geweten, maar moest aanhouden? De plaats, die, als men op den klank af, gelijk W. aanhaalt, dan nog eerder in aanmerking had moeten komen, maar door den schrijver is voorbijgezien, is Luk. XXII: 36: “die er geen heeft, die verkoope zijn kleed en koope een zwaard,” waarmede evenwel slechts in figuurlijke taal wordt aangewezen, dat de discipelen zich gewapend moesten houden op strijd en vervolging.
Het oordeel over den krijg hangt echter minder af van enkele teksten dan wel, zooals de prijsvraag het heeft uitgedrukt van “den geest en de beginselen des christendoms.” Beide schrijvers wijden aan de ontwikkeling daarvan een belangrijk deel van hun werk. Doch het is geen gemakkelijke taak een overzicht te geven van den geest des christendoms, waaronder wij hier, gelijk Dr. J. opmerkte, hebben te verstaan: de godsdienst van Jezus. Alles hangt af van het punt, waarvan men uitgaat. De heer W. vindt in het christendom drie nieuwe ideën: de Vaderidee, de idee van het zoonschap in verband met die der broederschap, de idee van het Koninkrijk der Hemelen. Aan die drie ideën wordt alles vastgeknoopt wat de mensch verplicht is omtrent God, zichzelf en de naasten. De Vaderidee is evenwel zeker niet het essentieel nieuwe in Jezus' godsdienst. Verder legt Dr. W. bij de uitwerking dier beginselen den meesten nadruk op, wat hij noemt, “die Gerechtigkeit.” Meer vrede kunnen wij hebben met het gezichtspunt door Dr. J. gekozen. Deze beschouwt de godsdienst van Jezus als geloof, hoop en liefde, en dringt vooral dieper door tot het wezen der liefde.

{==508==} {>>pagina-aanduiding<<}
Het is niet zoo gemakkelijk te verstaan, waarin volgens Dr. W. het eigenaardige der christelijke liefde gelegen is. Duidelijker is de beschrijving bij Dr. J. Uit de liefde tot het goddelijke in ons zal men opklimmen tot de liefde voor het goddelijke in anderen. Ja, dat is het oorspronkelijke in Jezus' godsdienst. In iederen mensch leert Jezus ons waardeeren de kiemen van het goddelijke, die wij hebben bevonden en ontwikkeld in ons zelven. De kracht van Jezus was gelegen in de beteekenis door hem toegekend aan den individu, als mensch, als Godskind. Maar hoe is daarmede de oorlog te rijmen? Immers nooit, in geen enkel geval, ook niet als noodweer. Wanneer de overheid een misdadiger straft - de doodstraf natuurlijk uitgezonderd, die in ons land ten minste tot de geschiedenis behoort - dan kan nog de individualiteit worden behouden. Maar in den oorlog? De onschuldige individu's worden gestoord in het midden, of wat zeg ik, bij den aanvang van hunne ontwikkeling. De eerbied voor het aan God verwante menschenleven verbiedt den krijg beslist. Al wat door W. en J. in het midden is gebracht omtrent den plicht der zelfverdediging en de toepassing van dien plicht op de onderlinge verhouding der volken kan dat bezwaar niet wegnemen.
Wat volgt dus uit dit alles? Dat er tusschen de beginselen van Jezus en den hedendaagschen toestand der maatschappij nog een ontzaglijke kloof is. Jezus heeft gesteld een ideaal van liefde en verdraagzaamheid, dat voor het oogenblik in zijn vollen rijkdom nog niet kan worden toegepast. Maar zullen wij daarom het ideaal opgeven, zooals Bouteville en anderen hebben geeischt, zullen wij met sommigen het christendom zelfs ongeschikt en schadelijk verklaren voor de maatschappij? Of zullen wij iets afdingen op den ernst van Jezus eischen, en zijn beginselen zoowat pasklaar maken voor onzen tijd? Dat nooit. Het ideaal door Jezus aan de wereld voorgehouden moet normatif blijven. De banier door den Meester ontrold draagt ten opschrift: excelsior. Misdaad is het die banier neer te rukken in het slijk der alledaagschheid. Jezus beginselen veroordeelen de werkelijkheid. Daarmede valt niet te transigeeren. Zij wijzen heen naar een toekomst, waarin onvoorwaardelijk zal worden gehuldigd het recht van elk individu en de oorlog niet minder dan de doodstraf onmogelijk zal zijn gemaakt door den eerbied voor de goddelijkheid der menschelijke

{==509==} {>>pagina-aanduiding<<}
natuur. Uit dien geest van Jezus vloeit de afschaffing van den krijg even noodzakelijk voort als de opheffing der slavernij en de erkenning van het recht der vrouw op zelfstandige ontwikkeling. Het is dus van het hoogste belang dat christelijk bewustzijn aan te kweeken. De veredeling der publieke opinie, waarvan wij de betere toekomst verwachten, moet dus hierin bestaan, dat wij zooveel mogelijk den eerbied voor elks individualiteit versterken. Ontroerend is zeker de schets der oorlogsgruwelen o.a. in de “Prince Caniche” van E. Laboulaye, en de “Mémoire de Solferino” van J. Henry Dunant. Wanneer deze schrijvers ons op de vleugelen der verbeelding heenvoeren den avond na een geleverden veldslag, als zij ons doen hooren het kermen der gekwetsten, het kreunen en zuchten der stervenden, die op den adem des winds een laatsten groet brengen aan hun ver verwijderd te huis, als zij ons toonen al de ellenden, al de helsche verwoestingen van den krijg, dan bedekken wij het gelaat met beide handen; ons hart beeft van rouw en smart. Wij achten die indrukken waarlijk niet gering. Maar zij zijn meestal zeer vluchtig. Het mededoogen door die beschrijvingen opgewekt levert geen blijvende vrucht, zoolang men slechts het lichamelijk lijden, de materieele rampen betreurt. Heeft men echter eerbied leeren krijgen voor den rijken aanleg van het menschelijk leven in elk individu, erlangt onze liefde alzoo haar bepaald christelijk karakter, dan wordt eerst de oorlog onmogelijk. Want dan wordt ook in dit opzicht onze droefheid een droefheid naar God, d.w.z. zij dringt ons het Godsbeeld in den naaste te zoeken en te behouden.
Ik herhaal wat ik reeds zeide, dat er omstandigheden kunnen zijn, waarin de oorlog onvermijdelijk wordt. Als de volksvrijheid op het spel staat, blijft geen andere uitweg over dan haar met het zwaard in de hand te verdedigen. Maar daardoor is in ieder geval een beginsel van Jezus geschonden. Daardoor wordt een treurige aanklacht geleverd tegen den zondigen toestand onzer hedendaagsche samenleving. Het dusgenaamd recht van zelfbehoud en zelfverdediging moge een natuurlijk recht zijn, dat ook in de gansche lagere schepping wordt aangetroffen, waar de verschillende soorten slechts door strijd hare plaats kunnen bewaren, boven dat natuurrecht heeft Jezus gesteld het recht van den geest, die slechts wil triumfeeren door zedelijke middelen. Daar moet het heen. En hoe onpractisch

{==510==} {>>pagina-aanduiding<<}
het ook klinken moge, ik begrijp dat men sympathie kan gevoelen voor het idealisme van iemand, die tot elken prijs aan dat beginsel wil getrouw blijven, en zelfs in die mate den moed zijner overtuiging zou kunnen hebben, dat hij zich martelaar stelde voor zijn beginselen. Wie de geestkracht bezat om daarvoor het kruis te dragen en de schande te verachten zou, dunkt mij, de bewustheid mogen hebben, dat hij de wereld een schrede nader had gebracht aan hare volmaking. Het komt mij voor, dat dit probleem, waaromtrent ik enkele wenken in het midden gebracht heb in een opzettelijke studie over den oorlog in verband met christendom en beschaving althans ernstig had behooren overwogen te worden, en ik kan dus niet ontveinzen dat de genoemde werken mij op dit punt zeer hebben teleurgesteld.
Ik ga nu over tot mijn laatste opmerking. Dr. Junius heeft het eerste gedeelte der prijsvraag in veel ruimer zin opgevat dan de heer Wiskemann. De laatste stelt zich tevreden met het vrij onbepaalde resultaat (s. 75) “dat het christendom een rijk des vredes predikt, waarin de individu's zoowel als de staten en volkeren voor zich en onder elkander de wegen van gerechtigheid en liefde zullen bewandelen, de eendracht tot de uiterste grenzen der mogelijkheid zullen bewaren, en eerst dan van het door gerechtigheid en liefde aangewezen pad des vredes zullen afwijken, wanneer zij hun recht op geen andere wijze dan door middel der wapenen kunnen verdedigen.” Dr. J. gaat te recht nog verder. Tot “den geest en de beginselen des christendoms” rekent hij ook het geloof in God als den wijzen en liefderijken Vader der menschen, die alles werkt naar den raad Zijns wils om menschen en volken te ontwikkelen en gelukkig te maken.’ Reeds op bl. 2 oppert hij daarom de vraag: hoe daarmede de oorlog, die geesel van het menschdom, is overeentebrengen. In het 2de Hoofdstuk van het 1e gedeelte zijner verhandeling treedt hij nu in een beoordeeling van den oorlog uit het christelijk standpunt, zoo als hij dat in het 1e hoofdstuk had omschreven. Die beoordeeling vat hij samen in deze vijf stellingen: ‘de oorlog in 't algemeen en op zich zelven beschouwd, is in strijd met de bestemming van den Christen en de Christenvolken; de oorlog als noodweer is geoorloofd en plichtmatig: de oorlog is een kwaad, dat de Christenvolken zooveel mogelijk moeten trachten te bestrijden en te overwinnen; de oorlog is een kwaad, door God

{==511==} {>>pagina-aanduiding<<}
ten goede bestuurd, om Zijn werelplan te bereiken; de oorlog is een kwaad, dat langzamerhand verminderen en wellicht eenmaal ophouden zal.’ Die laatste stelling hebben wij reeds nagenoeg met dezelfde woorden in een anderen samenhang ontmoet. Het is nu alleen met de 4de stelling, dat wij te maken hebben.
Hoe rijmen wij den oorlog met het geloof in God? Dr. J. plaatst zich op monistisch standpunt. Hij spreekt van ‘een wereldplan, om hetwelk te bereiken alles onder Gods bestuur moet medewerken’ (bl. 45.) Dat wereldplan, door het geloof ondersteld, wordt ook gepredikt door ‘de resultaten der natuurkundige en geschiedkundige wetenschappen, die ons overal een bestaanden regelmatigen ontwikkelingsgang, het menschelijke geslacht en zijne geschiedenis, de aarde en het gansch heelal, als één organisch geheel doen kennen,’ en waarin dus ook de oorlog wordt opgenomen. Het is de gewone verdediging van het Godsbestuur, de bekende monistische methode. Ofschoon de schrijver zich zeer voorzichtig uitdrukt, wanneer hij den oorlog een kwaad noemt, door God ‘ten goede bestuurd,’ door Hem ‘dienstbaar gemaakt om Zijn wereldplan te bereiken,’ het blijkt duidelijk genoeg dat hij geen bezwaar heeft om den oorlog als noodzakelijke schakel in het wereldplan, als bepaalden factor van den Goddelijken wil aantemerken. Met instemming haalt hij de woorden aan van Dr. L.S.P. Meyboom ‘Godsen Godsdienstleer’, II d. bl. 19-21, ‘de Christen weet dat God met zijne volheid nog niet komt in het bliksemvuur der oorlogen, bloedstortingen en verwoestingen, ook nog niet in den stormwind der omwentelingen en volksverhuizingen, maar dat toch dat bliksemvuur en die stormen niet zijn zonder God, die in alle dingen is en alles vervult, en dat alle onweders en stormen zich ten laatste moeten oplossen in een zachte, tot leven prikkelende en bezielende koelte, die den door onweêr en stormen gezuiverden, en in evenwicht gebrachten dampkring doorsuist.’ En wat voert Dr. J. nu aan tot rechtvaardiging van zijne stelling? Hij somt een reeks van maatschappelijke en geestelijke zegeningen op, waartoe vooral in vroeger tijd de oorlog aanleiding heeft gegeven of die door den oorlog over de aarde zijn
verspreid. Belangrijk is zeker dit gedeelte der verhandeling uit een historisch oogpunt. Maar daarmede is waarlijk geen voldoende theodicée geleverd. Het komt hier aan op een juiste

{==512==} {>>pagina-aanduiding<<}
onderscheiding. De bewering dat uit het kwade het goede voortkomt is voor 't minst zeer betwistbaar. Oorzaak en gevolg beantwoorden altoos aan elkander. Een kwade boom kan geen goede vruchten voortbrengen. Al wat zedelijk goed is, is alleen de vrucht van het ontwaakte geweten, vrucht van den heiligen Geest. Om een voorbeeld te noemen, niet het verraad van Judas maar de onkreukbare trouw van Jezus aan 't geen plicht hem voorschreef is de oorzaak geweest van de zedelijke opheffing der wereld. Dat verraad blijft altoos een misdaad, veroordeeld door het geweten der menschheid. Het was de oogenblikkelijke aanleiding, waardoor Jezus karakter zich toonde in het heerlijkst licht. Maar ook zonder die rampzalige aanleiding - ik ben er zeker van - zou Jezus zich even heldhaftig gehouden hebben. Om nu niet te zeggen dat door de stelling: God neemt het kwade in zijn wereldplan op, om er het goede uit te doen voortkomen, de Allerhoogste zelf zou worden gemaakt tot een voorstander der verderfelijke zedeleer, dat het doel de middelen heiligt. Het is eveneens met den oorlog. Hoogstens is dit kwaad een aanleiding, waardoor het goede bovenkomt. Actie werkt reactie. Ziet hier al wat wij zeggen kunnen. Want wij mogen m.i. niets laten afdingen op dien eisch van ons zedelijk bewustzijn, dat God te rein is van oogen, om het kwaad te kunnen aanschouwen.
Eerder dan bij den oorlog aan een plan des Hemels te denken, denken wij aan ‘de ure en de macht der duisternis.’ En dat nog niet zoo zeer om de verwoestingen van den krijg, om de angsten en smarten van duizenden, om de omkeering der maatschappelijke orde; maar allermeest omdat de zedelijke wereldorde vertreden wordt, de eerste wetten van waarheid en recht worden verkracht, het begrip van trouw en liefde zoo vreeselijk wordt verzwakt. Het spreekt toch van zelf dat in staat van oorlog, op het slagveld, bij belegeringen, geheel andere beginselen gelden, dan in het gewone leven. Alles wordt dan geoorloofd geacht, wat anders met het veroordeelend vonnis der maatschappij is beladen. Als het den gewapenden vijand kan schaden wordt geen kunstgreep verwerpelijk gerekend. Verschalking, list, verraad, bespieding, omkooping, leugen, heeten dan niet misdadig meer. De laagste driften der menschelijke natuur worden ontketend; de verachtelijkste neigingen opgewekt; de speelzucht der beursspeculanten, de hebzucht der hyena's van het slagveld; de bloeddorst en wraakzucht der strijders,

{==513==} {>>pagina-aanduiding<<}
wier woede onwillekeurig ontbrandt, zoodra aan hun zijde hun makkers door het moordend lood worden getroffen. Menigeen is in die oogenblikken slechts tot handelen in staat, wanneer hij gansch en al is gekomen buiten zich zelven, is geraakt in een staat van zinsbeneveling en zich heeft opgewonden tot het uitvoeren van daden, die hem in koelen bloede onmogelijk zouden vallen. Zóó worden de heiligste banden van het zedelijk leven losgemaakt. En wat wint men ten slotte? Dat de volkshaat in den regel heftiger dan te voren wordt aangeblazen, en nieuw voedsel wordt gegeven aan een hoogst bekrompen opvatting van nationale eer, alsof deze laatste ooit in iets anders kon gelegen zijn dan in waardeering van eigen taal en historie en volksvoorrechten, en in eerbiediging der onafhankelijkheid van andere natiën.
Wie wordt met het oog op al die zedelijke ellende van den krijg niet huiverig om den oorlog optenemen in het wereldplan van een heilig Vader? En gesteld al, dat men daarover heen mocht komen en den oorlog uit het standpunt Gods voldoende gerechtvaardigd mocht achten in aanmerking genomen zijn soms voordeelige gevolgen, dan blijft nog deze vreeselijke bedenking overig. Het menschdom in zijn geheel moge namelijk vooruitgaan trots strijd en krijgsrumoer, het nageslacht de vruchten plukken van de woelingen onzer dagen, de individu's worden toch de slachtoffers. In de worsteling gaan er voor 't oogenblik duizenden te gronde, worden geslagen om nooit weêr op te staan, of verwezen tot een toekomst van gebrek, even drukkend dikwijls voor den geest als storend voor het lichaam. Nu legt echter de godsdienst van Jezus allen nadruk op de waarde van den individu. En daarom kan ons ‘volgens den geest en de beginselen des Christendoms’ geen theodicée bevredigen, die den enkelen mensch niet tot haar recht doet komen.
Onze troost bij die jammeren van den krijg is het vertrouwen, dat aan gene zijde des grafs zal worden ontwikkeld wat hier soms op eens gewelddadig verstoord werd. Daarenboven kan onder zekere voorwaarden het leed door de buitenwereld veroorzaakt reeds hier een loutering zijn van het innerlijk leven. Verder mogen wij evenwel niet gaan. Elke apologie van het Godsbestuur stuit af op onoverkomelijke bezwaren. Maar van ééne zaak houden wij ons verzekerd, dat ten laatste de geest der liefde moet triumfeeren en het rijk der humaniteit zal neêrdalen op aarde.
Deventer,
E.C Jungius.


{==514==} {>>pagina-aanduiding<<}

II. Onderwijs.

Verpligt onderwijs. Een woord in 't belang der Openbare neutrale school, door V.R. Sikkes, Predikant te Bovensmilde. Te Assen, bij Gratama. 1869. 29 bl.

Leerplichtigheid, door A. Kerdijk, candidaat in de letteren en rechten. Met een kort woord vooraf van Mr. C.W. Opzoomer. Utrecht, - 1870. - J.L. Beijers. 60 bl.
Zietdaar twee brochures over hetzelfde onderwerp geschreven, de eene door een Drentsch Predikant, de ander door een Utrechtsch Student, die blijkens het korte woord, waarbij hij door den hoogleeraar Opzoomer aan het publiek wordt voorgesteld, geheel in den geest van dezen zijnen leermeester heeft geschreven.
De persoonlijkheid der schrijvers komt m.i. vrij sterk in beide geschriften uit. Het eerste draagt meer het karakter eener redevoering. Al stond er niet op het titelblad dat de schrijver predikant is, zou men dit al spoedig gissen, niet omdat er iets dominésachtig in die brochure zou zijn, maar omdat de schrijver blijkbaar iemand is, die gewoon is datgene wat hij schrijft, mondeling voor te dragen, en daardoor er meer werk van maakt om zijn betoog vurig, overredend, hier en daar gemoedelijk te doen zijn, dan dat hij juist veel aan feiten en cijfers hecht of prijs schijnt te stellen op eene streng logische volgorde in zijn betoog. Terwijl de brochure van den heer Sikkes hem als 't ware bij het schrijven uit de pen is gevloeid en veel heeft van eene welsprekende improvisatie, is dat van den heer Kerdijk meer een streng wetenschappelijk opstel, waarvan de schrijver, vóór hij zich aan 't werk zette, het plan rijpelijk heeft doordacht. 't Heeft veel van een academisch proefschrift, doch geschreven door iemand die hoe jong ook, wat verder heeft rondgekeken dan de gezichteinder der academische wereld reikt. Al zit hij nog op de collegebanken, al zijn de vele citaten en de noten onder aan de bladzijden van zijne ‘Leerplichtigheid’ zoovele bewijzen, dat wij de pennevrucht van een jeugdigen, hoezeer wetenschappelijken schrijver voor ons hebben, zoo is er toch menige plaats in die brochure, welke ons doet zien, dat de heer Kerdijk zijne wijsheid niet enkel en alleen uit de boeken heeft gehaald, maar een helderen blik in het maatschappelijke leven heeft geslagen.

{==515==} {>>pagina-aanduiding<<}

De heer Kerdijk heeft zich voornamelijk ten doel gesteld drie stellingen te verdedigen; t.w.:

1o.De leerplichtigheid ligt binnen den kring van de rechten en plichten van den staat.

2o.Zij is het eenig afdoende middel tegen het ten onzent bestaande schoolverzuim.

3o.Tegen haar invoering in Nederland bestaan geen overwegende bezwaren, zelfs niet onder de bestaande schoolwetgeving.


Hoe de heer Kerdijk deze stellingen verdedigt, dient men in de brochure zelve te lezen; genoeg zij het hier te vermelden dat hij niet in den wind schermt, doch met feiten en cijfers en met degelijke argumenten voor den dag komt, die men zoo maar niet met de oude - verroeste had ik bijna gezegd - wapenen der bestrijders van de leerplichtigheid kan ter zijde stellen.
De heer K. is echter niet tevreden met eene verdediging zijner eigene stellingen, doch hij valt ook de argumenten zijner tegenstanders één voor één aan, - met welk gevolg, zal de tijd moeten leeren. Waar het pas geeft weet hij ook te spotten, bijv. met het dwaze argument dat men met de invoering der schoolplichtigheid in strijd zoude zijn met den eerbied dien men aan de vaderlijke macht is verschuldigd; ‘Kostelijke eerbied zeker’ - zoo roept hij met Opzoomer uit - ‘voor den dronken en losbandigen vader, dien men wellicht over eenige weken achter het slot zet, maar die, zoo lang hij vrij man is, het uitsluitend recht moet hebben om te beslissen, of zijn kind een mensch of een dier zal worden.’
Indien tot dusverre de beide- genoemde schrijvers eene lijn trekken en zich als warme voorstanders doen kennen niet van schoolplicht, maar van leerplicht of verplicht onderwijs, zoo moet ik nu doen opmerken, dat zij bij hunne beschouwing over de leerplichtigheid in eene hoofdzaak verschillen..
Over het kosteloos onderwijs nl. zijn beide schrijvers het geheel oneens.
Terwijl de heer Sikkes schrijft: ‘Zoolang de wet veroorlooft ook van den armste schoolgeld te mogen heffen, blijft onderwijsplichtigheid eene herschenschim;’ - en iets later: ‘Voor den geregelden gang van zaken en om vele moeijelijkheden, ook van administratieven aard, te ontgaan, was 't wellicht wenschelijk de schoolgelden voor de openbare lagere school

{==516==} {>>pagina-aanduiding<<}
geheel te doen vervallen.’ Terwijl de heer Sikkes dit schrijft en er eene aanhaling van Opzoomer op laat volgen, zegt de heer Kerdijk, die mede Opzoomer citeert, en die de bedoeling van zijn leermeester wel het beste zal gevat hebben: ‘Of bedoelt de tegenwerping’ - die namelijk: dat door de invoering der leerplichtigheid, de concurrentie der bijzondere met de openbare school onmogelijk zou worden - ‘dat met gedwongen onderwijs kosteloos onderwijs hand aan hand moet gaan? Doch wat verstaat men onder kosteloos onderwijs? Kosteloos ook voor hen, die het zeer goed betalen kunnen? Dat veroordeel ik met u; en art. 33 onzer schoolwet acht ik een afkeurenswaardige bepaling.’
Van waar dit verschil? De eene schrijver wil den kring van kosteloos onderwijs zoo ruim mogelijk uitstrekken, ja zelfs denkt hij er niet ongunstig over, alle schoolgelden te doen vervallen. De andere wil daarentegen dien kring zoo eng mogelijk getrokken zien.
Men ziet het: tusschen twee strijders uit hetzelfde kamp een principieel verschil, wel een bewijs dat zij aan geen wachtwoord gehoorzamen. Van waar dan - ik herhaal die vraag - deze verschillende zienswijze, welke men zoo dikwijls aantreft onder de warmste voorstanders van het openbaar onderwijs?
M.i. zal de vraag: moet het openbaar onderwijs kosteloos zijn? bevestigend of ontkennend beantwoord worden, al naar mate van het oogpunt waaruit men de zaak beschouwt. Zij die het onderwijs beschouwen als iets dat door de maatschappij moet verstrekt worden meer in het publiek belang dan in dat van den individu, zullen allicht kosteloos onderwijs voorstaan, - zij daarentegen die den individu op den voorgrond plaatsen, en die ja, wel erkennen dat de maatschappij daarbij gebaat wordt, maar niet toegeven, dat gij of ik, die geen kinderen hebben eenig belang er bij hebben of de kinderen van onzen buurman al of niet onderwezen worden, zullen het kosteloos onderwijs bestrijden en allicht den heer Kerdijk toegeven, dat ‘kosteloos onderwijs eene bedeeling is, even goed als alle andere,’ eene stelling, waarvan ik voor mij de houdbaarheid sterk meen te mogen betwijfelen.
Hiermede heb ik beide brochures, voor zoover de grenzen van dit tijdschrift toelaten, genoegzaam besproken, - eene bespreking welke uit den aard der zaak aanprijzend is geworden. Enkele aanmerkingen deden zich echter ook voor, meer echter

{==517==} {>>pagina-aanduiding<<}
op den vorm dan den inhoud; bijv. van eenige breedsprakigheid kan ik den heer Sikkes niet altijd geheel vrijpleiten en den heer Kerdijk zou ik in bedenking geven, eene keuze te doen tusschen oude en nieuwe spelling, thans vindt men bijv. regering, moeijelijk, zamenstelling te gelijk met bracht, plicht recht, enz.
Mr. R.C.N.
D.B. Wisselink. Proeve eener vlakke meetkunde voor burgeravondscholen enz. Deventer, Jac. v.d. Meer, 1870.
Bij den bekenden ijver der leeraren van het M.O. om voor de verschillende vakken van onderwijs leerboeken te leveren, verdient het feit opmerking: dat bijna niemand zich tot nog toe opgewekt gevoeld heeft, voor het onderwijs in wiskunde aan burgeravondscholen eene handleiding te leveren, daar dit vak toch zeker eene eerste factor is bij het onderwijs voor aankomende ambachtslieden en kleine industrieelen. Kon men zich hier niet in alle oprechtheid beroepen op een ‘bestaande behoefte’? Of bestaan er boekjes, bij vroegere toestanden geschreven, die een nieuw overbodig maken? Is misschien eene handleiding bij dit wiskundig onderwijs geheel en al overtollig?
De twee laatste vragen kunnen zeker zonder aarzeling ontkennend beantwoord worden.
De scholen, - die vóór de invoering van de wet op 't middelbaar onderwijs trachtten te voorzien in de behoeften van die talrijke klasse van jongelieden, welke, terwijl zij daags zich toeleggen op eenig ambacht of in fabriek of werkplaats bezig zijn, 's avonds behoefte en lust hebben het vroeger genoten onderwijs aan te vullen, hadden voor het meerendeel een karakter, zeer verschillende van dat der tegenwoordige burgeravondscholen. De laatste inrichtingen stellen zich een, zoowel meer vakken als meer van elk daarvan omvattend, onderwijs voor. Ook op wiskundig gebied dient men zich, in overeenstemming met het geheel, wat minder te beperken en niet te blijven staan bij eenige recepten ter inhoudsbepaling van de voornaamste figuren.
Het onderwijs aan die inrichtingen is nu een vrij lastige taak geworden, niet zoozeer door de verplichting tot een grootere quantiteit leerstof, alswel door de methode, die men zich dient te kiezen, om van dat onderwijs een goed geheel te maken, dat èn als vormend element goede diensten bewijst, èn het

{==518==} {>>pagina-aanduiding<<}
eigenaardige publiek direct bruikbaar fonds voor het praktische leven verschaft.
De methodisch mathematische vorm, bij het onderwijs in questie, zou een eisch zijn, waarvan het auditorium al spoedig het belachelijke in het oog zou doen springen; een officieel wetenschappelijke tint werkt hier als vogelverschrikker.
Voor de burgeravondschool moet de wiskunde gepopulariseerd worden!
't Wordt een waar dilemma voor een mathematicus pur-sang! Een enkele zal protesteeren in naam eener belasterde wetenschap en beweren dat mathesis zich niet laat populariseeren, wel vulgariseeren misschien. Een ander zal, meer tolerant, de leuze tot de zijne maken, die Lübsen van een groot man heeft overgenomen: ‘Er bestaat geen koninklijke weg in de mathesis.’
Maar zoodoende zou de discussie geraken in een toon, die niet voegt aan de questie. Men geeft aan de leerlingen der burgeravondschool de voornaamste resultaten der natuurwetenschappen, de hoofddenkbeelden van staathuishoudkunde en staatsinrichting en men is tevreden, als zij eenigzins de plaats beseffen, die zij, als mensch in de natuur en de maatschappij innemen en als zij van de eerste bovendien nog zooveel meênemen dat zij niet als volslagen onwetenden staan tegenover de verschijnselen die hen omringen en de processen, waarvan zij de dagelijksche getuigen en bewerkers zijn. Zal men nu, wat de wiskunde aangaat, iets van hen wenschen te maken, dat naar een mathematicus zweemt?
Is het om iets anders te doen, dan hun vlug de cijferkunst van het praktische leven te leeren, hun geest, voor zooveel het kan, daarbij te beploegen en dan die eigenschappen van vlakke figuren en vooral van lichamen te leeren kennen en begrijpen, welke hun in een bevattelijken vorm kunnen worden duidelijk gemaakt en die ook van belang zijn voor een heldere opvatting van physische en mechanische wetten, van projectieleer en perspectief?...
Hoezeer ik dus vind, dat het in den aard der zaak ligt, dat men aan de burgeravondschool een samenhangend geheel van zoo streng mogelijk beredeneerde belangrijke meetkundige waarheden geve, zoo sterk zou ik het afkeuren dat men de leerlingen onthaalde op een bloemlezing uit het een of andere boek, voor de hoogere burgerschool of dergelijke inrichting bestemd.

{==519==} {>>pagina-aanduiding<<}

Maar genoeg: met dat al is de uitwerking van een eenmaal opgevat plan voor het wiskundig avondschoolonderwijs volstrekt geen gemakkelijke taak en ik vermoed, dat ook wel daarom zoo weinigen lust gevoeld hebben zich aan de aanmerking èn van handhavers der wetenschap èn van praktische deskundigen bloot te stellen.
De heer Wisselink heeft in weerwil hiervan de zaak aangepakt. Onder den bescheiden titel van: ‘Proeve eener vlakke meetkunde voor burgeravondscholen, ook ten dienste van de scholen voor uitgebreid lager onderwijs en ten gebruike als leiddraad bij het onderwijs in de vormleer,’ heeft hij, voor zoover ik weet, de eerste poging gewaagd, een handleiding in den boven besproken geest samen te stellen. De schrijver geeft de volgende duidelijke en belovende introductie:’ Om verschillende redenen moet de methode van onderwijs in de meetkunde aan de burgeravondscholen eene geheel andere zijn dan die, welke aan hoogere burgerscholen, gymnasia of dergelijke inrichtingen gevolgd wordt. In twee of drie jaren toch moet de leerling aan de burgeravondschool bij het beperkt aantal uren, dat hij onderwijs ontvangt, genoegzame kennis opdoen, om daarvan in de praktijk gebruik te kunnen maken. Mijns inziens zal dus de docent voor meetkunde, wil hij zijn onderwijs eenigsins doeltreffend maken, het volgende in het oog moeten houden:

1ohij behandele slechts de hoofdwaarheden der vlakke meetkunde;

2ohij geve van die hoofdwaarheden strenge bewijzen, waar dit met het oog op den leerling mogelijk is, steeds juiste en heldere verklaringen, nimmer ga hij machinaal te werk;

3ohij trachte groote algebraïsche herleidingen te ontwijken, daar den leerling der B.A.S. gewoonlijk voldoende kennis der algebra ontbreekt om die goed te kunnen volgen.’


Dit voorwoord spant ontegenzeggelijk de verwachting, en als het geheel voldoet aan de eischen die de schrijver zich daar gesteld heeft, dan zal men bijkomende eischen allicht verzwijgen en over enkele aanmerkingen heenstappen.
De inzage nu van het boekje doet al aanstonds zien dat het plan gemeend was: men vindt er de hoofdwaarheden der vlakke meetkunde met al de gestrengheid in behandeld en bewezen, die men bij dit onderwijs mag vorderen; juistheid en helderheid geven slechts op zeer enkele plaatsen grond tot aanmerking

{==520==} {>>pagina-aanduiding<<}
en de algebraïsche herleidingen vallen wel voor 't grootste deel onder het bereik der leerlingen.
Men zou allicht kunnen beweren, dat de schrijver in zeker opzicht eer te veel dan te weinig gegeven heeft; althans verwacht ik wel dat de behandeling van eenige eigenschappen van den cirkel, en die van de regelmatige veelhoeken in en om cirkels beschreven, slechts bij een klein keurtroepje van de klasse zal opgaan.
Een zeer goed denkbeeld is het geweest, om aan het slot een hoofdstukje over de ellips te voegen, dat een duidelijk denkbeeld van deze kromme geeft, ze leert construëren uit hare beide assen, en verder nog de raaklijn in een bepaald punt der ellips, zoowel als door een gegeven punt buiten de kromme leert vinden.
Achter elk hoofdstukje geeft hij een aantal vraagstukken, die zoo gekozen werden, als zich dit van een praktisch docent liet verwachten en meer dan voldoende zijn om in den beschikbaren tijd het geleerde te doen verwerken. Vooral de laatste 100 vraagstukken ter herhaling zijn uitmuntend gekozen; behalve versnaperingen voor timmerlieden, metselaars, landbouwers, smids, behangers enz. vindt men er vraagstukken in, welker oplossing voert tot de kennismakīng met eigenschappen, die in den tekst zelven, matigheidshalve, moesten worden weggelaten, zooals: over de inhoudsbepaling van onregelmatige veelhoeken, over eigenschappen die in physica en mechanica nog wel eens te pas komen, constructies die der moeite waard zijn (ook van de ellips).
Ik behoef dus bijna niet meer te zeggen, dat ik zeer goede resultaten van het gebruik dezer handleiding verwacht en het als een lang verwacht en welkom hulpmiddel voor een doeltreffend burgeravondschoolonderwijs beschouw.
Aan de scholen voor uitgebreid lager onderwijs, waar iets aan meetkunde gedaan wordt, en als leiddraad bij het onderwijs in de vormleer, kan het zeker, volgens zijn bestemming, ook wel zijn weg vinden.
Vraagt men: of ik er volstrekt geene aanmerkingen op heb? dan zou ik mij verplicht gevoelen mij niet door optimisme te laten verschalken en ik zou den schrijver verwijten:
Dat hij nog altijd begint met de jongens naar het aantal afmetingen te laten zien om te beoordeelen of eene uitgebreidheid

{==521==} {>>pagina-aanduiding<<}
een lichaam, een vlak of eene lijn is. Toch weet hij wel, dat een jongen zich suf zou zoeken naar de drie afmetingen van een steenklomp, van een bal etc.
Het streven naar duidelijkheid wordt overdreven door, nadat een hoek bepaald is als het verschil in richting van twee lijnen, nog door op elkaâr legging te gaan aantoonen, dat alle gestrekte hoeken even groot zijn.
Voor het theorema van Pythagoras zou het oorspronkelijke bewijs van Douwes Dekker te verkiezen zijn, als sprekende meer tot het oog en vereischende minder herleiding.
De stelling: ‘als in een driehoek eene lijn wordt getrokken evenwijdig aan de bazis dan verdeelt zij de opstaande zijden in evenredige stukken’, zou in plaats van uit de stelling: ‘driehoeken die gelijke hoogte hebben, verhouden zich als hunne bazissen’ beter worden afgeleid uit eene daarenboven niet overtollige beknopte behandeling van de grootste gemeene maat.
Andere aanmerkingen van de soort als: ‘dat gelijk- en gelijkvormige driehoeken tenzelfden getale en met gelijke zijden aaneensluitende tevens nog in dezelfde orde op elkâar moeten volgen, om gelijk- en gelijkvormige veelhoeken op te leveren’, zijn niet de moeite waard. Zij zijn verklaarbaar uit een oogenblik van onattentie.
Terwijl ik dus het werkje, waarvan ook den uitgever Jac. v.d. Meer te Deventer, om den netten vorm lof toekomt, een ruim debiet en een spoedig merkbaren invloed op de resultaten van het avondschool-onderwijs toewensch, druk ik er de hoop bij uit, dat de schrijver deze vlakke meetkunde spoedig completere met een beknopte stereometrie, en neem de vrijheid, voor de bewerking daarvan in zijne attentie aan te bevelen de ‘Leitfaden zum Studium der Geometrie’, van Lübsen.

III. Varia.

Bestuur en administratie der gemeenten in Nederland, door H.G. Hartman Jz., Secretaris der Gemeente Lochem. Opgedragen aan Z.E. den Minister van Binnenlandsche Zaken. Deel I. 1868 's Gravenhage, Gebroeders Belinfante.
De schrijver van het aan het hoofd dezer regelen vermeld boek eindigt zijn voorberigt met de mededeeling, dat hij de

{==522==} {>>pagina-aanduiding<<}
aan- en opmerkingen, die kunnen gemaakt worden, gaarne vernemen zal. Aanmerkingen heb ik volstrekt niet. In tegendeel ik wensch dit in de praktijk zoo bruikbaar boek aan de aandacht van belangstellenden ten sterkste aan te bevelen. Men vindt hier, gelijk de schrijver het zelf uitdrukt, een geschrift, ‘waarin met korte en duidelijke trekken vermeld wordt, wat overeenkomstig de verschillende aanschrijvingen, en ten aanzien van de onderscheidene deelen der gemeente-huishouding moet verrigt worden.’ En dat gij hier niet te doen hebt met eene product, zuiver en alleen op de studeerkamer uitgebroeid en waaraan dus de praktijk van het administratieve leven zoo goed als geheel vreemd is, kan u blijken, als de schrijver op de zoo even aangehaalde woorden laat volgen: ‘Ik begon, meestal voor eigen gebruik, aan de bearbeiding van een dergelijk werk, ten einde een leiddraad te verkrijgen voor mijne dagelijksche taak en de daarin eventueel voorkomende omstandigheden.’ Niet dat ik eene theoretische studie over dat gedeelte van het administratief regt van geen nut zou achten. Integendeel. Maar een boek, hetwelk bruikbaar zal zijn in de dagelijksche praktijk van dat regt, heeft andere eischen. En om nu zoo praktisch mogelijk te zijn, deelt de schrijver zijne wijze van werken volgender wijze mede: ‘Eene alphabetische behandeling der onderwerpen, opdat ik spoedig zoude kunnen vinden, wat ik verlangde te weten, en de opname van den voornaamsten inhoud der betrekkelijke stukken, met verwijzing naar de bron, waaruit zij geput zijn, om ze des noods in hun geheel te kunnen raadplegen, kwam mij het doelmatigst voor.’
Ten slotte teeken ik nog aan, dat de schrijver zich hoogelijk ingenomen betoont met de nieuwe orde van zaken sedert de grondwetsherziening in 1848, hoeveel meer en ander werk daarvan ook het gevolg geweest is.

Deventer.
C. Duymaer van Twist.
A. de Quatrefages. Geschiedenis van den mensch door G.H. Rissik. Zutphen J.H.A. Wansleven en Zoon, 1870.
De uitgevers van Elk wat wils, de Heeren Wansleven en Zoon, hebben de goede gedachte gehad, om uit dat kleine tijdschriftje de stukken van Quatrefages, over de geschiedenis van den mensch

{==523==} {>>pagina-aanduiding<<}
handelende, bij elkander als een afzonderlijk boekje (à 50 c.) uit te geven, en daar dit boekje alleen uit overdrukjes bestaat konden ze het zoo goedkoop stellen; ruim drie honderd bladzijden (12o) voor een halve gulden. Ik noemde dit zoo even eene goede gedachte, en wenschte wel, dat de uitgevers van maandwerken meer deden zoo als de Heeren Wansleven gedaan hebben, en de Heer van der Schuijt (uitgever der Bibliotheek van Moderne Theologie en Letterkunde) ook wel pleegt te doen, namelijk, van sommige, bijzonder belangrijke stukken, uit hunne tijdschriften, afdrukken te geven en die voor een kleinigheid afzonderlijk verkrijgbaar te stellen.
Wat deze geschiedenis van den mensch door de Quatrefages betreft, ik zal mij wel wachten in eene beoordeeling van het boeksken te treden, vreemdeling als ik mij zelven ken in dat vak, hoewel ik nog steeds met dankbaarheid mij herinner de lessen over de Anthropologie van Prof. Jan van der Hoeven te Leiden, vijf en twintig en meer jaren geleden door mij bijgewoond, en wiens zoo belangrijke collegies dunkt mij, in menig opzicht overeenstemden met hetgeen Quatrefages ons te lezen geeft.
In vijf voorlezingen geeft de schrijver eene populaire geschiedenis van den mensch, voorlezingen, die hij met platen schijnt opgehelderd te hebben; want we lezen (blz. 48). ‘Laat ons nog eens eenige afbeeldingen beschouwen van verschillende menschenrassen. - Wij zien dan tusschen de onderscheidene groepen een aanmerkelijk verschil, ofschoon dit verschil minder groot is, dan men op het eerste gezicht wel zou zeggen.’ Dit ziet duidelijk op platen, die het gesproken woord verklaarden en bevestigden. De vertaler had dus wel gedaan dezen zin eenigzins te wijzigen, daar hij ons geene afbeeldingen te zien geeft.
Alleen van het standpunt der wetenschap, zoo lezen we, en niet van dat der wijsbegeerte of der godgeleerdheid wil de schrijver over den mensch spreken; uit naam der vergelijkende Physiologie, van de aardrijkskundige Botanie en Zoölogie, van de Geologie, de Paleonthologie, in een woord, uit naam van de wetten waardoor de mensch, zoowel als de dieren en planten geregeerd worden. En dan komt hij tot de slotsom, dat er geene verschillende menschensoorten, maar alleen onderscheidene menschenrassen bestaan, wier oorsprong hij stelt in Middenazie, in veel ouder tijden dan men gewoonlijk meent; daar hij zelfs aantoont, dat er in de steenperiode in Frankrijk men-
{==524==} {>>pagina-aanduiding<<}
schen geleefd hebben, tegelijk met olijphanten, hyenas en rhinocerossen, met welker vleesch zij zich voedden. (Dr. J.H. Thomassen, in zijne verhandeling over den ouderdom van het menschelijk geslacht, betoogt geheel hetzelfde.)
Min of meer vreemd is de bewijsvoering des schrijvers om aan te toonen dat de mensch een dier is, wel te weten naar het lichaam, ‘van het standpunt der ontleed- en natuurkunde’, een dier, niets meer en niets minder; alle dierlijke krachten werken derhalve ook bij hem. Eenigzins vreemd noem ik deze uitspraak en de poging om de waarheid er van te staven, daar de schrijver vroeger (blz. 10) zoo sterk te velde getogen was tegen dat zelfde beweren. Immers hij schreef:
‘Wat is de mensch?
Het is klaarblijkelijk onnoodig, om ons lang op te houden met te bewijzen, dat hij noch tot het delfstoffelijk, noch tot het plantenrijk behoort, dat is te zeggen: dat hij noch een steen, noch eene plant is.
Maar is hij een dier?
Wanneer wij alles in rekening brengen, wat in hem aanwezig is, evenmin. Dat ieder het hierin met mij eens zal zijn, hiervan houd ik mij verzekerd.
Niemand onzer lezers toch, zou willen vergeleken worden met den herkaauwenden os, of met het zwijn, dat zich in het slijk omwentelt. Even ongaarne zou hij zich willen gelijk stellen met den hond, in weerwil van alle uitstekende eigenschappen, die van dit dier den vriend en medgezel van den mensch hebben gemaakt, en evenmin met een paard, al ware het ook het meest beroemde renpaard.
De mensch is geen dier. Hij kan, door talrijke en gewigtige kenteekenen van verschillenden aard, zeer goed van de dieren worden onderscheiden.’
Hiermede schijnt in strijd te wezen, wat wij elders vinden (blz. 65): ‘Even als de dieren is de mensch begaafd met instinkt, natuurdrift en met verstand, oordeel. Dit laatste moge bij hem oneindig meer ontwikkeld zijn, in zijn aard echter is het bij mensch en dier een.’
Onder de kenmerken van het menschelijk verstand noemt Quatrefages in de eerste plaats de spraak. Hij haalt daaromtrent het gezegde aan van Aristoteles: ‘De dieren hebben eene stem, maar de mensch alleen kan spreken’, en voegt er bij:

{==525==} {>>pagina-aanduiding<<}
‘dit gezegde van een oud wijsgeer en natuurkundige, die 4 eeuwen voor onze tijdrekening leefde, is thans even waar als het meer dan twee duizend jaren geleden was. De mensch alleen heeft eene gearticuleerde spraak.’
't Is mogelijk, maar ik geloof dat we veel te weinig van de dieren en de dierenwereld weten, om zoo stout te spreken. De dieren hebben hunne spraak, die voor hen wel even zoo goed eene gearticuleerde zal wezen, als de menschelijke spraak voor ons is. Maar wie zal het ons vertellen, wat de elkander voorbijdravende mieren, die even stil houden, met de kopjes bij één, elkaar toefluisteren? of wat de bij uit de eene bijenkorf aan de andere korf verklappen gaat, als er onraad is? of door welke afspraak de ooievaars uit een geheele landstreek zich op ééne plaats vergaderen en te zamen naar het warme land trekken?
Er is nog zoo veel raadselachtigs!
Maar zoo komt het mij ook als een raadsel voor, wat Quatrefages zegt (blz. 145) van de Australiërs. Die volkstammen, zoo vertelt hij, bezitten een zeer merkwaardig wapen, boomerang genaamd. Dit bestaat uit een hard, zeer plat, scherp en min of meer gebogen stuk hout. De inboorlingen weten het kleine stuk hout zóó te werpen, dat het, nadat zij er òf den vijand òf het wild, hetwelk zij achtervolgen, mede getroffen hebben, weder met eene draaiende beweging opspringt en terugkeert in de hand waarmede zij het hebben weggeslingerd. De boomerang verwezenlijkt dus als het ware die betooverde wapenen waarvan in oude fabelen gesproken wordt en die, nadat zij het doel getroffen hadden, van zelf tot hun eigenaar terugkeerden.’ 't Is alweer mogelijk; maar ik zou meenen, dat de kracht van het werpen, door het toebrengen der wonde, te zeer gebroken zou wezen, dan dat de boomerang in de hand die haar wierp terug zou keeren. Van den hamer van Thor werd het geloofd; maar dat was Thor ook! (Zie Meijboom, De godsdienst der oude Noormannen blz. 196 en 349.)
Dat de aarde is kunnen bevolkt worden door verhuizingen, en dat het dus, om de tegenwoordigheid der menschen aan alle oorden der wereld te verklaren, niet noodig is meerdere menschensoorten aan te nemen, heeft de schrijver aardig trachten te bewijzen uit de volksverhuizing der Kalmukken van Rusland naar China in 1616 en 1771, en uit de bevolking van Polynesie als welke afkomstig is van uit den Indischen Archipel. ‘Het is

{==526==} {>>pagina-aanduiding<<}
zelfs mogelijk geweest’, zegt de schrijver, ‘om den tijd, waarin deze verhuizingen hebben plaats gehad, even nauwkeurig te bepalen, als het mogelijk was de geschiedenis der middeleeuwen uit de oude oorkonden zamen te stellen.’
In het allerlaatste gedeelte van het zoo belangrijke kleine boek, waar zedelijkheid en godsdienstigheid de hoofdkenmerken genoemd worden, die den mensch van de dieren onderscheiden, wordt gesproken van de behandeling der geschiedenis van de menschenrassen, die de schrijvers zijnen lezers belooft. Ik hoop dat wij die ook zullen zien; en als die behandeling, even als deze geschiedenis van den mensch, zoo populair geschreven is, de rijpe vrucht van ware geleerdheid, dan zal ze zeker even aangenaam zijn om te lezen, even rijk als dit goedkoope werkje.
Mochten wij hier en daar ook een vraagteeken zetten bij sommige beweeringen of berichten des auteurs, 't zal wel daar van daan komen, òf dat wij, leeken in dat vak, er zoo weinig van weten, òf dat ons andere - misschien minder juiste? - berichten te binnenkomen. Zoo herinnerde ik mij, waar de schrijver verhaalt dat bij alle volken eenige godsdienst en godsdienstige zin gevonden wordt, en dat het slechts onkunde of vooroordeel was, wanneer de reizigers dezen niet bij de wilde volkstammen gevonden hadden; het bericht (ik meen van den Engelschen reiziger Baker) dat die in het zuiden van Afrika, de Nijlbronnen opsporende, volkstammen aangetroffen had, bij welke men niet den minsten godsdienst of godsdienstvorm had kunnen ontdekken. - Welke getuigenìs is niet de waarheid overeenkomstig? Ik weet het niet; maar wel weet ik, dat ik dit boekje van Quatrefages een lief boekje vind, en dat ik het met genot heb gelezen.

Rosendaal.
Tydeman.
Bladen uit het dagboek eener veertiendaagsche reis naar en in Zwitserland, door Dr. S.K. Thoden van Velzen. Deventer, A. ter Gunne. 1869. Prijs f

E. Laurillard. De roos en de lelie. Leiden, P. Engels. z.j. Prijs f
Wij kondigen deze beide met smaak geschrevene en met smaak uitgevoerde boekjes te samen aan, niet zoozeer omdat elk der beide eenen predikant tot auteur heeft, maar vooral omdat

{==527==} {>>pagina-aanduiding<<}
er eenige overeenkomst is tusschen beider inhoud: eenen blik op de stoffelijke wereld, waaraan andere, hoogere herinneringen en beschouwingen worden vastgeknoopt. Thoden van Velzen brengt de zijne wel eens een weinig spelend met het hoog ernstige - beter woord valt mij niet in - te pas, b.v. waar hij den nacht op den Rigi-staffel doorbrengt, omdat hij zich niet durfde wagen aan het geleide van eenen gids, ‘die zijne begeerte naar het kirschwasser maar al te zeer den vrijen teugel had gegund.’ ‘Voorwaar’, gaat hij voort, ‘een treffend beeld van hetgeen ook dikwijls gezien wordt op het gebied des geestes. Ook daarop geeft menigeen zich uit voor een betrouwbaren gids en blijkt het toch onder de beproevingen des levens niet te zijn......Maar heil ons, dat wij in Jezus Christus eenen gids bezitten, die allen veilig leidt’ enz. Andere godsdienstige ontboezemingen zijn minder....gezocht kan ik het niet noemen, maar zoo, dat het beeld minder laag beneden de zaak staat. Met veel belangstelling las ik eene bijzonderheid uit de jeugd der beminnelijke schrijfster Ottilie Wildermuth; niet zonder schouderophalen die aangaande zekere mevrouw Freieisen. Dr. van Velzen schijnt geloof te slaan aan ‘de vreemdsoortige verschijnselen die zich herhaaldelijk bij de photographie zouden hebben voorgedaan, t.w. dat zich, nevens de portretten van levende personen, ook die van bereids gestorvenen in het glas van den toestel vertoond hadden en later op de plaat waren afgedrukt.’ Zijn daarvan wèl bevestigde voorbeelden? Geen ‘on dit's,’ maar bewijzen? Ik vraag het met meer dan twijfel, schoon op grond van eigen waarneming althans sommige verschijnselen van het spiritisme niet aan zinsbedrog durvende toeschrijven. 't Is zeer jammer - om dit in het voorbijgaan te zeggen - dat die zaak door sommigen tot een zoo buitensporig uiterste is gedreven, dat vele verstandige en bedachtzame personen daardoor zijn
afgeschrikt van nader onderzoek aangaande iets, dat, bij al de hooggeloofde en ook hoog te loven zucht naar onderzoek, zulks zoo weinig heeft kunnen vinden, waarschijnlijk omdat het buiten het zinnelijke omloopt.
Eerst over de roos, daarna over de lelie wordt door Dr. Laurillard gehandeld in dit boekje, dat al het voorkomen heeft van twee voorlezingen te behelzen, in welke het: ‘hoorders’ alleen in ‘lezers’ veranderd is. Hij beschouwt beide bloemen als bloemen en voorts uit een numismatisch, heraldisch, historisch,

{==528==} {>>pagina-aanduiding<<}
mythologisch, 'legendarisch en symbolisch, spreekwoordelijk, poëtisch oogpunt, met inenting - zou vader Hooft gezegd hebben - van opmerkingen, anecdotes en wat dies meer zij, veelal met attisch zout, een enkele maal met - met verlof! - valsch vernuft. Wie zal er den schrijver hard om vallen? Bij 't ludere calamo ontsnapt zoo licht iets, maar nergens hier toch dan wat liefelijk en welluidend is. Hebben onze lezers wel eens een kermismeisje of knaap gezien met een gevouwen of geplooid blad papier, waarmede achtereenvolgens vertoond worden: ‘een epaulet zooals de heeren officieren dragen’, ‘een wenteltrap daar men meê naar boven gaat’, ‘een zoutvat’ enz. enz. Gelijk daar met een stuk papier wordt gesold, doet het Laurillard met roos en lelie. In 't springen van de eene anecdote op de andere herinnert hij Prof. Lulofs, zonder diens ped....zegge: professoraalheid, alsmede den volgeestigen Zeeuw Johan de Bruno, wiens Wetsteen der vernuften nu nog een alleraardigst boek is, mits men de ‘kwade namen’ overslaat, te weten hetgeen thans onvoegzaam en onfatsoenlijk wordt geacht. Aan eene bloemlezing uit dat oude werk heb ik wel eens gedacht....gelijk men aan zooveel denkt, zonder dat er daarom altijd iets van komt. 't Zou zeer ‘in usum Delphini’ moeten zijn.
Bij de heraldie der lelie hadde Laurillard nog kunnen zeggen dat men, met het oog op de lelie in het voormalige wapen van Frankrijk, zelfs in de H. Schrift - die zich tot allerlei dwaze gevolgtrekkingen heeft moeten leenen - heeft aangeduid gevonden, dat de kroon van Frankrijk door geene vrouw mag gedragen worden. Matth. VI: 28 staat, dat de leliën niet spinnen. 't Is immers zoo klaar als een klontje! - Bladz. 53 (de bladzijden zijn, eenigzins grillig, aan den voet genommerd) wordt Napoleon III ‘vertaler’ van Caesar genoemd. Dat zal moeten zijn ‘levensbeschrijver.’
v.O.





















{==529==} {>>pagina-aanduiding<<}

Binnenlandsche letterkunde.

Bibliographie.

I. Fraaie Letteren.

Het voornaamste uit de geschiedenis van Gelderland aan jongelieden verhaald, door P. Nijhoff. Tweede herziene uitgave met eene voorrede van Mr. L. Ed. Lenting. Arnhem Is. An. Nijhoff en Zoon. 1869
De geschiedenis van Gelderland en de naam Nijhoff zijn onafscheidelijk aan elkander verbonden.
Verbonden op eene wijze, die beiden tot eer of oneer verstrekt?
Wie van hen, die behalve meer wat zou genoemd kunnen worden, de Gedenkwaardigheden uit de geschiedenis van Gelderland, door den vader en Het voornaamste uit de geschiedenis van Gelderland aan jongelieden verhaald, door den zoon gegeven, kennen, zal ten aanzien van het te geven antwoord in twijfel staan?
Ja! ook het laatstgenoemde werkje verdient ten volle, dat het bij zijne eerste uitgave met uitputtende gretigheid ontvangen is en als den vervaardiger, zoowel als aan het onderwerp, tot eer te verstrekken, beschouwd wordt.
Dat ik dit niet zeg onder den indruk der welwillendheid, door Nijhoff bij persoonlijke ontmoeting mij betoond, verklaar ik niet alleen, maar opdat deze verklaring recht hebbe ingang te vinden, geef ik ook een en ander, waardoor het gezegde mij gerechtvaardigd voorkomt.
Nijhoff heeft in de eerste plaats van langdradigheid in het verhalen - een gebrek voor jongelieden onuitstaanbaar en dat

{==530==} {>>pagina-aanduiding<<}
hen, zelfs in romans, novellen en wat de literatuur meer van dezen aard oplevert, menige bladzijde ongelezen doet omslaan - zorgvuldig zich onthouden. Van dáár, dat het hem mogelijk geweest is in een boekdeeltje, niet grooter of dikker, dan menig ander, waarin aan kinderen eenig verhaaltje wordt ten beste gegeven, de voornaamste toestanden, personen, gebeurtenissen zamen te vatten, die in of met betrekking tot Gelderland zich hebben voorgedaan van de dagen af, waarin er het Christendom ingevoerd werd, tot aan den gedenkwaardigen 7 September 1543, waarop hertog Willem van Kleef van zijne aanspraken op Gelderland ten behoeve van keizer Karel V vóór Venlo afstand deed, ten gevolge waarvan het hertogdom ophield een onafhankelijk hertogdom te zijn.
Verder is hij in het verhalen duidelijk geweest. Daarin heeft hij gedaan als in het buitenland Frijxell in zijne Berättelser ur Svenska Historiën, till ungdomens tjenst utgifven (Berigten uit de geschiedenis van Zweden, uitgegeven ten behoeve van jongelieden) en in ons vaderland ab Utrecht Dresselhuis in zijne Geschied- en oudheidkundige wandelingen door het eiland Walcheren, enz. Men zie b.v. het bladz. 30 en vlgg. ingelaschte over de grafelijke waardigheid en kortere mededeelingen, als deze: ‘Eens, dat er te Utrecht een vinnige twist was ontstaan onder de heeren van het kapittel (zoo noemt men de verzameling van geestelijken, die toen onder anderen belast waren om eenen bisschop aan den paus voor te dragen’) enz. (bladz. 39.)
‘Na eene kloekmoedige verdediging nam hij de stad in en ontmantelde haar, dat is, hij liet de stadsmuren rondom afbreken’ enz. bladz. (87.)
‘Die vaartuigen beteekenden toen wel niet veel; het waren meest kleine schepen, seijnschepen genoemd, eigenlijk visschersvaartuigen, naar seijne of zegen, visschers-treknetten, dus geheeten’ (bladz. 258.)
Geschiedt het wel, dat het duidelijk verhalen ten koste van het levendig verhalen plaats heeft, dat is bij Nijhoff het geval niet geworden. Vergund zij ééne enkele proeve te geven, hoe hij het gebeurde als voor de oogen zijner lezers te plaatsen heeft geweten: ‘in het Adamans-klooster (te Zutfen) werd de bruiloft (van hertog Karel) gehouden, waar de eetzaal sierlijk met tapijten en zeilen behangen was. Hertog Karel was er op gesteld om bij die gelegenheid veel en lekker te eten en te

{==531==} {>>pagina-aanduiding<<}
drinken; ook had hij last gegeven om zooveel wild en gevogelte op te koopen en te vangen, als maar bij mogelijkheid te krijgen was en al de juffers uit de Zutfensche kloosters hadden zich vele dagen te voren met met anders bezig gehouden, dan met koken en braden en met het gereed maken van het fijnste gebak en suikerwerk, waarvoor zij dan ook na het feest een geschenk van den hertog ontvingen. Op de met damast gedekte eettafel flonkerden het goud en het verguld en onverguld zilverwerk. Herten en reeën, paauwen, zwanen, reigers en vooral patrijzen werden er opgedischt; voorts allerlei lekkernijen, als kapoenpastijen, kaastaarten, om niet te vergeten de zoo geliefde galentijn, een hoofdschotel, meestal uit de fijnste visch bereid en omgeven van allerlei versche, gedroogde en ingelegde vruchten. Heerlijke malvezij werd niet meer uit drinkhorens, maar uit fijn geslepen en beschilderde glazen gedronken. Het gezelschap, waarbij zich, behalve al de voornaamste Geldersche heeren, ook de gezanten van Frankrijk en Groningen en zelfs de abdissen van Elten en Vreden bevonden, vermaakte zich met de geestige spelen der goochelaars of met fraai uitgevoerde dansen of luisterde naar de muziek der pijpers en andere snorspoelluaen (die op de harp speelden, van snor, snaar, Aant.) Ook hielden de Geldersche steden er in dien tijd ieder eenen nar op na en deze zonden zij bij die gelegenheid naar Zutfen om de bruiloftsgasten door hunne kwinkslagen vroolijk te maken; al die narren werden daar rijkelijk onthaald; maar Cornelisje, de nar van Zutfen, die de geestigste van allen was, ontving een geheel nieuw pak’ enz. (bladz. 290.)
De strekking - laat mij, opdat ik niet te uitvoerig zij, dit nog ten slotte vermelden - de strekking om, zooveel mogelijk ongezocht, goede gezindheden te wekken en aan te kweeken straalt gedurig in Nijhoffs verhalen door. Zóó schreef hij (bladz. 92.): ‘het begon hem (Reinald II) nu geweldig te hinderen, dat hij in zijne jeugd zijnen ouden vader zooveel verdriet had aangedaan en bovenal kwelde hem de gedachte, dat hij zoovele duizende Luikerwalen in den slag bij Hasselt zoo onbarmhartig had doen doodslaan - onschuldige slachtoffers van den haat der grooten;’ (bladz. 198.): ‘zulke gruweltaal (door Adolf te Hesdin ten aanzien van zijnen vader, hertog Arnold gesproken,) die ons ongelooflijk zou schijnen, indien niet een oog- en oorgetuige ze opgeteekend had, zou niet on-
{==532==} {>>pagina-aanduiding<<}
gestraft blijven;’ (bladz. 286.) ‘ten andere hebben zij (de Tielenaars) den keizer daarmede (de verdediging hunner stad) eens doen zien, hoe Geldersche burgers het zwaard weten te hanteeren, wanneer het de bewaring van hun eigen land geldt.’
Of er nu in Nijhoffs boeksken niet is, dat ik anders wenschen zou?
Ofschoon mij onder 't lezen meer voor den geest geweest is, wil ik slechts een paar bijzonderheden aanroeren.
De eerste is deze: dat ik niet overal voldaan gevonden heb aan de eischen, die de onpartijdigheid aan den geschiedkundige doet. Niet overal, zeg ik. Wel onder anderen waar gesproken wordt over grooten Pier en Maarten van Rossem. Van den eerste heet het: ‘het was hem niet te doen geweest om dezen (hertog Karel) in zijne eerzuchtige plannen op Friesland te ondersteunen, maar om zijn vaderland de vrijheid en onafhankelijkheid weder te geven. Groote Pier is wel waard, dat wij nog een oogenblik bij hem stilstaan. Het nageslacht heeft hem voor eenen gemeenen zeeroover en eenen dolkop uitgemaakt, maar de wijze van oorlogvoeren was in dien tijd niet anders en hoort nu eens, wat een zijner tijdgenooten, de kloosterbroeder Peter van Thabor, die dagelijks hoorde van de vreeselijke dingen, die hij bedreef, aangaande hem getuigt: van dezen Pier was groote spraak in Holland en in Brabant....hij was dapper en fel op de vijanden, maar toch redelijk van hart als een Christen’ enz. (bladz. 268 vlgg.) Aangaande den laatste wordt gezegd: ‘men heeft dezen wel eens voorgesteld als een wild en woest krijgsman, die branden en blaken het schoonste sieraad van den oorlog noemde en allerlei ongehoorde dolheden bedreef. Maar dat is eene geheel verkeerde voorstelling. Gesproten uit een edel geslacht en bezitter van groote goederen in de Betuwe, was hij van top tot teen een echt Gelderschman, innig gehecht aan zijn land en zijnen heer. Vurig en onrustig van aard, was de krijg hem lust en leven geworden en meesterlijk verstond hij de kunst om de vijanden te verslaan, maar daarbij ging hij met veel meer menschelijkheid te werk, dan velen zijner tijdgenooten. Onderscheidene voorbeelden zou ik u daarvan kunnen opnoemen, maar uit het vervolg van mijn verhaal zal dit genoegzaam blijken’ (bladz. 281.) Maar waar Christiaan II op het tooneel gebragt wordt, wordt niet slechts vermeld, dat men hem ‘wegens zijne wreedheden en dolle uitspattingen den
Nero van het Noorden noemt,’ maar hem ook

{==533==} {>>pagina-aanduiding<<}
kortweg den naam van ‘tiran’ gegeven. Het is waar, zijne handen hebben zich met bloed bezoedeld; maar moet men voor hem niet evenzeer, als voor grooten Pier en Maarten van Rossem, het karakter van zijnen tijd doen pleiten, en als men herinnert aan de zucht van den Fries, dat zijn vaderland onafhankelijk en vrij mogt zijn en aan de gehechtheid van den Gelderschman aan land en heer, behoort men dan ook niet in aanmerking te nemen, hoe de Deen aan den adel verbood ‘saelge og bortgive arme Bönder og christne Mennesker ligesom andre uskjellige Kreaturer’ (arme boeren en andere Christenmenschen te verkoopen en weg te geven als andere redelooze schepselen); aan de overdaad, heerschzucht en zedeloosheid der priesters trachtte paal en perk te stellen door meer dan ééne wet en, om niet meer te noemen, der monniken bedelarij krachtig weerde? Of - opdat ik iets aanstippe, waarbij hij zelf betrokken was - behoort men dan ook niet in aanmerking te nemen, hoe hij een strandregt afkondigde, dat den schipbreukeling leven en goed verzekerde, al miste hij daardoor 70.000 gld. aan jaarlijksche inkomsten?
De andere bijzonderheid, die ik meen te mogen vermelden, is deze: dat de geschiedenis van het ééne gedeelte des hertogdoms stiefmoederlijker, dan die van het andere, bedacht is. Dit zeggende, denk ik meer bepaald aan het westelijke. Er was daaromtrent misschien niets wetenswaardigs aan de jongelieden te verhalen? Ik geloof, dat zich vergist, wie de vraag beamend beantwoordt. Bevond zich dáar niet de reeks van sloten, die het hertogdom van die zijde tegenover het graafschap van Holland ommantelden en zij, zijn zij onaangeschonnen en werkeloos gebleven bij al de wisselingen, die op den Gelderschen bodem hebben plaats gegrepen? Bloeide dáár niet de abdij Mariënweerd, begunstigd en begiftigd, behalve door pausen, bisschoppen en andere geestelijken, door de hertogen van Gelderland, Brabant, de graven van Holland, Kleef, enz. en overigens vermaard als eenige andere in ons vaderland? Is dáár niet het geslacht der Piecken bekend geweest van wege zijne sympathieën, deels voor Gelderlands, deels voor Hollands gebieders, zoodat in het laatst der 15e en het begin der 16 eeuw Karel van Egmond zich er heen begaf om het, voor zooveel het hem niet toegedaan bleek te zijn, zijnen ijzeren arm te doen gevoelen? Maar waartoe meer?

{==534==} {>>pagina-aanduiding<<}

Besluitende, spreek ik mijne instemming uit met den wensch van den heer Lenting, dat Nijhoffs voorbeeld, in de uitgave dezer Geschiedenis van Gelderland voor jongelieden gegeven, ten opzigte van andere provinciën navolging vinden mogt. En ik voeg er den wensch bij, dat onze jongelieden, zijne Geschiedenis lezende en door haar aangenaam bezig gehouden en gevormd wordende, hem in dankbaar aandenken houden mogen, zooals 't meer gevordenden met de Gedenkwaardigheden vóór zich zijnen vader met hem doen.

D.
R.
Gedroogde kruiden VI. Fritz Reuter. Zijn Doorluchtigheidje. Naar den derden druk uit de Mekklenburgsche volkstaal vrij vertaald door A.G..Leiden, P. Engels 1870. Prijs ƒ 2.90.

Gedroogde kruiden VII. Fritz Reuter, Mekklenburg's Montecchi en Capuletti of de Reis naar Konstantinopel. Uit de Mekklenburgsche volkstaal vrij vertaald door A.G..Leiden, P. Engels 1869. Prijs ƒ 2.90.

Haune Nüte en de kleine poedel, eene geschiedenis van vogels en menschen, door Fritz Reuter. Naar den vijfden druk metrisch overgezet door Dr. E. Laurillard. Versierd met 40 oorspronkelijke illustratiën door Otto Spechter. Leiden, P. Engels. Prijs ƒ 4. -
Met Zijn Doorluchtigheidje en de Reis naar Konstantinopel is de reeks der Gedroogde kruiden voltooid. Ik durf het gerust als de wensch van alle lezers uitspreken, dat het der begaafde vertaalster gegeven moge zijn ons met andere werken even aangenaam bezig te houden, als zij het met deze gedaan heeft. Het is waarlijk jammer, dat het bij die zeven deelen blijft, de vertaling was zoo flink op gang, en zoo de recensent bij de eerste deelen zoo hier en daar nog wat aan te merken had, langzamerhand heeft hij slechts lof en dank overgehouden. Ons flegmatieke, deftige volk heeft het wel noodig, dat eens de lever aan 't schudden gebracht wordt, en dat vermag niemand beter dan Frits Reuter. Naast al de rillingen, die ons de hedendaagsche romanschrijvers op de huid jagen, doet de gulle glimlach goed, dien de Mekklenburgsche humorist ons op de lippen toovert. Bij al den bombast en het gemaakte gevoel, waarmede onze zoowel als de buitenlandsche dichters

{==535==} {>>pagina-aanduiding<<}
het maar al te goedwillige publiek overstelpen, is het eenvoudige woord van den waren dichter als een oaze in de woestijn. In zooverre moeten wij ook dr. Laurillard dank weten, dat hij de vertaling der Gedroogde Kruiden heeft aangemoedigd en als 't ware onder zijn patronaat bij ons ingeleid. Het is mij des te aangenamer hem daarvoor mijne erkentelijkheid te betuigen, daar ik hem bezwaarlijk veel lof kan toezwaaien voor het werk, dat hij op verzoek van den uitgever (zoo ik van zijne bescheidenheid hoop, tegen zijn zin) op zich genomen heeft. Ik bedoel de vertaling van Hanne Nüte. Waar ik dan ook opzettelijk van de beide vorige werken niet veel meer dan den titel noemde, in de overtuiging dat ieder, die de vorige deelen van Gedroogde Kruiden gelezen heeft, met graagte ook naar deze zal grijpen, en dus een overzicht van den inhoud volmaakt overbodig is, daar gevoel ik mij verplicht iets langer stil te staan bij Fritz Reuters humoristisch gedicht Hanne Nüte. Dr. Laurillard staat bekend als een welwillend, ijverig man, als een veelgeliefd herder en leeraar, zoo vroeger te Leiden als later te Amsterdam. Het is er verre af, dat ik zijne verdiensten als mensch of predikant zou willen te kort doen. Ongelukkig heeft hij zich te kwader ure door eene avonturierster, die zich als zijne muze voordeed, laten wijs maken, dat hij dichter is. Een groote gemakkelijkheid van uitdrukking, hem door de natuur geschonken, de beeldspraak, die hij zich op den kansel had eigen gemaakt, werden als bewijzen beschouwd voor het poëtisch talent, dat waarlijk heel wat grooter eischen stelt, en zoo trad dr. Laurillard achtereenvolgens in jaarboekjes, in gelegenheidsgedichten, eindelijk in gansche dichtbundels voor het publiek op. Het poëtisch proza zijner preeken kreeg een tegenhanger in de prozaïsche poëzie zijner verzen.
Enfin, er waren er altijd nog, die zijne gedichten ‘toch zoo lief’ vonden, en was onze letterkunde er niet mee gebaat, groote schade deden zij toch niet. Nu echter dr. Laurillard zich gewaagd heeft aan wellicht de moeilijkste taak, die een waar dichter op zich kan nemen, nu wordt het de plicht van ieder, die het wel meent met onze vaderlandsche letteren, te protesteeren tegen zoo groote vermetelheid. Ik wil den vertaler nog niet eens hard vallen over verzen als de volgende:

‘Doch stuift nu op de kindren af 
Ontvlamd in toornigheid’ (bl. 10); 

{==536==} {>>pagina-aanduiding<<}

‘Maar 't wordt bij dorpers veel gezien, 
Dat men een naam verandren doet’ (bl. 14); 
 
‘Want zie je? 't allerbeste insect (?) 
Voor bijen is de witte klaver, 
Gelijk voor 't paardenras de haver’ (bl. 25); 
 
‘Voorts moest hij, in den avondstond 
Van d' eersten Mei, in zijnen mond 
Een dikke boterham vermalen’ (bl. 79); 
 
‘Nu ongestoord mijn harte smaakt 
De vreugd, waarop het is gemaakt’ (bl. 107). 

Hier toch ziet ieder, dat het de schuld van den vertaler is, en hij ergert zich. Maar de gedeelten, die betrekkelijk beter geslaagd zijn, d.w.z. waar geen wanklank, geen onzin ons in 't oog springt, en die toch zoo mat, zoo flauw en onbeduidend zijn geworden onder de hand van den roekeloozen vertolker, die zouden den oorspronkelijken dichter compromitteeren, ware Reuters reputatie bij ons niet op hechter grondslag gevestigd. Als eene proeve plaats ik een der schoonste liederen in het origineel naast de vertaling; ieder oordeele dan wat er overblijft van Reuters kernachtige en toch zoo naieve poezie.
Ik weet en Eekbom, de steit an de See	Ik weet eenen eik, en die staat bij de zee,
De Nordstorm de brust in sin Knäst,	Met loover gekroond is zijn hout,
Stolt reckt he de mächtige Kron in de Höh;	En, spelen de stormen van 't Noorden er meê,
So is dat al dusend Jahr west,	Hij is toch al duizend jaar oud.
Kein Minschenhand	Geen menschenhand
De hett em plant 't;	Heeft hem geplant;
He reckt sik von Pommern bet Nedderland.	Hij spreidt zijne takken wijd uit over't land.
	
Ik weet en Eek bom vull Knorren un Knast,	Hier heeft hij een knoest, en daar heeft hij een kwast;
Op den fat kein Bil nich un Ext;	Geen bijl en geen zaag, die hem schond.
Sin Bork is so rug, un sin Holt is so fast,	Zijn schors is zoo ruw en zijn hout is zoo vast,
As weer he mal bannt un behext.	Alsof hij betooverd daar stond.
Nix heit em dan;	En welgedaan
He ward noch stan,	Zal hij nog staan,
Wenn wedder mal dusend Jahren vergan.	Als weêr duizend jaren in 't Niet zijn vergaan.
	
Un de König un sine Fru Königin	Eens zag hem de koning, die daar met zijn vrouw
Un sin Dochder de gan an den Strand:	En dochter kwam wandlen aan 't strand,


{==537==} {>>pagina-aanduiding<<}

Wat mag dat vaer 'n mächtigen Eekbom sin,	En riep: ‘wat een prachtvolle boom, dien 'k aanschouw!
De sin Telgen reckt aewer dat Land?	Hoe ver dekt zijn lommer het land!
Wer hett em hegt,	Van waar toch kwam
Wer hett em plegt,	Hier deze stam,
Dat he sine Bläder so lustig rögt?	Zoo grootsch en zoo schoon, door de vlucht, die hij nam?’
	
Un as nu de de König so Antwort begehrt,	Toen antwoordde een jonk man hem: Machtige heer!
Trett vaer em en junge Gesell:	Hoe vorschtge dit alles zoo na?
Herr König, jü hefft ju je süs nich drum schert,	Gij hebt u daar nooit om bekommerd weleer,
Ju Fru nich un juge Mammsell.	Uw kind niet en ook niet uw ga.
Keen vaernehm Lüd	Door rijke liên
De hadden Tid	Werd niet gezien,
To sehn, ob den Bom ok sin Recht geschüht.	Dat hier ook een boom stond, en wat die kon biên.
	
Un doch grönt so lustig de Eekbom opstunns:	En toch, hij staat groen nu en welig en frisch,
Wi Arbeitslüd hebben em wahrt.	Ofschoon hij maar boeren behoort;
De Eekbom, Herr König, de Eekbom is uns:	En trotsch zijn we, dat hij ons eigendom is,
Uns plattdütsch Sprak is 't un Art.	Het is: onze taal en ons oord.
Keen vaernehm Kunst	Zij wiesen vrij
Het s'uns verhunzt;	En bloeien blij,
Fri wussen s' to Höchten ohn Königsgunst.	Maar kunstwerk of vorstenguust kwam er nooit bij.
	
Rasch gifft em de König sin Dochder de Hand:	Toen reikte de dochter des konings haar hand
Gott segn' di Gesell vaer din Red!	Den jonkman, zoo rond en zoo fier,
Wenn de Stormwind ins briest daer das dütsche Land,	En sprak: Steekt de stormwind ooit op in ons land,
Denn weet ik en sekere Sted!	Dan zoek ik mijn toevluchtsoord hier:
Wer egen Art	Wie eigen goed
Fri wunn un wahrt,	Zoo kreeg en hoedt,
Bi den is in Noth Een tom besten verwahrt.	Bij dien is men veilig, als't noodgetij woedt.

Eene analyse van dit juweeltjen of van de vertaling dunkt mij onnoodig, ik mag van het schoonheidsgevoel mijner lezers, zelfs voorzoo ver zij het platduitsch minder goed verstaan, veronderstellen, dat zij zullen gevoelen, hoe dr. Laurillard dezen tak van den trotschen eik heeft ‘verhunzt.’ Evenzeer als wij mevr. of mej. A.G. dank zeggen, niet alleen voor wat ze ons in de veelszins voortreffelijke vertaling der Gedroogde Kruiden heeft geschonken, maar ook omdat zij terugdeinsde voor wat ze boven hare krachten oordeelde, evenzeer moeten wij het betreuren,

{==538==} {>>pagina-aanduiding<<}
dat de ijverige uitgever bij al de prijzenswaardige zorgen, cie hij aan den uitwendigen vorm van Hanne Nüte besteed heeft, zich ook voor de vertaling niet gewend heeft tot iemand, meer bevoegd voor zijne taak, te meer omdat de keus hier niet moeilijk was. De heer C.J. Hansen heeft in zijn uitmuntende vertaling van Groths Roodgieter, die ik het genoegen had in eene vorige aflevering van dit tijdschrift te bespreken, bewezen, dat hij zoowel de taal als den eigenaardigen toon der Platduitsche dichters meester is. Had hij ook de vertaling van Reuters idylle op zich genomen, dan ware zeker het ‘eigenaardig waas van eenvoud, waarheid, frischheid en natuurlijkheid, dat’, zooals dr. Laurillard in zijne voorrede terecht opmerkt, ‘over de meeste van Reuters werken verspreid ligt’ door de vertaling niet grootendeels verloren gegaan.
G.J. Dozy.

II. Godgeleerdheid.

Raadselachtige verhalen uit het oude en het nieuwe verbond, besproken door L.S.P. Meijboom, Theol. Doct. en Predikant te Amsterdam. Groningen 1870. J.B. Wolters. 267 blz. Prijs ƒ 1,90.
Als populair-wetenschappelijk schrijver heeft Dr. L.S.P. Meijboom sedert lang zijne sporen verdiend. De talenten, die hem in dit opzicht zijn toevertrouwd, heeft hij niet begraven, veeleer op de meest winstgevende wijze in den handel gebracht. Het vaandel mocht een ander worden, als pleitbezorger van den vooruitgang stond en staat hij immer wakker op zijn post, gereed om, naar de mate zijner krachten, de vruchten der geleerheid den volke verstaanbaar te maken. En die krachten zijn niet gering, de wil om ze aan het werk te stellen, van ijzer en staal.
Het boek, waarvan ik den titel hierboven heb afgeschreven, bevestigt op nieuw dit beweren. 't Zijn bijbelstudiën, als voordrachten in den winter van 1868-1869 te Amsterdam voor een ruimen kring van belangstellende hoorders en hoorderessen uitgesproken, en op één na, ‘nagenoeg’ in denzelfden vorm, als ‘raadselachtige verhalen uit het oude en nieuwe verbond’ in het licht gezonden. Bij de woorden ‘bijbel’ of ‘oud en nieuw ver-
{==539==} {>>pagina-aanduiding<<}
bond,’ denke men mede aan de apocriefe boeken, in de vierde voordracht door het boek Judith vertegenwoordigd. De andere onderwerpen zijn: 1o de Scheppingsverhalen des ouden testaments, 2o Simson, 3o Het boek Esther; 5o Jezus' verzoeking in de woestijn, 6o De verheerlijking van Jezus op den berg, 7o De Zoon des menschen op de wolken, en 8o De gelijkenis van Lazerus en den rijke. Allen, zegt de voorrede, raken zij ‘kritieke punten,’ wat toegestemd kan worden, indien de bedoeling is: vraagstukken, waarover de kritiek hare stem mag en moet doen hooren. Doch, als wij in den samenhang, van den ‘wakkeren strijd dezer dagen’ en van onzen plicht lezen om tot recht verstand te komen van de schrift, als ‘de bron, waaruit de godsdienst van Jezus gekend moet worden,’ dan hechten wij aan de uitdrukking ‘kritieke punten’ een anderen, meer gewonen zin. Maar dan kan de gegeven qualificatie niet voldoen. Want althans de vier eerst behandelde onderwerpen staan buiten de teedere vragen, die voor het christelijk-godsdienstig denken onzer tijdgenooten oprijzen.
Doch het zou onbillijk zijn, aan een voorrede zooveel waarde toe te kennen, als kon een dáár gevonden verklaring recht geven tot geringschatting der beteekenis van het boek zelf. Daarom zwijg ik ook van het Naschrift aan den lezer. Dit, zoowel als menige ontboezeming aan het slot eener voordracht, herinnert al te veel de oude, welbekende methode om een pleister te leggen op de wond, door het wetenschappelijk betoog aan het kinderlijk geloof toegebracht. Een verhaal, vroeger als geloofwaardig beschouwd, en omdat het in den bijbel voorkwam, soms met een vochtig oog gelezen, in ieder geval met eerbied bejegend, legt men voor zich. Men analyseert, met kritiseert, en lost in nevelen of legenden den schoonen droom der jongelingsjaren op, tenzij het proces tot de geboorte van een nieuw, voorheen onbekend, geschiedkundig feit mocht leiden. Nu haast men zich te betoogen - vraag niet door welke kunstgrepen - hoe het verkregen resultaat recht vruchtbaar is voor het godsdienstig leven. Zoo tracht men een stichtelijk waas te werpen over wat van huis uit zuiver wetenschappelijk is en blijven moest. Wat waarlijk stichtelijk mag heeten, komt daardoor in discrediet, en de kritiek wordt langs dien weg belachelijk. Zij behoeft geen verstoppertje te spelen en heeft op haren tijd recht van spreken, zoo goed als de profetische geest van den gods-
{==540==} {>>pagina-aanduiding<<}
dienstprediker, die getuigt van den zegen, door God aan de menschheid in den persoon van Jezus geschonken, zonder stil te staan bij de verhalen van diens geboorte.
Een stichtelijk boek is het onderhavige werk van den heer Meijboom niet. De poging om er die tint aan te geven, is mislukt. De schrijver spreekt tot het verstand, niet tot het hart van den lezer. Waar hij het laatste beproeft, doet hij hem iets gevoelen van de vrees, dat het overwogene edele snaren van het gemoedsleven hebbe gekwetst, terwijl de zalf veel te onbeduidend is ter heeling eener eventuëele kneuzing. Die vrees moest verre gebleven, de overtuiging levendig gehouden zijn, dat de hier behandelde vragen enkel opscherping van het verstand, vermeerdering onzer kennis, geen aanval op de godsdienst van het hart beoogen, en daaraan ook geen schade kunnen toebrengen.
Inderdaad mag men verklaren, dat de raadselachtige verhalen dit doel bereiken. Voor velen doen zij over tal van belangwekkende punten een nieuw licht opgaan. Moeielijk evenwel kan ik mij een lezer voorstellen, die ze allen met dezelfde ingenomenheid begroet. Wie b.v. van de eerste verhandeling geniet, zal de tweede onverstaanbaar vinden, en die zich aan het degelijk gehalte van deze te goed doet, zal gene nauwelijks der lezing waardig achten. Het is met dit boek, gelijk het meer met zoogenaamd populair-wetenschappelijke werken pleegt te gaan. De meeste zaken zijn aan de mannen van het vak overbekend, en toch vinden dezen er het een en ander van hunne gading. Jammer nu, dat zij zooveel wat hun weinig belang inboezemt, moeten doorworstelen, om de begeerde spijs te vinden, die ze dan nog vaak aantreffen op schotels, wier eigenaardige vorm niet zelden beleedigend is voor den smaak der oordeelkundigen van beroep. Simson en Esther zullen hun het sterkst bekooren, maar daar zullen zij dan ook het diepst het onbevredigende der, aan het slot van de meeste verhandelingen, geplaatste ‘aanteekeningen’ gevoelen. Waarom dáár de bronnen niet genoemd, waaraan het hoofddenkbeeld, dat de schrijver ontwikkelen wilde, werd ontleend? Een enkelen keer geschiedt dit, doch uiterst spaarzaam, zoodat de lezer er in den regel naar raden mag, of Dr. Meijboom hem bekend maakt met een algemeen - zij het ook slechts: in zekere richting algemeen - aangenomen ‘resultaat der wetenschap,’ dan wel met zijne, door

{==541==} {>>pagina-aanduiding<<}
zelfstandige studie zich toegeëeigende, of door eigen vinding verworven, geheel oorspronkelijke slotsommen. De toon, dien Dr. Meijboom hier gewoonlijk aanslaat, schenkt hem, die niet van elders beter weet, den indruk, dat zijn gids alle paden, waar langs deze zijn gezelschap voert, zelf heeft ontdekt. Toch is in menig opzicht het tegendeel waar, wat de geachte schrijver zelf wel het laatst ontkennen zal. Doch evenzeer zou men hem onrecht aandoen, indien men mocht meenen, dat hij eenvoudig reproduceerde wat anderen vóór hem hadden gevonden en bewezen. Aan vrije bewerking van het oude - helaas! soms ook verouderde - knoopt zich het nieuwe vast, zij het ook in wel wat onevenredige mate. Dit geeft aan het geheele boek een eigenaardig karakter, waarvoor ik eerlijk gebiecht, den juisten naam niet ken. Het bevat grootendeels gepopulariseerde, doch ten deele ook wordende wetenschap, die te jong is om voor het volk gebracht te worden. Voor den lezer, die niet op de hoogte van de behandelde kwesties is, vloeit hieruit het groote bezwaar voort, dat hij niet weet, in hoever hij onvoorwaardelijk zijn zegsman kan vertrouwen, waar deze als priester der wetenschap vóor hem optreedt. En toch had Dr. Meijboom blijkbaar hoofdzakelijk op zulke lezers het oog. Waartoe anders de gewoonlijk zeer nederbuigende vorm, die elders, met een zacht woord, ‘te breed’ zou heeten?
De genoemde omstandigheid, gevoegd bij de groote verscheidenheid der behandelde stof, maakt een geregelde beoordeeling van den inhoud - tenzij men over zoovele vellen, als nu bladzijden, mocht beschikken - ondoenlijk, ook voor hem wiens krachten, meer dan die van den ondergeteekende, daartoe berekend zijn. Dr. Meijboom beweegt zich zoo gemakkelijk op het gebied der historie, linguistiek, mythologie enz. enz., dat men huiverig is er naar te trachten, hem stap voor stap te volgen. Hoe zoo spoedig deze kennis aangeleerd, en zich het meesterschap verworven in vakken, zoo talrijk en veel omvattend, dat hunne gelijktijdige deugdelijke beoefening voor het gewone menschenkind een onbereikbaar ideaal moet blijven? Ik waag mij daaraan niet, en verzoek mijne lezers zich tevreden te stellen met de weinige opmerkingen, die ik bij de nadere omschrijving der Raadselachtige verhalen voeg. Zij mogen zich daardoor opgewekt gevoelen, het boek zelf ter hand te nemen en het duidelijk gemaakte te genieten, óf het raadselachtig

{==542==} {>>pagina-aanduiding<<}
geblevene te toetsen, al naarmate zij behooren tot de lichtgevenden of lichtnemenden van ons geslacht. Den laatsten zal ongetwijfeld verreweg het grootste gedeelte van het werk zeer welkom zijn.
Van elk verhaal wordt het bijbelsch bericht, óf in zijn geheel, óf in zeer breede trekken, onmiddellijk na een kort woord ter inleiding, medegedeeld. Voor wie geen bijbel bij de hand heeft, is dit zeker zeer doelmatig. Men kon het anders wat omslachtig vinden hoewel men niet vergete dat de lezers, zoowel als de hoorders van een ‘ruimen kring,’ vaak op hun geheugen meer vertrouwen dan goed is, waardoor dikwerf het geheel onbegrepen blijft.
Op de aanwijzing der bezwaren tegen de geloofwaardigheid van het eerste scheppingsverhaal, Gen. 1, 2, 3, volgt zijne verklaring, geschreven onder den indruk van Herder's Aelteste Urkunde des Menschengeslechts. Zonder den tolk van den Geest der hebreeuwsche poëzie op den voet te volgen en zich in diens ‘symbolen’ te verdiepen, neemt Meijboom den hoofdinhoud van diens dichterlijke verklaring over: ‘niets meer of minder dan - schildering van het morgenrood, beeld van den wordenden dag; ziedaar de geheele oplossing.’ Wat tegen de juistheid van Herder's zienswijs ingebracht is en herhaald mag worden, liet onze schrijver onbesproken, maar geldt mitsdien ook zijne beschouwing. Wanneer hij verder de vraag doet: ‘Is het dan te veel gezegd, wanneer wij beweren, dat ons scheppingsverhaal in Genesis al wat andere volken ons van dien aard aanbieden, verre in waarheid en schoonheid te boven gaat, en het voortreffelijkste is van al wat het menschdom over dat onderwerp heeft aan te wijzen?’ Moest dan van al dat andere niet eerst het een en ander zijn medegedeeld? Er was niets vergeleken en niemand kon dus kiezen, tenzij de schrijver het ter inleiding gezegde over de voorstellingen onzer ‘voorvaderen’, betreffende het ontstaan der wereld, in rekening wilde brengen. Mij dunkt, wie tegenwoordig het ontstaan van het eerste scheppingsverhaal verklaren wil, zal moeten uitgaan van een vergelijking van dit met de meer of minder gelijkluidende verhalen bij andere volken, om tot de gemeenschappelijke bron gekomen, tevens den oorsprong van het licht te naderen, dat den loop der afgeleide beken duidelijk laat zien.
Naar analogie der verklaring van het eerste, ziet Dr. Meijboom in het tweede scheppingsverhaal, Gen. 2: 4 vv. ‘eene teekening

{==543==} {>>pagina-aanduiding<<}
van de aarde aan 't eind van den winter, vóór den lenteregen’, waarin ons ‘volkomen naar waarheid het ontstaan van het menschelijk huisgezin bij een oud oostersch volk, waar de veehouderij met den landbouw is verbonden,’ wordt geschetst. Niet het huisgezin, maar de mensch, en wel bepaald de man, Adam, is het middelpunt, waarom zich het scheppingswerk naar Gen. 2 beweegt. Het - misschien in eersten aanleg recht kinderlijk - egoisme van den man, die de aarde om zijnent wil geschapen acht, spreekt zich daarin duidelijk uit. Wat heeft, om niet meer te noemen, de landbouwer in het voorjaar, wanneer hij ‘meteen veehoeder wordt,’ te maken met ‘al het gedierte des velds en al het gevogelte des hemels?’
Simson is van een voordracht een vrij uitgebreide verhandeling geworden, ‘oorspronkelijk voor het theologisch tijdschrift bestemd, doch na ontvangene belangrijke op- en aanmerkingen van den Hoogl. Kuenen, geheel op nieuw bewerkt.’ Dit opstel verdient ongetwijfeld de meeste aandacht, hoewel misschien het groote publiek, waarvoor M. eigenlijk schreef, hier het minst bevredigd zal zijn. Op de 10 bladzijden, aan de copie van Richt. 13-16 gewijd, volgt de aanwijzing, hoe het verhaal in zijn geheel onhistorisch is en wijst op een ouderen vorm, waarin Simson voorkwam ‘als een held, wiens matelooze kracht in zijne haren was gelegen,’ doch geen richter Israëls, noch ‘nezir,’ maar ‘oorspronkelijk de zonnegod van de semietische bevolking, die vóór de Israëlieten Palestina bewoonde.’ In Simson's geschiedenis zouden wij alzoo een beschrijving hebben van den loop der zon door den dierenriem en zijne twaalf teekens. Hulde aan de kunde en scherpzinnigheid van hem, die dit, wat de hoofdzaak betreft, op overtuigende wijze betoogde! Ik onthoud mij te eerder van het maken van enkele bedenkingen, de bijzonderheden betreffende, omdat die stellig wel door bevoegder hand ter sprake gebracht zullen worden. Zij vloeien samen in den twijfel, of wel ooit alle trekken eener sage, die haar ontstaan dankt aan zoovele vervormingen, als de mythe van den heidenschen zonnegod onderging vóórdat zij in de Simsonssage tot rust kwam, hunne verklaring kunnen vinden in het oorspronkelijk bericht of beeld. Bij het verloop der oudere verhalen wordt geheel natuurlijk het eene weggelaten, het andere bijgevoegd. Dat ‘andere’ zal men vruchteloos beproeven te plaatsen in het oude kader.

{==544==} {>>pagina-aanduiding<<}

De bekende stelling, ten onzent door Prof. Kuenen verdedigd in zijne Inleiding, dat het boek Esther geen geschiedkundig werk is, maar een historische roman, bestemd ter verklaring van het Purimfeest, heeft Dr. Meijboom helder ontwikkeld. Onbewezen blijft evenwel het vermoeden, waarop hij m.i. te veel bouwt, dat het bedoelde boek werd geschreven om het Purimfeest ‘in te voeren.’ Is het waarschijnlijk, dat een langs dezen weg ‘aanbevolen’ en dus niet op eenig feit steunend ‘verlossings- en vreugdefeest weldra een algemeen nationaal feest der Joden heeten kon?’ Behartiging verdienen intusschen de wenken, hier gegeven, betreffende den Perzischen oorsprong van het altijd nog, naar zijne afkomst, duistere Purimfeest. Dat een natuurmythe, houdende een schets van den loop des jaars, aan het verhaal in Esther ten grondslag kan hebben gelegen. is mogelijk, maar wordt door de gekunstelde verklaring op bl. 116 niet gesteund. Wanneer b.v. het eene ‘vol halfjaar’ van den zomerzonnestand is aangewezen in het luisterrijk feest van koning Ahasverus, dat 180 dagen duurde, waarna Vasthi (de paradijsachtige?) werd verstooten, dan mocht ‘de geruime tijd,’ dien hare opvolgster, Esther (de zon?) geduld hebben moest, eer zij tot den koning komen en hem boeien kon, geen vol jaar, maar mede 180 dagen duren. De grootheid van Haman gaat niet aan de verheffing van Esther tot koningin vooraf, maar volgt daarop. De hoogmoedige staatsdienaar kan daarom bezwaarlijk het beeld zijn van den winter, die door den invloed der zon (Esther) wordt gedood, waarna deze met de maan (Mordechaï) in onbetwiste heerschappij treedt.
Bl. 92 was van het boek Esther gezegd: onder de oorkonden des godsdienstigen levens bekleedt het op verre na niet de hoogste - dan toch eenige? welke? - plaats,’ en ‘het behoort zelfs in de geschiedenis van de godsdienst der Joden te huis.’ M. heeft evenwel verzuimd mede te deelen, waar zijne plaats als zoodanig is, wat hem stellig vrij moeielijk zou gevallen zijn, want de ‘min godsdienstige richting,’ bl. 119, van den schrijver kon ten slotte wel eens blijken een zeer ongodsdienstige te zijn.
Aan de hand van den hoogleeraar Volkmar, leert Dr. Meijboom zijnen lezers het boek Judith kennen als een getrouwe historische oorkonde voor een zeer belangrijk tijdperk uit de geschiedenis des joodschen volks. Groote verdiensten heeft Volkmar onge-
{==545==} {>>pagina-aanduiding<<}
twijfeld ten opzichte van dit geschrift, vooral omdat het vóór hem geen grondige behandeling gevonden had. Maar of het daarom goed te keuren is, zich uitsluitend te koesteren in den gloed van het ‘heldere licht,’ door dezen geleerde ontstoken? Mij dunkt, de debatten over het bedoelde onderwerp hebben daartoe nog te weinig tot vaste resultaten geleid. Voor 't minst verdienden de bedenkingen van Lipsius en Hilgenfeld, in het Zeitschrift für wiss. Theol. 1859 en 1861, tegen Volkmar ingebracht, ernstige overweging. De vreugde over het ‘hoogst naauwkeurige’ der gevonden tijdsbepaling voor de geboorte van het boek: ‘September 117 en het midden van 119, d.i. een tijd van ruim anderhalf jaar,’ mocht wel een weinig getemperd worden, zoolang een Hilgenfeld durft verzekeren: dat het boek Judith langen tijd vóór het eerste regeeringsjaar van Hadrianus, 117 of 118, werd geschreven, staat op ontwijfelbare gronden vast. De geschiedschrijver zij voorzichtiger in het verwerken der slotsom: ‘Judith beschrijft ons den oorlog der Romeinen tegen de Parthen en Joden, onder de regering van keizer Trajanus, van het jaar 110-117,’ dan Dr. Meijboom in het overnemen van Volkmar's hypothesen. Men vergete niet hoe veel daarvan zich schijnbaar goed laat hooren en uitmuntend past in den bedoelden tijd, omdat in de van elders bekende geschiedenis dier jaren ‘vooral wat Judea aangaat ons weinig bevredigends wordt medegedeeld.’
Ter verklaring van Jezus' verzoeking in de woestijn - waarvan Mattheus het oudste en meest oorspronkelijke verhaal zal hebben - bepaalt onze schrijver zich tot een duidelijke uiteenzetting van de meermalen verdedigde en bestreden opvatting: wij maken hier kennis met een feit uit Jezus' inwendig, geestelijk leven, de verzoeking waaraan hij bloot stond, om als de verwachte koning der Joden op te treden. Dat denkbeeld in de drie verzoekingen terug te vinden komt mij onmogelijk voor. Wel hangen zij allen m.i. samen met den inwendigen strijd dien Jezus had te voeren over het juiste begrip der Messiaswaardigheid, waartoe hij zich geroepen achtte; doch of daarom de verklaring van Dr. M., wat de bijzonderheden betreft, juist mag heeten, is een andere vraag. Het ‘neerspringen van den tempel,’ b.v., moge wezen wat het wil, stellig is het geen beeld van het ‘waagstuk:’ ‘maak u zoo als gij zijt, als den koning Israëls bekend, onderneem het u aan de spitse van uw

{==546==} {>>pagina-aanduiding<<}
volk en op den troon te plaatsen;’ want van zulk een ‘roekelooze en onbezonnen onderneming’ is ‘in het verhaal geen spoor te vinden.’ Meer vindingrijk dan scherpzinnig is de wijs, waarop M., bl. 173, door op het ontbreken der woorden ‘indien gij Gods zoon zijt,’ bij de derde verzoeking, de aandacht te vestigen, zijne opvatting handhaaft, terwijl zij feitelijk werd weerlegd door de omstandigheid, dat zij geen eigenlijk verschil toelaat tusschen de beteekenis der tweede en derde poging tot verleiding. Intusschen wijst zijn helder betoog alleen de richting, waarin zij tot recht verstand der duistere verzoekingsgeschiedenis kunnen komen.
Dat de verheerlijking van Jezus op den berg geen werkelijkheid is, maar naar de kern van het verhaal bij Mattheus en Marcus: een openbaring Gods aan de discipelen: ‘dat zij naar Jezus alleen hebben te hooren, dat met de komst van den Christus het gezag van Mozes en de profeten een einde neemt, dat de Christus niet is gekomen om naast, maar om in de plaats van Mozes en de profeten te heerschen en te worden gevolgd en gehoorzaamd’ - dit heeft Dr. M. duidelijk aangetoond. Men kan wederom in de verklaring van enkele bijzonderheden verschillen, en met name een discussie openen over de plaats die het verhaal inneemt in de ontwikkeling van het joden- en heiden-christendom tot de denkbeelden der katholieke kerk. Kunnen Mozes en Elia niet naast Jezus zijn geplaatst om de wezenlijke éénheid hunner beginselen aftebeelden, zij het ook dat zij na elkander werkten? Een vraagteeken zou ik plaatsen bij de verheldere inzichten, bl. 208 aan Johannes toegekend na den val van Jeruzalem. Dat Paulus onmiddellijk na zijne bekeering naar Tarsen ging, was mij onbekend. Gal. 1:17 behoeft toch niet te wijken voor Hand. 9:30?
Prof. Hoekstra zond voor vier jaar een werkje in het licht over de benaming ‘de zoon des menschen,’ dat gelukkig spoedig door uitnemender arbeid van den hoogleeraar, in vergetelheid geraakte. De dààr ontwikkelde hypothese, ‘dat Jezus bij den naam “de zoon des menschen” aan het hemelsch, geestelijk karakter van de Godsgemeente gedacht heeft,’ vond krachtige m.i. afdoende bestrijding. Hoe kon Dr. Meijboom er toe komen, zonder op die tegenspraak te letten, het hoofddenkbeeld van den amsterdamschen hoogleeraar op nieuw voor te dragen in zijn Zoon des menschen op de wolken? De verwisseling der

{==547==} {>>pagina-aanduiding<<}
benaming godsgemeente met godsrijk maakt geen verschil. Dat opstel is, naar het mij voorkomt, het minste van den bundel; in helderheid staat het ongetwijfeld bij de meesten achter.
Gelukkig dat de mishandelde menschenzoon niet het laatst werd besproken. De indruk, dien de lezers van Meijboom's geschrift ontvangen, kan gunstig blijven, indien zij ten einde toe volharden. De gelijkenis van Lazarus en den rijke is benijdenswaardig duidelijk en voortreffelijk behandeld. De opvatting moge velen niet nieuw zijn, en anderen van een minder gelukkige verwisseling van essenisme met ebionietisme gewagen, of andere kleine bedenkingen hebben, allen zullen erkennen, dat het stuk in zijn geheel uitnemend is.
De vrije wetenschap. Redevoering, ter opening der akademische lessen uitgesproken door Mr. C.W. Opzoomer. - Amsterdam, J.H. Gebhard en Comp., 1869. - 44 blz. ƒ 0,60.
De titel zegt den kenner van Opzoomer's geschriften onmiddellijk, dat hij hier geen nieuw onderwerp behandeld zal vinden. Wij hoorden en zagen den hoogleeraar meermalen het thema behandelen: de wetenschap moet vrij zijn in haar zoeken naar waarheid; geen kennis dan die op ervaring is gegrond.
Het programma bleef onveranderd. Toch zal niemand zich daardoor van de lektuur dezer redevoering laten afhouden. Want ieder weet, hoezeer Mr. C.W. Opzoomer meester is van den vorm - mitsdien van het gemoed - en hoe uitnemend hij de kunst verstaat om oude waarheden in een nieuw, naar de omstandigheden des tijds, geweven kleed te hullen, zoodat zij in den verkwikkenden tooi van het frissche lentegroen den lezer onder de oogen treden en in verrukking brengen. Het is ook niet aan hem te wijten, dat die schier onverpoosde herhaling noodig blijft. Eerbied veeleer voor den man, wiens geestkracht niet verlamt, wiens arm het hameren op een zelfde aanbeeld niet moede wordt, hoe onhandelbaar het te bewerken metaal ook moge wezen.
De mensch heeft nog in zoo menig opzicht de duisternis lief, ondanks zijne hoog geroemde ingenomenheid met het licht. Geniet de bladzijden, die Opzoomer aan de ontwikkeling dier stelling wijdde, en gij bewondert op nieuw zijne juistheid van

{==548==} {>>pagina-aanduiding<<}
blik, die zich door geen schijn laat misleiden, zoowel als zijn talent om het bijgeloof met de wapenen der wetenschap en der spotternij te bestrijden. Menzel's Kritiek van den nieuwen geest moge in hare naaktheid openbaar worden, met haar is elke ‘kleingeestigheid’ gevonnisd, en de aanval gerechtvaardigd ‘tegen alle Chinesche muren, in godsdienst, in politiek, in kunst, in wat het ook moge zijn, en op welk deel van den grond men ze ook optrekke.’ Zelfs de curator die in het beruchte strooibiljet den geest van het te Utrecht gegeven akademisch onderwijs verdacht hielp maken en het recht der vrije wetenschap vertrapte, krijgt in het voorbijgaan zijn behoorlijk deel.
‘Aan de magt der kritiek is niets, zelfs het kritiekste niet, onttrokken; iedere stelling, die als waarheid gepredikt wordt, moet haar regt bewijzen voor de vierschaar onzer rede.’ Wie het betoog dezer uitspraak bij Opzoomer volgt, moet ongetwijfeld een hardnekkig tegenstander wezen, indien hij niet beseft, op hoe valschen, ingebeelden grondslag het gebouw zijner kennis steunt, wanneer hij dien buiten het wikkend oordeel van het individu heeft gezocht.
Zonder kritiek geen wetenschap. Zij was het, die in de voorgaande eeuw, ‘niet alleen op het gebied van den staat, maar ook op dat van het denken en gelooven’, een schitterend licht deed opgaan. Toch is toen ontzettend veel nog duister en onverklaard gebleven, omdat het haren beoefenaars ontbrak aan den echten zin voor historie. Die fout is tegenwoordig overwonnen. Lessing heeft de handhaving der uit hare heerschappij geboren ‘bekrompenheid’ onmogelijk gemaakt.
Of dan de ‘hedendaagsche kritiek’, bij al den lof, waarop zij rechtmatige aanspraak kan doen gelden, ook dezen voegen mag, dat zij een volmaakte is? Wie dit beweren moge, Prof. Opzoomer niet. Hij kent hare ‘gebreken’ en stelt ze aan de kaak als ‘onverschilligheid en twijfelzucht.’ Het streven naar objectiviteit in het schetsen en waardeeren van het verleden, werkt doodelijk voor het bezit eener overtuiging. De laatste sprank van liefde voor het ideale wordt daaraan ten offer gebracht. Geen verontwaardiging over het gedrag van dezen, maar ook geen bewondering voor den heldenmoed van genen. De denker is, naar het hart van Renan, ‘enkel toeschouwer in het heelal.’ Straks wordt hij langs dien weg zoo koud, dat

{==549==} {>>pagina-aanduiding<<}
hij ophoudt te gelooven, te hopen, te vertrouwen, in één woord mensch te zijn in den vollen zin van het woord. Een mensch toch kan niet leven zonder liefde, zonder idealen. En van alle idealen moet hij afstand doen, die aan de strenge eischen eener ‘onbevooroordeelde’ beschouwing der dingen gehoor wil geven. De objectiviteit, waarnaar de hedendaagsche kritiek op verschillend gebied het meerendeel harer dienaren laat jagen, is de dood voor alle poëzie. Zij bedreigt dientengevolge het geluk van elk menschenleven met den ondergang.
Mr. Opzoomer heeft in treffende woorden op die gevaren gewezen. Toch had de waarschuwing, naar het mij voorkomt, krachtiger kunnen, ja moeten zijn. Dat laatste meen ik te mogen beweren, met het oog op de nu volgende bestrijding van het idealisme. Tot misverstand kunnen die bladzijden aanleiding geven, als wilde de hoogleeraar zelf zich scharen onder de mannen van het ‘gezond verstand,’ wier geestdoodende afschuw van het ideale juist even te voren, met reden, scherp was gegispt.
Tegen de bespiegeling trekt de wijsgeer der ervaring te velde. Maar hij bestrijdt zijne tegenpartij niet in het algemeen, noch in hare uitnemendste woordvoerders. Zelfs daar, waar hij zonder eenige letterlijke aanhaling te bezigen, het karakter en den levensloop schetst van ‘den mensch, zoo hij die eenvoudige beginselen (der ervaring) uit het oog verliest,’ bl. 27-29, houdt hij ons uitsluitend bezig met de teekening der droeve gestalte van Martinus van der Hoeve, wiens tragisch leven enkele maanden te voren een roerende beschrijving had gevonden in de Gids. Met onmiskenbaar talent had Prof. Quack zijne zoetvloeiende ‘herinnering’ van den hartstochtelijk beminden meester in schrift gebracht. Zijne taal scheen de grenzen van het gewone proza te overschrijden; het geheele stuk bood den lezer een zeldzaam literarisch genot. Bij inkorting der wel wat talrijke citaten, of bij hunne gedeeltelijke verwerking in den tekst, ware het drama volkomen geweest. De onbegrensde liefde van den leerling had een prachtigen aureool gevlochten om den schedel van den ontslapen meester.
Of hij tegelijkertijd voor diens geestesrichting proselieten had geworven? Die verwachting mocht ijdel heeten. Want het ongenoegzame van het idealisme, de rampzalige gevolgen van het ‘denken zonder zien,’ van het dweepen met wijsgeerige stel-
{==550==} {>>pagina-aanduiding<<}
sels en het drijven op de wolken der bespiegeling, moest ieder hier in een tastbaar, diep beklagenswaardig voorbeeld, ten volle leeren kennen. Medelijden voor den ongelukkige, die het slachtoffer werd van de verkeerde richting, die zijn denken had genomen; weg met een bespiegeling, die zooveel edele krachten sloopte, zoo weinig vrede schonk, tot zulken waanzin voerde! Dit, mocht men meenen, moest de slotsom wezen, wanneer men zich aan de hand van Quack, het levensbeeld van ‘Martinus’ voor den geest had geplaatst.
Verwonderd zag ik daarom op - ik wil het gaarne bekennen - toen ik bespeurde, hoe Opzoomer het zich ten plicht had gerekend, zoo nadrukkelijk mogelijk zijne waarschuwende stem te verheffen tegen het dweepen met, of volgen van den ‘wijsgeer,’ die met de ervaring den spot gedreven, maar de bespiegeling met het zooveel krachtiger wapen van het ‘mislukte’ leven had bestreden. Waarlijk, ik had niet vermoed, dat dit ooit noodig zou zijn geweest De met kwistige hand uitgestrooide lof en vereerende benamingen getuigden, naar ik meende, zoo duidelijk van des leerlings ‘overdreven bewondering,’ dat niemand daarin eenige ernstige aanbeveling tot het drukken van het voetspoor des meesters zou lezen.
De hoogl. Opzoomer heeft er intusschen anders over gedacht, en zonder eenige plichtpleging, als in naam van dien ‘armen, ontslapen vriend,’ den hem toegezwaaiden ‘wierook’ afgewezen en den vinger gelegd op ‘de wonde plek’ van zijn leven. De criticus kwam aan het woord, en wel ‘was het licht, dat hij ontstak, niet altijd verwarmend en bezielend, toch was het licht, en zoo dikwijls we waarheid spreken is het licht de hoofdzaak.’ Ongetwijfeld; maar hadden wij niet zooeven rechtmatige klachten vernomen over dagelijks wassende ‘onverschilligheid?’ Was het dan billijk de vurige geestdrift van den leerling enkel ‘overdreven bewondering’ te heeten? Wie over van der Hoeve eerst Quack en daarna Opzoomer heeft gelezen - zonder laatstgenoemden hoogleeraar persoonlijk, of voldoende uit zijne geschriften te kennen - zal hij er niet licht toe komen, in den wijsgeer der ervaring een volbloed vertegenwoordiger te zien van het koel redeneerend ‘gezond verstand’ dat wel veel licht verspreidt, doch in het minst geen warmte?
En toch; aan licht en warmte beiden heeft de mensch behoefte, indien hij waarlijk leven zal. Prof. Opzoomer zal wel

{==551==} {>>pagina-aanduiding<<}
de laatste zijn, om dit tegen te spreken. Getuige het warme woord, waarmede hij ten slotte in het openbaar afscheid nam van den gestorven vriend. Zouden er geen kwaadwilligen zijn, die dezen jongsten groet een kwalijk houdende ‘pleister’ noemen op de onmiddellijk te voren geslagen wond?
Men ziet, tot vragen van verschillenden aard geeft de Vrije wetenschap overvloedige aanleiding. Geen wonder, waar de behandeling van een oud, en nog altijd aan de orde blijvend onderwerp, zoo bijzonder actuëel mag heeten. Maar juist die actualiteit maakt deze redevoering belangrijk, terwijl zij tot een spoedige kennisneming uitlokt.
Mocht mijne vrees ijdel blijken, en niemand uit Opzoomer's bestrijding van den ambtgenoot, wiens naam hij verzwijgt, doch die aanstonds oprijst in de herinnering der dankbare lezers van de Gids, de onjuiste stelling afleiden, dat de wijsgeer der ervaring geen oog heeft voor warme geestdrift en liefde, als levensbehoeften, naast kracht en licht.

W.C. van Manen.

Wis-, Natuur- en Geneeskunde,

Praktisch volksboek. Museum voor natuur, kunst en wetenschap; een maandschrift ter verspreiding van nuttige kennis, ook in hare toepassing op het dagelijksch leven. Uitgegeven onder medewerking van J. Addens, Dr. L. Ali Cohen, Dr. W. Gleuns, Jr., Prof. J.W. Gunning, Dr. A.W.M. van Hasselt, Dr. F.W.C. Krecke, S.F. Klijnsma, J.H. van Koten, Dr. A.F.H. de Lespinasse, Prof. L. Mulder, A. Winkler Prins, Dr. N.W.P. Rauwenhoff, Dr. A.T. Reitsma, Dr. I. Sasse, Dr. D.J. Steyn Parvé, I.P.C. van Tricht, Dr. G.A. Venema, Dr. R. Westerhoff, Dr. A.Th. Winkler, Dr. T.C. Winkler, en anderen. Tweede serie. Negende jaargang, 1869. Te Sneek, bij van Druten en Bleeker. Prijs ƒ 3,60.
Wij hebben het uitvoerig titelblad van het Volksboek hier in zijn geheel afgeschreven, ten einde de herhaling te rechtvaardigen van de opmerking, die wij reeds ten vorigen jare in het midden brachten, dat de medewerkers zich al zeer weinig aan het maandschrift laten gelegen liggen. Van de twintig namen, die hier voor komen, ontmoeten wij er maar vier onder de bij-
{==552==} {>>pagina-aanduiding<<}
dragen. Het meerendeel der andere verschijnt, naar de laatste jaargangen te oordeelen, alleen op de omslagen der afleveringen. Nu is het mogelijk, dat de ongeteekende stukken van de hand dier medewerkers zijn; er zijn echter redenen, om deze onderstelling niet aan te nemen. Wij achten het nu beneden de waardigheid van deze Heeren, op die wijze medewerkers te zijn; zij kunnen zich niet, evenals de Uitgevers, voor het publiek verantwoorden, wanneer zij van mystificatie beschuldigd worden.
Zal de beoordeeling van een Tijdschrift als het Praktisch Volksboek eenige waarde hebben, dan moet die met de noodige uitvoerigheid geschieden. Wij willen daarom eerst eenige algemeene opmerkingen mededeelen, om daarna de bijdragen afzonderlijk na te gaan.
Ook bij het doorlezen van dezen jaargang, vroegen wij ons zelven af: hebben wij met een populair of met een meer wetenschappelijk werk te doen? Voor welke lezers is het bestemd? Men treft soms redeneeringen en voorstellingen aan, welke voor iemand, die niet op de hoogte van het onderwerp is, volkomen duister moeten zijn, terwijl op eene andere plaats beelden gebruikt, of explicaties gegeven worden, die blijkbaar voor zeer weinig ontwikkelden bestemd zijn. Zich voor te stellen met welk doel men schrijft, blijft een eerst vereischte voor ieder schrijver.
In zeer vele stukken heeft men te veel op eens willen behandelen. Aan eene heldere voorstelling schaadt dit. Bij eene wetenschap, als de natuurkundige, waarvan de verschillende deelen zoo nauw met elkander samenhangen, kost het weinig moeite, onder éénen titel een tal van verschijnselen saam te brengen. Maar de vraag is, of het gemeenschappelijke van al die verschijnselen van dien aard is, dat men eene afgeronde groep verkrijgt, en of niet sommige, wegens grootere overeenkomst met andere verschijnselen, tot eene geheel andere groep behooren. Men onderneme niet te veel, en beginne van meet af aan, tenzij men naar eene andere aflevering van het Tijdschrift kan verwijzen.
Somtijds treft men een meer of minder helder uitgesproken tendenz aan. Dit nu is niet geoorloofd. Men werkt hierdoor schijngeleerdheid in de hand. Het is immers eene lichte taak, de toestemming van een leek te verkrijgen, wanneer men hem uit de verschijnselen bewijst: ‘dat de natuur is eene zelfstandige schepping van afhankelijke en vergankelijke gewrochten,

{==553==} {>>pagina-aanduiding<<}
eene werking des geestes in tastbare en meetbare verschijnselen, eene eenheid, die eene eindelooze verscheidenheid van afzonderlijke wezens voortbrengt en omvat, een levend organisch geheel’! Hebt gij met sommige verschijnselen wat moeite, ge verzwijgt ze eenvoudig, of geeft eene explicatie, die met den besten wil niet te begrijpen is! - Een tendenz, als die, welke ten grondslag ligt aan het stuk, waaraan wij de boven aangehaalde regels ontleenden, wordt daarenboven stellig verkeerd opgevat. Zulk eene schrijfwijze moet onwetenschappelijk genoemd worden, en is hoogst gevaarlijk, als ze eene poëtische vlucht neemt. Zij moet worden overgelaten aan hare uitvinders, de gevierde predikers onzer groote steden.
Het heeft ons getroffen, dat er dikwijls zeer weinig samenhang te vinden is tusschen den titel en de onderwerpen, die onder dien titel besproken worden. Dit pleit niet voor den schrijver. Natuurlijk is er in zulke gevallen ook niet veel verband tusschen de onderwerpen onderling; men kan verzekerd zijn, dat het stuk de moeite van het opstellen niet loont.
Te vergeven, maar niet te verontschuldigen is het, dat zoovele onderwerpen op den eerenaam van het gewichtigste aanspraak maken. Vooreerst maakt dit op den lezer een zeer vreemden indruk, en vervolgens is zulk een klassificatie onnoodig en onmogelijk. Het eene verschijnsel kan van meer gewicht zijn dan het andere, maar wie zal uitmaken, wat het gewichtigste is?
De kunst is gerepresenteerd door eene plaat, voorstellende eenige naar de natuur geteekende vormen van ijsfiguren, die op bevroren glasruiten voorkomen. Het doet ons genoegen te zien, dat de belofte, om somtijds platen te leveren, geen ijdele klank is. De plaat is te goed uitgevallen, om schrijvers en uitgevers niet aan te moedigen, op den ingeslagen weg voort te gaan.
Wij gaan thans over tot het bespreken van de afzonderlijke stukken, en beginnen met die, welke zich als oorspronkelijke bijdragen aanmelden.
Alexander Volta is de titel van een kort opstel, eene biografie van den Italiaanschen natuuronderzoeker bevattende. 't Is geene model biografie, maar, al is zij wat dor en onbeduidend, onnauwkeurig is ze niet.
De aardappel. De schrijver deelt ons mede, hoe we uit aardappels aardappelmeel kunnen maken, en daaruit suiker

{==554==} {>>pagina-aanduiding<<}
verkrijgen. Na 'een kort woord over de cellulose, wordt de omzetting van suiker in spiritus door gisting besproken; dit leidt tot eene korte behandeling van de wijn- en bierbereiding. - De eenheid ontbreekt geheel aan het stukje, dat bijna niets omtrent den aardappel bevat. Het is slecht gestileerd, en niet altijd nauwkeurig.
Mechanisch equivalent der Warmte, door M. In een eerste gedeelte wordt de samenhang aangetoond tusschen arbeid en warmte, en in een tweede de oorzaak van dien samenhang opgespoord. In het derde deel wijst de schrijver aan, dat de mechanische theorie der warmte de begrippen van wrijving en verbranding, als ook de leer van den stoot, van de dilatatie en van de warmte-ontwikkeling bij den galvanischen stroom gewijzigd heeft, terwijl in het vierde gedeelte de theorie wordt toegepast op de levensverschijnselen van planten en dieren. Met een kort historisch overzicht eindigt de schrijver, die zich uit de laatste blz. aan ons doet kennen als een zeer bescheiden mensch. Daarom spijt het ons, dat wij niet zeer ingenomen kunnen zijn met zijn arbeid. Wat aanstonds in het oog springt, is de buitengewoon slechte taal. Men dient fransch te kennen, om het stukje te kunnen verstaan. Wij willen echter den schrijver niet afschrikken en daarom zijne bijdrage niet ontleden. Hij dient echter te beginnen met hollandsch te leeren schrijven en zich goed op de hoogte te stellen van het onderwerp, dat hij wenscht te behandelen. Heeft hij Tyndall's werk over de warmte-theorie wel gelezen?
Zorgt voor uwe Gezondheid, door G.C.W. Bohnensieg. Eene korte, leerzame schets der gezondheidsleer of hygiène, de wetenschap, ‘die opspoort, hoe het komt, dat door stoornis in samenstelling, drukking, vochtigheid, warmte en electrische spanning der dampkringslucht belemmering in ademhaling, bloedmaking, bloedsomloop, enz. ontstaat, en de middelen leert kennen, waardoor zoodanige stoornissen kunnen worden voorkomen.’ Wij vernemen eerst iets over de verschillende stoffen, die in de dampkringslucht worden aangetroffen, worden dan opmerkzaam gemaakt op het onderscheid tusschen contagieuse en miasmatische ziekten en ontvangen eenige inlichtingen omtrent de oorzaak der malaria of tusschenpoozende koortsen. De invloed van den regen, van de temperatuur en vooral van den bodem op de verbreiding van cholera en andere ziekten wordt

{==555==} {>>pagina-aanduiding<<}
nauwkeurig nagegaan, terwijl de hygienische maatregelen tegen de miasmatische ziekten, als zindelijkheid, ventilatie en desinfectie, vrij uitvoerig besproken worden. Bij het laatste punt wordt uitgewijd over drinkwater en over de waarde van permanganas potassae, zwaveligzuur, chloor, carbolzuur, zwavelzuur ijzer, e.a., als desinfecteerende middelen, - een goed opstel, dat praktisch geschreven is, en zonder omhaal van woorden. De logische gedachtegang laat echter te wenschen over. Er is onzes inziens wat te weinig gelet op de aankweeking van hetgeen der gezondheid bevorderlijk is. Ook zouden wij gaarne wat meer gehoord hebben over de wijze, waarop de smetstof haar nadeeligen invloed uitoefent, of ten minsten naar een ander stuk over dat onderwerp zijn verwezen.
Alexander von Humboldt (14 Sept. 1869.). Door A. Winkler Prins. Eene redevoering, ter verheerlijking van von Humboldt en zijne werken, waarvan het doel is, aan te toonen, dat v.H. de wetenschap alleen om haar zelve lief had, in één woord: ‘slecht weinig minder was dan een engel.’ -. Ofschoon het stuk zeer overdreven is, en v.H. veel te hoog verheft, zoo is het toch hier op zijne plaats. In ons land wordt v.H. door het groote publiek nog te weinig gewaardeerd. Stijl en taal zijn goed.
De steenkoolteer-kleuren, beschouwd van haar tegenwoordig standpunt en met betrekking tot de industrie, door G.C.W. Bohnensieg. Kort, historisch overzicht van het kristallin, kyanol, benzidam, anilin en benzol. Bereiding van het nitro-benzol of mirbanzuur uit steenkoolteer, en van de anilin-olie uit nitrobenzol; 't chemisch proces, dat daarbij plaats heeft. Invloed van de bijgemengde toluidin. Bereidingswijze en geschiedenis van het fuchsin of anilin-rood, van het toluol of Hofmann's-rood, van het anilin-blauw, violet, groen, geel, zwart, oranje, en van het Bismarck-bruin. Vereenvoudiging in de verwerij, door de uitvinding van deze kleuren te weeg gebracht. Stoffen, die er mede gekleurd kunnen worden. Meer of minder vergiftige eigenschappen. -. Deze bijdrage is zeer goed geschreven. De lezer wordt geboeid door de wijze van behandeling. Misschien is het 't beste stuk uit ons Tijdschrift. Wij onderwerpen echter de vraag aan het oordeel van den heer Bohnensieg, of het stuk niet zou gewonnen hebben, wanneer hij wat minder van zijne lezers verwacht had. Een niet ingewijde zal dikwijls den draad der redeneering verliezen. Wij waardeeren vooral den flinken,

{==556==} {>>pagina-aanduiding<<}
wetenschappelijken toon van het stuk. Ook de taal is goed.
Hiermede eindigt het oorspronkelijk gedeelte. Onze oogst is niet groot geweest; of hij door kwaliteit vergoedt, wat hij in kwantiteit te kort komt, willen wij aan het oordeel der lezers overlaten. Bij de behandeling der overzettingen, of liever der niet geheel oorspronkelijke stukken (dat heeren bewerkers zich aan deze kwalificatie niet ergeren), kunnen wij korter zijn.
Het blaauwzuur, door V.T. Jr., uit het hoogduitsch, waarin de vergiftige werking van dit zuur, het opsporen van blauwzuur-vergiftiging, de bereiding en de geschiedenis achtereenvolgens behandeld worden. - Het is een wel wat droog opstel over een belangrijk onderwerp. Bij het doorlezen betreurden wij het, dat het stuk niet wat uitgebreider was opgezet, en dat er niet hier en daar een woord over andere vergiften gezegd was. De taal is niet altijd zuiver.
Alles heeft zijn nut, door V.T. Quarterley Review. Een uitvoerig en goed geschreven opstel over het gebruik, dat er van den zoogenaamden afval gemaakt wordt. Wij vernemen wat er gefabriceerd wordt uit hetgeen men vindt in de ‘vuilnishoopen’, waartoe men den inhoud der riolen in de hoofdsteden bezigt, hoe men het zweet, dat zich in de vacht van het schaap afzet, de nevenproducten der gas- en der palmolie-fabrieken, der kopersmelterijen, der bloemkweekerijen, der verwerijen, der sodafabrieken, enz. nuttig weet aan te wenden. - Eene zeer leerzame bijdrage, waarin wel wat te veel behandeld wordt. De vertaling kon beter zijn.
Het eiland Borkum, door A. Winkler Prins, naar het hoogduitsch, uit ‘die Natur’ van Herman Meier. Dit stukje behandelt: 1o. het eiland en het dorp; 2o. den grond en de flora der buitendijksche weide; 3o. de flora der binnendijksche weide; 4o. de helmplanten en hare vrienden; 5o. de flora der duinen. - Hier en daar troffen wij zeer belangrijke mededeelingen en opmerkingen aan. De lange lijst van de wetenschappelijke namen der planten had, dunkt ons, wel achterwege kunnen blijven, te meer, daar de fauna zoo karig bedeeld is. Stijl en taal zijn niet fraai. Poëtische uitstortingen te midden eener wetenschappelijke beschrijving, kunnen ons niet behagen. De opmerking, dat ‘geweldige vasthoudendheid aan den ouden sleur’ een kenmerk der Friezen zou zijn, mogen wij niet zonder protest laten passeeren.
Kleine oorzaken met groote gevolgen. Naar Ernst Hallier.

{==557==} {>>pagina-aanduiding<<}
Het ontstaan, de ontwikkeling en de werking op het organisch leven van de gistplantjes, beschouwd als oorzaak - van ziekten bij planten en dieren. - Onderhoudend geschreven. Eene betere beschrijving van de micrococcus kwam ons echter wenschelijk voor; de lezer zal zich, vreezen wij, van dit wezen geene of eene verkeerde voorstelling vormen. De stijl is vrij goed.
De mensch en het ijzer. Naar Friedrich Mohr. Eene zeer oppervlakkige beschrijving van het hoogoven-proces en van de verandering van gietijzer in staafijzer en staal, benevens eene opsomming van de werktuigen, die men uit ijzer vervaardigt. - Onbeduidend en onvolledig. Wanneer men het begin van Baer's ‘das Eisen’ had overgezet, zou men een veel vollediger overzicht gegeven hebben. Nu en dan schijnt Baer geraadpleegd te zijn. De vertaling is niet altijd onberispelijk.
Het zeewier. Naar het ‘Journal of the society of arts’ van Edward Stanford, en naar een Ergänzungsheft van ‘die Natur’ van Karl Müller. Eene beschrijving van het zeewier en van zijn gebruik. - Wij vinden hier zaken vermeld, die niet aan iedereen bekend zijn; zij konden wel wat onderhoudender zijn medegedeeld. Het onderwerp is belangrijk, de uitwerking gebrekkig; hier en daar troffen wij zeer overdreven voorstellingen aan. De stijl kon beter zijn.
Eene beklimming van den Montblanc op den 10den September 1866. Naar E. Bernhardi. Een zeer geestig stukje, dat zich met het grootste genoegen laat lezen; dat de lezer er veel uit leeren zal, durven wij minder stellig te verzekeren. Het is goed vertaald, maar wemelt van drukfouten.
De koolstof. Gedeeltelijk naar A. Hummel. Eene beschouwing van het materialisme opent het stuk. Het opnemen van koolstof door de planten wordt uitvoerig besproken; vervolgens wordt aangetoond, welk eene hooge waarde de koolstof heeft in den vorm van turf, en vooral in dien van steenkool. - Wij zeiden het reeds, naar onze meening, is een tendenz-stuk, als dat, wat wij hier voor ons hebben, in dit volksboek misplaatst. De titel had moeten zijn: Een loflied op de koolstof en de steenkool; een woord ter bestrijding van hen, die de natuurwetenschap beschuldigen van te leiden tot materialisme. De taal is vreemd.
De mammoet. Naar ‘die Natur,’ vermeldt eene hypothese, die de groote verzamelingen van mammoets beenderen tracht

{==558==} {>>pagina-aanduiding<<}
te verklaren, benevens een kort woord over het vinden van de overblijfselen dezer dieren. - Een onbeduidend, slecht gestileerd stukje.
Studiën bij eene bevrozene glasruit, door Dr. J. Sasse. (Gevolgd naar 't Deensch). Den lezer wordt aangetoond, dat de vormen, waarin zich het ijs op bevroren glasruiten voordoet, geheel anders zijn, dan die, welke het onbewerktuigde rijk der natuur ons gewoonlijk te zien geeft. Eene plaat maakt deze vormen aanschouwelijk. Vervolgens wordt de oorzaak verklaard van het neerslaan des waters op de glasruiten, en worden wij opmerkzaam gemaakt op verscheidene verschijnselen, die er bij het bevriezen en ontdooien plaats hebben. De kunstenaar en de handwerksman vinden in bevroren glasruiten, volgens den schrijver, eene onuitputtelijke bron van schoone vormen en arabesken. - Een goed geschreven stukje, dat echter niet geheel aan de verwachting beantwoordt. Het verdienstelijke is voornamelijk gelegen in de opwekking, die de lezer ontvangt, om de besproken verschijnselen nauwgezet waar te nemen en te bestudeeren.
Ida Pfeiffer op Sumatra. Eene weinig interessante episode uit het leven van deze bekende vrouw, volgens het verhaal van den heer Lambrecht.
De verbranding, naar O. Ule. Een in zes afdeelingen verdeeld allerlei. In het eerste deel wordt medegedeeld, dat de verbranding de verbinding is van twee ‘strijdige stoffen;’ in het tweede worden voorbeelden van verbranding bijgebracht. Het derde deel behandelt den invloed der warmte op het verschijnsel, en het ontstaan van warmte bij de verbranding; het vierde beschrijft de drooge distillatie en het ontstaan van steenkolen, turf en anthraciet. Het vijfde gedeelte bevat eene nadere beschouwing van de vlam, en het zesde beschouwt het warmtegevend vermogen der brandstoffen. - Eene bijdrage, die ons zeer slecht beviel. Ze is niet wetenschappelijk, heeft weder eene tendenz, behandelt veel te veel en bijna niets grondig, is doorweven met filosofische opmerkingen, die soms zeer vervelend zijn, en laat, wat taal en stijl betreft, te wenschen over. Waarom niet liever in alledaagsche bewoordingen de verbranding verklaard?
Vlas en hennip, naar Karl Müller. In het eerste gedeelte wordt gesproken over de soorten van de vlas- en hennipplant,

{==559==} {>>pagina-aanduiding<<}
erwijl verder het bebouwen en het kweeken dezer planten, benevens de bereiding ter sprake komen. In het tweede gedeelte wordt eene zeer korte geschiedenis gegeven van de industrie van spinnen en weven, benevens een overzicht over den invloed, dien deze industrie op de maatschappij uitoefent. -. Niet onverdienstelijk; maar wij zouden dit onderwerp gaarne grondiger, en meer in zijn geheel zien behandeld.
De vlieger naar Dr. Otto Ule. Eene poëtische inleiding met een paar regels ter verklaring van het stijgen der vliegers. - Een niets beteekenend stukje, dat niemand genieten kan.
Het Eeuwfeest van Alexander von Humboldt's geboorte, naar Dr. Otto Ule, hoofdzakelijk de voorrede bevattende van Ule's boek ‘Ein Lebensbild für alle Völker der Erde.’ Er wordt gewezen op hetgeen v.H. gedaan heeft ter vermeerdering der menschelijke kennis, en ter verbreiding daarvan onder alle volken.
De aardbevingen en hare jongste verklaringen. Naar O. Bütschli. Eene uitvoerige en zeer nauwkeurige beschrijving van de vele en talrijke verschijnselen, die op dit gebied zijn waargenomen, (waarbij een onderzoek wordt ingesteld naar de verhalen van verschijnselen, die men als sprookjes te beschouwen heeft) brengt den lezer op de hoogte, om het gewicht van de argumenten, die vóór en tegen de Plutonische theorie, en die van Bischoff en Volger zijn bijgebracht, goed te begrijpen. Zelfs het opnoemen der besproken verschijnselen en der aangevoerde argumenten zou te veel ruimte beslaan. - Wanneer de taal en de stijl wat beter waren, zouden wij niet aarzelen, dit stukje een model van een degelijk, populair geschrift te noemen. Er wordt niet te veel in behandeld, terwijl de besproken zaken zóó geregeld op elkaar volgen, dat men zich zonder moeite een goed overzicht over het geheel kan vormen.
Uit de jongste ontdekkingsreizen. Naar Globus. a. Reis van Gerhard Rohlfs; b. van Robert Schlagintweit; c. van Erskine; d. van Wallace; e. van Schnell. Reeds de omstandigheid, dat vijf reizen in vier blz. worden afgehandeld, bewijst, dat deze bijdrage niet veel beteekenen kan.
De dampkring en het leven. Naar Dr. O. Ule. De schrijver geeft ons een historisch overzicht van de ontdekkingen, die den invloed hebben doen kennen, dien planten en dieren op de samenstelling van den dampkring uitoefenen, voor zooverre het de zuurstof en het koolzuur betreft. De rol, die de stikstof

{==560==} {>>pagina-aanduiding<<}
speelt bij de werking van de plant op den dampkring wordt mede vermeld, terwijl eene hypothese omtrent de verandering in samenstelling, die de dampkring ondergaan zou hebben, het stuk besluit. - Een uitstekend opstel. Alles wordt grondig behandeld en is duidelijk uiteen gezet. Het onderscheidt zich zeer gunstig van het stuk ‘de verbranding’ van denzelfden schrijver, dat wij boven bespraken.
De verzachting van het stervensuur. Gedeeltelijk naar Dr. H. Klencke. Opgave van eenige regelen, die men in acht behoort te nemen bij het sterfbed van den natuurgenoot. Een praktisch stukje, dat juist in dit tijdschrift op zijne plaats is.
Als bladvullingen moeten nog vermeld worden:
Papieren keukengereedschap, door C. de J., uitmuntend door kortheid en onduidelijkheid.
Het bronzen tijdperk, waarin ons wordt medegedeeld, dat dit tijdperk niet geheel voorbij is, maar nog in sommige streken van Azië voortduurt.
Men zal uit ons verslag kunnen opmaken, dat de verscheidenheid der stukken niet zeer groot is. De kunst is bijna niet vertegenwoordigd, en toch heet het tijdschrift ‘een museum voor natuur, kunst en wetenschap.’ Deze jaargang is hoofdzakelijk gewijd aan verschijnselen, die op het gebied der Scheikunde te huis behooren. Een weinig meer op afwisseling te letten, wordt aan Heeren schrijvers en uitgevers aanbevolen.
Dr. van Schevichaven.
Leven en gezond zijn. Een leesboek voor de hoogste klasse der lagere school, door S.W. Coronel. Haarlem. De erven F. Bohn. 1869. Kl. 8o. bl. 64.

De taak der moeder aan het ziekbed harer kinderen. Naar het Fransch door Dr. C.P. ter Kuile. Arnhem. J. Heuvelink 1869. Kl. 8o. bl. VII en 200.

Vleesch of groenten? Populair antwoord op de vraag: Kan de mensch in overeenstemming met de wetten zijner gezondheid vleesch eten, of moet hij uitsluitend zich met plantenstoffen voeden? van Dr. H. Klencke, Lid der Academia Leopoldina enzv. Naar het Hoogduitsch door Dr. J.J. Kerbert enzv. Arnhem. Is. An. Nijhoff en zoon. 1869. 8o. bl. 64.
Reeds meer dan ééns heeft de schrijver van het boekje, welks titel in de eerste plaats werd opgegeven, zijnen wensch

{==561==} {>>pagina-aanduiding<<}
uitgesproken, dat de Gezondheidsleer onder de verpligte leervakken op de middelbare school in Nederland, zoowel voor meisjes als jongens, mogt worden opgenomen; het zal daarom niemand bevreemden, dat hij gemeend heeft meer te moeten doen, dan alleen zijn verlangen te kennen te geven, en dat hij te rade geworden is, door de uitgave van een Leesboek over ‘Leven en gezond zijn’ aan de uitvoering van zijn geliefkoosd denkbeeld bevordelijk te zijn. De vraag in het midden latende: of aan de vele in de Wet op het middelbaar onderwijs voorgeschrevene leervakken nog dat der gezondheidsleer met vrucht kan worden toegevoegd, en of, met het daarin te geven onderwijs reeds op de hoogste klasse der lagere school een begin moet gemaakt worden?...meent steller dezes alleen eenige opmerkingen aangaande den vorm en inhoud van voornoemd klein geschrift te moeten mededeelen. Ofschoon het namelijk, als eerste proeve beschouwd, in beiderlei opzigt, geenszins van verdiensten ontbloot is, zoo zijn evenwel de daarin behandelde zaken nog niet duidelijk genoeg voorgesteld, om aan de jeugdige leerlingen, voor welke het bestemd is, eenige kennis aangaande de ligchamelijke eigenschappen en verrigtingen van den levenden en gezonden mensch te verschaffen. De korte beschrijving toch, die na eene voorafgegane beschouwing der algemeene zamenstelling en bewerktuiging van ons ligchaam, achtereenvolgens van de hersenen, de longen, de maag enz. gegeven wordt, is weinig geschikt om de leerlingen eenig aanschouwelijk denkbeeld, voor zoo ver dit door woorden geschieden kan, te verschaffen, terwijl op de teleologische verklaring, die somtijds aan de ontleedkundige beschrijving toegevoegd wordt, meermalen veel is af te dingen. Geen enkele deskundige b.v. zal het met den schrijver ééns zijn, als deze de bestemming der zoogenaamde herzenvliezen door de volgende woorden aanduidt: ‘De hersenen zijn bovendien door stevige vliezen goed beschut tegen gewelddadige
invloeden, die van buiten op het hoofd mochten inwerken.’ Bij de vergelijking der hersenen met een telegraaftoestel, ‘die door middel van tallooze witte draden, de zenuwen, door bijna alle deelen van het lichaam verspreid, alle onze willekeurige verrichtingen, denken, loopen, eten, spreken enz. regelt’, had de schrijver, om tot geen misverstand aanleiding te geven, insgelijks van den telegrafist moeten melding maken. Ook het gezegde van den schrijver, dat de

{==562==} {>>pagina-aanduiding<<}
zenuwen als verlengsels der hersenen beschouwd kunnen worden, is eene physiologische onwaarheid. Of het daarna volgende, en eenige bladzijden beslaande, verhaaltje van een bankier, die niet slechts millioenen, maar honderde millioenen rijk was,’ geschikt zij om de werking van het hart en de bloedvoerende vaten aan de leerlingen ‘duidelijk voor den geest te stellen’, is althans te betwijfelen. Niettegenstaande deze en andere bedenkingen, die er tegen den inhoud en vorm van het boekje met regt kunnen aangevoerd worden, verdient het echter ontegenzeggelijk meer goed dan afkeuring. Moge de verdienstelijke schrijver, wien het geenszins aan talent ontbreekt, spoedig in de gelegenheid gesteld worden, om zich met het thans door hem behandelde onderwerp op nieuw bezig te houden. Waarschijnlijk zou het dan verkieslijk zijn, anatomische beschrijvingen geheel uit te sluiten, en zelfs niet alle in de drie grootere holten van het ligchaam beslotene organen op te noemen en topografisch te beschrijven.
‘De taak der moeder aan het ziekbed harer kinderen’ is, gelijk de heer ter Kuile in zijne voorrede verklaart, eene verkorte en gewijzigde uitgave van het door den Franschen hoogleeraar Fonsegrives in het licht gegeven werkje: ‘Le rôle des mères dans les maladies des enfants. “En wat nu die verkorte Nederlandsche bewerking betreft, meen ik (om dit met de eigen woorden van den vertaler wat nader aan te duiden) te kunnen volstaan met de mededeeling, dat ik overal, waar het mij voorkwam, dat de schrijver zijn doel voorbijstreefde of uit het oog verloor, wijzigingen in den inhoud heb gebracht, alsmede daar, waar ik mij met het gevoelen van den Franschen schrijver niet geheel vereenigen kon of waar het mij met het oog op onze Nederlandsche lezeressen wenschelijk of noodig scheen te zijn. Zoo is b.v. het zesde onderhoud van de Fransche uitgaaf, getiteld: “la pharmacie domestique”, geheel geëlimineerd, omdat ik de overtuiging koester, dat de moeders, oppasters en kindermeiden de verzoeking niet zouden kunnen weerstaan, om misbruik te maken van hare miniatuur-apotheek en daarmede zeker meer nadeel zouden toebrengen aan de gezondheid van de haar toevertrouwde kinderen, dan het storen van de nachtrust des apothekers dezen benadeelen zal; zoo heb ik mij nog op vele andere plaatsen wijzigingen veroorloofd, die wel is waar de sierlijkheid en bloemrijkheid van den stijl

{==563==} {>>pagina-aanduiding<<}
van het oorspronkelijke zoo goed als verloren hebben doen gaan, maar waardoor, naar ik hoop, de bruikbaarheid van het boekje voor onze moeders niet verminderd is.” Gelijk de vertaler zich in genoemd opzigt minder streng aan de oorspronkelijke uitgaaf gehouden heeft, zoo had hij zich, naar mijn inzien, ook de vrijheid moeten veroorlooven om in de rangschikking der behandelde zaken eene meer geleidelijke orde te brengen. Uit de inhoudsopgave toch blijkt, dat de schrijver zijn onderwerp in veertien afdeelingen of hoofdstukken, die het minder gebruikelijke woord “Onderhoud” - waarschijnlijk in navolging van het Fransche entretien - tot opschrift hebben, heeft afgehandeld, doch dat in de orde, waarin die hoofdstukken of gesprekken elkander opvolgen, geen natuurlijke gang van denkbeelden te ontdekken is. Moge dit uit een wetenschappelijk oogpunt minder zijn goed te keuren, zoo moet men echter in aanmerking nemen, dat het geheele werkje eene populaire strekking heeft, en niet voor geneeskundigen, maar voor vrouwen die moeders zijn of hopen te worden, bestemd is. Het “Eerste Onderhoud” heeft tot opschrift: “Waarde van de gezondheid en van eene goede verpleging der kinderen”. Ik wil uit dit hoofdstuk een paar zinsneden aanhalen, om eene proeve van den stijl en de inkleeding te geven: “De eerste levensjaren zijn van beslissenden invloed op de latere gezondheid en men kan zich niet vaak genoeg te binnen brengen dit Spaansche spreekwoord, dat vol droevige, ernstige waarheid is:” Wat er met de luiers wordt ingebracht, verdwijnt eerst met den zweetdoek.’ Zoo, gelijk Joseph de Maistre zegt, de moeders den moreelen mensch op haren schoot vormen, vormen zij ook den physieken mensch, en niet eene harer zorgen, zoowel in den gewonen toestand, als wanneer het kind ziek is, is voor zijne latere krachtsontwikkeling verloren. Een Engelsch dichter, Woodsworth, heeft gezegd, dat het kind ‘de vader van
den mensch’ is, en dit woord verbergt onder zijne schijnbare zonderlingheid een zeer diepen zin: de man is inderdaad de erfgenaam van het kind en de moeder oefent een grooten invloed uit op de waarde dezer erfenis. Haar bloed, haar zog, hare zorgen, haar hart, de geheele moeder is in deze vier woorden vervat, en wiens taak is tegelijker tijd verhevener, meer omvattend en edeler!’ - Om tevens den inhoud van het boekje wat meer in bijzonderheden te doen kennen, wil ik den belang-
{==564==} {>>pagina-aanduiding<<}
stellenden lezer nog met de titels der overige dertien hoofdstukken bekend maken. Zij zijn deze: ‘De moeder en de doctor. - Kwakzalverij en oudewijvenpraatjes. - Nuttelooze middelen, gevaarlijke middelen. - De vier zuilen van de geneeskunde der vrouwen. - Oppasselijkheid en ziekte. - Dentitie en groei. - De waarneming der moeder. - De ziekenkamer van het kind. - Over zindelijkheid en de inrichting van het bed. - Helpers en bezoekers. - Over de gewone zorgen en hulpmiddelen bij de behandeling. - Over den leefregel van zieke kinderen. - Verpleging in het herstellingstijdperk.’ Eindelijk wordt een alphabetisch register, dat aan het werkje is toegevoegd, nog voorafgegaan door: ‘Spreuken en stellingen, toepasselijk op de gezondheid der kinderen.’ Uit een en ander ziet men, dat de schrijver geene moeite gespaard heeft om zijn populair geschrift bij de lezeressen, voor welke het bestemd is, ingang te doen vinden. De vertaler heeft zich loffelijk van zijne taak gekweten. Moge hij en de uitgever, die voor eene nette uitgave heeft zorg gedragen, door een ruim debiet van het werkje worden aangemoedigd om daaraan in hetzelfde kleed en formaat een ander door genoemden Montpellier'schen hoogleeraar uitgegeven geschrift, dat als een nuttig en noodig supplement van het thans aangekondigde beschouwd moet worden en getiteld is: ‘Livret maternel pour prendre des notes sur la santé des enfants’, toe te voegen.
De sints lang als vruchtbaar schrijver bekende Hermann Klencke tracht in zijne boven aangehaalde brochure een populair antwoord te geven op de vraag: ‘Kan de mensch in overeenstemming met de wetten zijner gezondheid vleesch eten, of moet hij uitsluitend zich met plantenstoffen voeden?’ De strekking dier bladen wordt in het voorberigt op de volgende wijze aangeduid: ‘Ik bestemde dit geschrift voor het beschaafde publiek, dat zich in twee partijen heeft verdeeld, die elkaar met waarheden en vooroordeelen, overtuiging en conventioneel geloof, hartstogt en kennis bestrijden, en tusschen welke velen staan, die met ernst dien strijd volgen; die, verontrust door de wederzijdsche tegenspraak en bestrijding, onzeker in hunne eigene meening, wat den te volgen leefregel aangaat, niet weten wat te doen. Zoo ken ik, door mondelinge en schriftelijke mededeeling, vele huisvaders, die, bezorgd voor hun eigen ligchamelijk welzijn en dat der hunnen, en terwijl zij zien, dat

{==565==} {>>pagina-aanduiding<<}
er op verschillende plaatsen enkele familien zijn, die de leer der uitsluitende plantenvoeding (vegetarismus) huldigende, zich in een verhoogd gevoel van kracht en welstand verheugen, ten einde raad uitroepen: “Wie heeft het bij het rechte einde? de schoolwetenschap der physiologen en der geneeskundigen, die den mensch beschouwen als bestemd voor gemengd voedsel; dan wel de natuur-geneesmeesters, of de volksmeening, dat vleeschvoeding voor den mensch eene abnormale voeding is.” Of de in bovenstaande zinsneden gegevene voorstelling werkelijk door feiten bevestigd worde, dat is, of er in de maatschappij twee partijen gevonden worden, die als voorstanders òf van plantaardig òf van dierlijk voedsel, een hartstogtelijken strijd voeren, en of er huisvaders zijn, die, ten opzigte van den leefregel, voor zich zelven en de hunne niet weten wat te doen, zulks is inderdaad allezins te betwijfelen. Mogten er werkelijk zoodanige tot het beschaafde publiek behoorende personen zijn, die door eigene ervaring en door hetgeen zij van de bewerktuiging van hun eigen ligchaam, in vergelijking met dat der planten- en der vleesch-etende dieren, weten, nog niet overtuigd zijn, dat de mensch van nature tot het gebruik van beiderlei voedsel bestemd is, de zoodanigen zullen door het geschrift van den heer Klencke, dat doctor Kerbert, om aan het verzoek van den uitgever te voldoen, in het hollandsch overbragt, aangaande een en ander nader kunnen ingelicht worden, mits op de bijgebragte argumenten eene behoorlijke kritiek worde toegepast. De opmerking b.v., dat olifanten, paarden en andere van plantaardig voedsel levende dieren zeer sterk zijn, en in kracht de vleeschetende dieren overtreffen, zou alleen dan iets bewijzen, als aan den mensch, bij het ruim of uitsluitend gebruik van plantaardig voedsel, tevens het maaksel en de bewerktuiging der plantenetende dieren, òf van nature eigen ware, òf, des gevorderd, verschaft kon worden.

L.
S.


{==566==} {>>pagina-aanduiding<<}

IV. Onderwijs.

Oratio, quam die XIV mensis Octobris anno MDCCCLXIX habuit Guilielmus Hecker, quum in Academia Groningana Rectoris munus deponeret. Groningae, apud P. van Zweeden.

De aarde en de mensch, redevoering ter gelegenheid der overdracht van het Rectoraat der Groningsche Hoogeschool den 14 October 1869, gehouden door Dr. W. Hecker. Groningen. P. van Zweeden.
Deze beide redevoeringen zijn hoogst merkwaardig. De eerste is opgesteld - naar den eisch der wet - in de Latijnsche taal en behandelt de lotgevallen en den toestand van de Groningsche Hoogeschool. Voor de tweede, in onze moedertaal geschreven, heeft de heer Hecker zelf de stof gekozen.
“In het afgeloopen jaar is niets gedenkwaardigs gebeurd.” Met deze woorden der Romeinsche jaarboekschrijvers mag ik ongeveer de redevoering beginnen, waarin ik bij het nederleggen van mijn ambt, naar den eisch der wet, de lotgevallen der school verhalen zal. Indien het waar is, wat Montesquieu beweert, dat men vooral die tijden gelukkig mag noemen, wier geschiedenis onbeduidend en droog is, dan mag boven allen twijfel het vervlogen jaar tot de meest gelukkige worden gerekend.’
Zoo luidt in keurig Latijn het boeijend verslag van den Hoogleeraar, hetwelk ik merkwaardig heb genoemd. Waarom? Omdat het zulk een donker tafereel ophangt van den toestand der Groningsche Academie en vooral van dien der Professoren. Dr. Hecker betuigt, dat de Hoogeschool ter naauwernood leeft en bestaat, daar het aantal studenten, langzamerhand verminderende, in het vorige jaar verbazend klein is geworden. En niet alleen schijnt de Akademie als een teringzieke weg te kwijnen, maar ook zien zich de Hoogleeraren door gemis aan leerlingen van hunne regtmatige en hoogst noodzakelijke inkomsten verstoken. Zulk een staat van zaken is schandelijk en bij het wegblijven van studenten ondragelijk. Daardoor vervallen de Hoogleeraren tot lusteloosheid. Immers het is zoo erg, dat men zich - in het bezit van de hooggeroemde betrekking van Hoogleeraar - schier buiten magte bevindt, om zijne kinderen

{==567==} {>>pagina-aanduiding<<}
behoorlijk op te voeden. Wél belooft een nieuw wetsontwerp beterschap, maar tusschen een ingediend ontwerp en eene uitvaardigde wet ligt eene breede kloof. Toch geeft de zorg, door Curatoren en Professoren aan het heil der Akademie besteed, uitzigt op een beteren tijd.
Met gelukwenschen aan Hoogleeraren, die 25 of 40 jaren in hunne betrekking zijn werkzaam geweest, met eene beknopte levenschets van den overleden Hoogleeraar J.W. Ermerins, met eene toespraak aan de studenten, wier verhandelingen met het eermetaal zijn bekroond en met de daarmede verbondene opwekking, om in het vervolg zelfstandig hunne onderwerpen te kiezen, eindigt deze oratio, die om vorm en inhoud aan elk ter lezing wordt aanbevolen.
Dit laatste herhaal ik met den meesten aandrang van de doorwrochte verhandeling ‘De aarde en de mensch.’ Ik bewonder daarin evenzeer den ruimen, wijsgeerigen blik als de duidelijke en aantrekkelijke voorstelling van den schrijver. Hij behandelt de ontwikkeling der cosmographie en geographie tegelijk met den loop der menschelijke beschaving van het Oosten naar 't Westen, - van Azië naar Europa, en van hier naar Amerika en Australië. Hij toont aan, dat die loop beantwoordt aan een allesomvattend wereldplan.
‘Al wie van den mensch en van 't menschdom wat te weten wil komen,’ zegt Dr. Hecker, ‘moet met de aarde beginnen evenals die 't om den geest te doen is met het ligchaam begint. - - De aarde laat zich wel denken zonder den mensch, de mensch zonder de aarde geenszins.’
Ook de aarde heeft zich ontwikkeld en werd langzamerhand eene geschikte verblijfplaats voor den mensch. Hierop laat de Hoogleeraar de volgende keurige beschrijving volgen: ‘Bij die gedaanteverwisseling stond het vuur voor goed den scepter af aan 't water, dat, evenals 't bloed in 't dierlijk lichaam, door zijn alvoedende aderen en rustelooze beweging de bewerktuigde krachten der aarde in volle werking, als 't ware tot bewustheid brengt. Sedert is dan ook dat element de eerste behoefte voor alles wat ademt in hoogeren en lageren kring; zelf werd het van alle hoofdstoffen 't eerst met levende wezens bevolkt en in oppervlakte overtreft het verre het land; bronnen en beken bezielen de natuur met bloem en kruid; rivieren en zeeën schiepen landbouw en scheepvaart, zagen de eerste rijken

{==568==} {>>pagina-aanduiding<<}
en staten verrijzen en bloeien; rivieren en zeeën dragen de rijke gaven der natuur uit alle klimaten over en weêr, brengen de vruchten en gewrochten van 's menschen geest tot de uiterste einden der wereld; ze geven de landen en werelddeelen hunne gedaante, hunne temperatuur, hunne bestemming. Bestaat wel is waar de aarde niet om den mensch, toch beantwoordt ze, als verblijfplaats van den mensch, aan hooger doel. De veredeling van den een gaat met de veredeling van de andere hand aan hand. Alleen door de inspanning van al onze vermogens vermag ze hare hoogste volkomenheid te bereiken, en is 't waar, dat ze door dat hulpbetoon als vermenschlijkt wordt, de mensch gevoelt er zich zelf als vergoddelijkt door. De aarde heeft dus, behalve een cosmisch en tellurisch, nog een intellectueel en moreel belang. Ze dient ons niet alleen tot een tabernakel bij ons leven, tot een graf bij onzen dood; evenzeer en nog meer is ze 't worstelperk onzer edelste krachten, 't grootsche tooneel van al onze werken en daden, de getuige en bondgenoot van al onze veroveringen en ontdekkingen op 't gebied van kunst en wetenschap, handel en nijverheid, het voer- en werktuig voor de hoogste belangen der menschheid, kortom zij is de algemeene kweekschool of, volgens 't woord van Ritter, 't groote opvoedingsgesticht van ons geslacht.’
De Redenaar wijst voorts, op het feit, dat een geheim besef van dat verband tusschen de aarde en den mensch bij alle volkeren gevonden wordt, zooals uit hunne overleveringen blijkt. Langzamerhand ontwikkelde zich - bepaaldelijk in Griekenland - de aardkundige wetenschap, die door de Romeinen verrijkt en allengs uitgebreid werd, vooral na de groote Fransche revolutie.
Langzamerhand werd ook het verband opgemerkt tusschen de woonplaatsen der volkeren en hunnen maatschappelijken en staatkundigen toestand, en het bleek, dat de mensch in geen geringe mate afhankelijk is van het klimaat, al is dat niet de eenige factor der beschaving. De vergelijkende of historische aardrijkskunde heeft dan ook de staatkundige verdrongen of liever veredeld. Uit hare beoefening is gebleken, dat de beschaving noodzakelijk haren loop moest nemen van het Oosten naar het Westen - eene loop van het continent naar de zijde van den Oceaan. De beschaving ontkiemde in Azie, maar bleef er stationair als de reusachtige Aziatische natuur. De Redenaar vervolgt aldus:

{==569==} {>>pagina-aanduiding<<}

‘Uit hare wieg en bakermat getogen, zet de beschaving over de lachende eilanden der Aegeische zee en door de poorten van 't Caucasisch grensgebergte den voet in Europa. Daar werd ze voortgezet en veredeld, eerst als grieksch-romeinsche, later als christelijk-germaansche.
Europa opent, als 't nieuwe werelddeel, het tweede bedrijf van 't groote drama. Met deze, evenals met elke verruiming van territoriaal gebied, gaat eene verruiming van intellectueel gebied gepaard. De beschaving komt er in rechtstreeksche aanraking met de zee, die drie werelddeelen bespoelt en verbindt; ze staat onder een tegenovergestelden invloed als in Azie en draagt den stempel van een mobiel, actief, expansief, progressief karakter. De zee toch bezit in hare beweeglijke, rustelooze natuur, in haren vrijen, onbelemmerden stroom en golfslag eene levenwekkende, verheffende, bezielende kracht. Hoe meer ze zich huwt en paart met het vasteland, des te beter gedijt, des te weliger tiert de materieele en intellectueele welvaart. En te dien aanzien is Europa hoog bevoorrecht. Geen enkel land is er uitgesloten en verstoken van 't genot der zee. Door hare wateren is 't van boven tot beneden gekorven en getakt, getravailleerd; ze speelt en spoelt en woelt er van alle zijden doorheen en om toe, als om er frissche levenskracht aan bij te zetten.’
In Europa ontwikkelde zich de vrijheid, en onbeperkte zucht naar vrijheid deed deze verloren gaan. Gelijk het land aan de zee, zoo huwde vervolgens de orde aan de vrijheid, en de eenheid der regering voegt zich bij de verdeeling van de magt. Ook het godsdienstig geloof en het kerkgezag moet hulde aan den monarchalen vorm.
Van die verschijnselen zegt Dr. Hecker: ‘Hoeveel laten ze niet te wenschen over in zoover de staatkundige vrijheid nog altoos belemmerd wordt door 't overwicht van orde en gezag in 't staatsbestuur uit vrees voor regeringloosheid, de godsdienstige voor 't overwicht van eenheid en gelijkheid in 't geloof uit vrees voor godsdienstloosheid, de nationale door 't overwicht van kansen kunstberekeningen in 't volkenrecht uit vrees voor ontbinding van 't aangenomen statenstelsel. Wél wordt de behoefte aan de noodige hervormingen diep gevoeld, maar niet voldoende bevredigd, - 't beste natuurlijk in de maritieme staten, met name in Engeland.’

{==570==} {>>pagina-aanduiding<<}

Er moest dus een nieuw terrein gevonden worden - Amerika, het werelddeel der toekomst. Met een uitmuntenden bodem, eene heerlijke ligging en eene verbazende vermenging van rassen is dat land een vereenigingspunt van alle krachten. ‘In Noord-Amerika ademt het openbare en bijzondere leven, de organisatie der geheele maatschappij, tot in de onderste lagen en geledingen toe, een geest van vrije onbelemmerde beweging, waardoor ook land en water bij uitstek gekenmerkt zijn. De leus is: altijd vooruit, nooit stil. 't Is de magnetische, de magische werking eener decentraliseerende, middelpuntvliedende kracht, die zich dáár onweerstaanbaar gevoelen doet, 't alvermogen der individualiteit, waardoor eenig en alleen de persoon, de persoonlijkheid in den edelsten zin, dat is de persoonlijke waarde, de adel van talent en verdienste geldt zonder meer, volgens 't algemeen beginsel der rechten van den mensch. Vrijheid voor allen en in alles, ziedaar 't geheim van zijn groei en bloei. De orde is er de hoeksteen van 't staatsgebouw, de vrijheid de kroon. 't Is er de vrijheid plus de orde, evenals in Europa de orde plus de vrijheid.’
Zoo is Amerika de leermeesteres geworden voor Europa, evenals Europa voor Azië, en daarbij sluit Australië zich aan als de laatste schakel in de groote keten. ‘Met zijn melkweg van eilanden slingert het zich guirlandesgewijze heinde en verre door de onmetelijke waterplassen van den grooten oceaan.’
‘In dier voege - vervolgt de Redenaar - laat zich als van zelven een levend en levenwekkend organisme ontwaren in de gestalte en 't zamenstel des aardbols, in de constructie, 't individueel karakter en de groepeering van landen en werelddeelen, die dien overeenkomstig elk hunne bijzondere bestemming als op 't voorhoofd dragen en op hun beurt en tijd een eigen taak vervullen, terwijl ze bij alle in- en uitwendige tegenstrijdigheden en contrasten toch ook weer een harmonisch geheel uitmaken, ja, op een groot, bewonderenswaardig, alomvattend plan berekend zijn: de verbintenis, de verbroedering, de eenheid der geheele wereld en van al hare bewoners: eene eenheid, niet berustende op gelijkheid van oorsprong of afkomst, van nationaliteit of landaard, van godsdienst en geloof, maar op gemeenschappelijke natuur en bestemming.’
Zoo treedt de eenheid des menschdoms in hare derde ontwikkelings-periode. In de oudheid ontstond door vestiging van

{==571==} {>>pagina-aanduiding<<}
wereldrijken de staatkundige eenheid ten koste der staatkundige vrijheid. Zij viel in duigen, maar hare taak werd opgevat door de godsdienst, die in wereldgodsdiensten naar eene nieuwe eenheid streefde. Deze wapende zich met hierarchïe en gewetensdwang, en de godsdienstige vrijheid bezweek. Zij werd door de Hervorming verbroken.
‘Dien ten gevolge - zegt Dr. Hecker - is de kring verwijd, een stap vooruit gedaan. Op breeder voetstuk, op algemeener grondslag verheft zich in den jongsten tijd met jeugdige kracht het beginsel der zuiver menschelijke eenheid, die allen als natuurgenooten door een onzichtbaar snoer, door een aangeboren gevoel omvat en omvademt, onder 't genot van vrede en verdraagzaamheid, van staatkundige en godsdienstige vrijheid. Zij haalt hare banden toe door 't zich steeds uitbreidend wereldverkeer, door de steeds vorderende wereldbeschaving, door de zich steeds vermenigvuldigende uitwisseling van alle materieele en intellectueele goederen op aarde; ze prikkelt tot gestadige zelfveredeling door 't besef, dat de behartiging der hoogste belangen ieder als mensch even heilig en dierbaar dient te zijn; ze bevredigt de diepste behoeften, omdat ze ten volle beantwoordt aan de ware eischen der rede en der zedelijkheid, aan die der humaniteit en der individualiteit.
De vrijheid, die ze op hare reis rondom de wereld als 't onvervreemdbaar recht van alle menschenkinderen in hare banieren voert, is niet de onbeperkte, die zich uit gebrek aan zelfbeheersching en zelfverloochening vroeger of later vernietigt, maar de onbelemmerde, die zich zelve alleen regeert, die zich in de volle bewustheid harer eigen kracht en macht uiten wil en, waar ze zetelt, louter licht en leven schept. Daarom zet ze de kroon op de nieuwere beschaving en zal ze de lichtbaak blijven voor de toekomst.’
Ik heb hier niets bij te voegen dan een woord van hartelijken dank aan den hooggeleerden redenaar, die door zijne troostrijke schildering van de toekomst der menschheid mij - en, naar ik hoop, velen met mij - in deze donkere dagen van bloed en tranen heeft verkwikt.

Veendam, 15 Aug. 70.
Winkler Prins.

{==572==} {>>pagina-aanduiding<<}

Ons middelbaar onderwijs, door W.B. Amsterdam, W.H. Kirberger. 1870. 20 bl.
Dat W.B. iemand is die over zaken schrijft, waarvan hij niet het minste verstand heeft, zal iedereen, na lezing der 20 bl. die hij over ons middelbaar onderwijs heeft volgeschreven, wel eens moeten zijn met die recensenten, die hem reeds in 't Weekblad van 't Onderwijs en in verschillende tijdschriften zoo geducht onder handen hebben gehad. Het lust mij niet hen daarin na te volgen, doch de waarheid van dit beweren kan gemakkelijk met bewijzen gestaafd worden. W.B. toch kent niet alleen het Middelbaar maar zelfs het Lager onderwijs niet; hoe zou hij anders het volgende kunnen schrijven? ‘Lees het zeer interessante stuk van Dr. D.J. Steyn Parvé in de Economist van Januari 1870 en gij zult terstond daarin de neiging zien om het lager onderwijs te beperken tot de zoogenaamde armenscholen, waar niets wordt onderwezen als lezen, schrijven en rekenen.’ Een volzin die bijna even veel onjuistheden als woorden bevat. Als W.B. eens tijd heeft om eene armenschool binnen te gaan, dan zullen de kinderen bijv. bij het maken van een opstel toonen, dat zij ook een weinigje ned. taal kennen en hierin dezen of genen brochuren-schrijver nog wel eens een lesje kunnen geven.
Niettegenstaande dit alles is het niet onmogelijk, dat W.B. een dier ruwe diamanten is, die eerst wanneer zij behoorlijk geslepen en gepolijst zijn, een glansrijk licht verspreiden. M.a.w. Als W.B. zich er op zal hebben toegelegd om het onderwijs, vooral het meer uitgebreid Lager en het Middelbaar Onderwijs wat van nader bij te leeren kennen, als hij zich het hinderlijke gebruik van vreemde woorden zal hebben afgewend en zijn stijl wat gezuiverd en vooral wanneer hij geleerd zal hebben eene zaak onbevooroordeeld te beschouwen alvorens er over te schrijven, is het zeer wel denkbaar dat hij de fouten die ons onderwijs aankleven, zal kunnen helpen aantoonen en verbeteren. Met deze onbekookte brochure echter zal hij niet het minste nut stichten.
Monitor.


{==573==} {>>pagina-aanduiding<<}

Varia.

Uit den Oud-Romeinschen tijd. Schetsen uit het leven en van de zeden der Romeinen. Naar het Hoogduitsch van Theodor Simons, door G.T. Bruyn. Zutphen, J.H.A. Wansleven & zoon. 1870.
Ref. heeft dit boekje aan iemand in handen gegeven, die wel door de tegenwoordige beschaving gevormd en ontwikkeld is, maar geene klassieke opleiding gehad heeft. Hij vroeg welken indruk de lezing daarvan gemaakt had, om op deze wijs te ontdekken, hoe beschaafde doch met de Romeinsche oudheid minder bekende menschen er over zouden oordeelen. Het antwoord was, dat het boekje onderhoudend was geschreven, maar eenen tijd beschreef vol onreinheid, wreedheid en overdaad. Dit is zijns inziens de eenige indruk, dien het maken kon. Is het oordeel, dat daardoor over den Romeinschen keizertijd, want deze alleen wordt er in beschreven, ontstaat, geheel juist? Ref. gelooft dat het eenzijdig is. Het was een tijd vol onreinheid, wreedheid en overdaad, dit is niet te loochenen; maar uit de grafschriften van dien tijd blijkt, dat er toen nog veel meer huiselijke deugden bij de Romeinen bestonden, dan men uit de geschiedenis zou opmaken. Dit is geen wonder. Geen tijdperk is zóó slecht, of er worden nog vele goede menschen in gevonden; maar huiselijke deugden zijn niet zoo in het oogloopend, niet zoo pikant, als ongerechtigheid, vooral wanneer die kolossale vormen aanneemt. Bovendien was er van dien tijd nog wel wat beters ook uit de geschiedschrijvers te vermelden. Gibbon roemt de eeuw der Antonijnen als bijzonder gelukkig, en dit oordeel is sedert niet weerlegd. Wilde men den Romeinschen keizertijd in tafereelen beschrijven; waarom dan ook niet een tafereeltje er bijgevoegd, waarin de lichtzijde eenigzins uitkwam? Dit was billijk geweest, maar thans moet de niet klassiek gevormde lezer, wanneer hij dit boekje leest, den indruk krijgen, dat er in dien tijd genoegzaam niets goeds over was.
Behalve dit ééne punt moeten wij het boekje roemen. Het bevat de volgende tafereelen. I. Een gladiatoren strijd en eene dierenjacht in de arena te Pompeji. II. Een gastmaal bij Lucullus. III. De groote wedren of het feest van Flora in den Circus maximus te Rome. IV. Een bruiloftsfeest te Karthago.

{==574==} {>>pagina-aanduiding<<}
V. De Joden in Rome. VI. De Spinwinkel. Waarom de tafereelen in deze volgorde geplaatst zijn, is aan Ref. niet duidelijk. Tijdrekenkundig juist is zij niet; want, wanneer hierop gelet was, dan moest de volgorde wezen II. III. V.I. VI. IV., want het gastmaal bij Lucullus beschrijft eenen overdadigen maaltijd uit den laatsten tijd der republiek, de groote wedren valt in den tijd van keizer Augustus, de Joden te Rome en de gladiatoren strijd vallen ongeveer in denzelfden tijd, namelijk onder de regering van Vespasianus en Titus. In de spinwinkel, waarin een praatje van meisjes over den grooten brand onder Nero verhaald wordt, komt eene dochter van keizer Hadrianus voor, en het bruiloftsfeest te Karthago behelst een tafereel uit de vervolging der Christenen in het Romeinsche Karthago, dat in den keizertijd eene zeer welvarende stad was. Deze volgorde bewijst reeds, dat hier geen eigenlijk historisch plan heerschte, maar alleen eenige losse, onderhoudende tafereelen geschreven werden, misschien met het geheime doel, om te doen zien, dat eene verandering in het godsdienstige door den zedelijken toestand der toenmalige wereld volstrekt vereischt werd. Dit laatste zal niemand loochenen, al is het niet volkomen eerlijk alleen het kwade daartoe te vermelden en het goede te verzwijgen. Doch hoe dit zij, wanneer iemand juist geene volledige beschrijving van den Romeinschen keizertijd verlangt, maar eenige boeiende tafereelen lezen wil, die hem van de bedorvenheid van het keizerlijke Rome een denkbeeld kunnen geven, - dan kunnen wij hem dit boekje ter lezing aanbevelen.

Amersfoort,
D. Burger.
Photogrammen. Schetsen en verhalen, door B. Ter Haar Bzn. Arnhem, J. Heuvelink; Nijmegen, A. Blomhert, 1870.
Een vijftal schetsen en verhalen uit het dagelijksch leven, getiteld: 1. In de wachtkamer; 2. Toch gelukkig; 3. Lelietje van Dalen; 4. Licht uit duisternis; 5. Anna, worden ons hier aangeboden. Wie op vernuftige intrigues of verrassende wendingen gesteld is, vindt zijne begeerte in de genoemde tafereeltjes in geenen deele bevredigd. Slechts de gemoedelijke en niet veel eischende lezer, die liever moraliseert dan fantaseert, treft hier eene lektuur aan, meerendeels uit het dorps- en kleinsteedsche leven getrokken. Ook nieuwe denkbeelden of kernachtige ge-
{==575==} {>>pagina-aanduiding<<}
zegden worden in deze photogrammen te vergeefs gezocht, maar louter eenige gedachten over deze en gene menschelijke handelingen. De Maatschappij: Tot Nut van het Algemeen gaf vroeger dergelijke moraal-onderwerpen in vervelende zamenspraken tusschen vader Reinhart, Pieter Goedbloed, jufvrouw Praatziek en soortgelijke klein kinderstoel-namen uit; in de verhalen van den heer Ter Haar wordt echter meer variatie aangetroffen, zoodat het geheel, in oogenblikken van verpoozing, den ‘eenvoudige van harte’ wat afleiding kan bezorgen.

V. Bibliographisch Nieuws.

Van 't boeksken, dat wij thans hebben aan te kondigen, verwachtte men hier geen kritiek. Deze zou minder op hare plaats zijn in een tijdschrift, dat den auteur van dat boeksken tot redakteur heeft. Ons rest ook te weinig plaatsruimte, om in eene grondige beoordeeling te treden der ‘korte schets van de Oorkonden van den Israëlietischen godsdienst enz., door Dr. J.W. Bok (Amst. Y. Rogge, 1870. Prijs ƒ 0,60.) Zij werd opgesteld ten dienste van meer ontwikkelden, die een cursus over godsdienstgeschiedenis en godsdienstleer, welken eenige moderne predikanten te Amsterdam hebben geopend, bijwonen. Aan Dr. Bok was daarbij de taak ten deel gevallen, om de oorkonden van Israëls godsdienst te behandelen. Ten einde bij deze behandeling grondigheid met volledigheid te paren, heeft hij in voorn. schets de voornaamste resultaten van zijn onderwerp saâmgevat. En zeker heeft hij verstandig gehandeld. Hierdoor is hem althans de weg ontsloten, om bij enkele hoodpunten meer uitvoerig stil te staan en zijnen hoorders ook iets te doen zien van de gronden, waarop die resultaten rusten en van den weg waarlangs zij verkregen zijn.
't Ligt voor de hand, dat onder die oorkonden v.d. Isr. godsd. aan 't Oude Testament een eerste plaats toekomt. Als algemeene inleiding geeft hij dan ook 't merkwaardigste omtrent den bundel der O. Tsche geschriften, als: de namen, taal, getal, verdeeling en rangschikking der boeken, - de verzameling, bewaring en voortplanting van den kanon, - den oorspronkelijken en lateren uitwendigen vorm van den tekst, - eindelijk de overzettingen. Hierna volgt eene ‘specielle’ inleiding op de geschiedkundige, dichterlijke en profetische boeken des O.T.

{==576==} {>>pagina-aanduiding<<}

Het 2e Hoofdstuk handelt over de Apocryphe boeken des O.T. Ook hier levert hij weder eerst eene algemeene beschouwing, om daarna de onderscheidene geschiedkundige, en didactische boeken te bespreken.
Het 3e Hoofdstuk is gewijd aan de Joodsch-Alexandrijnsche literatuur (voor zoover niet reeds onder de vorige rubriek begrepen) inzonderheid aan Philo. Ook nu gaat hij op dezelfde wijze te werk en gaat hij van 't algemeene tot het bijzondere over. - De werken van Flavius Josephus besluiten de rij der besproken bronnen tot aan den ondergang van den Joodschen staat.
Voor deskundigen behoeven wij het niet aan te toonen, dat Dr. Bok in dit 54tal bladzijden een schat van zaken neêrgelegd heeft. Zij behelst althans de slotsommen van 't onderzoek der nieuwere kritiek omtrent het ontstaan van de boeken des Bijbels. Zij bevat de quintesceus der isagogische studiën, in de lijvige boekdeelen van onzen geleerden Dr. Kuenen en anderen verzameld. Hoezeer dus Dr. Bok slechts geeft wat hij aan anderen heeft ontleend, is er toch tot 't zamenstellen van zijne schets veel arbeid noodig geweest en behoorde er moed toe, om dien publiek te maken. Immers: 't is niet zoo gemakkelijk, als het wellicht schijnt, om uit die volumineuse geschriften een boeksken te filtreren, dat alle hoofdzaken behelst - en evenmin te weinig als te veel geeft. Dr. Bok is hierin evenwel gelukkig geslaagd; - en wat den vorm betreft, ook te dezen kan hij gerust de verantwoordelijkheid dragen. Wij hebben zijne ‘schets’ met aandacht gelezen - en ons is niets opgevallen, dat wij daar òf niet òf te vergeefs zochten. Geen twijfel dan ook, of zij zal bij zijne lessen goede dienst bewijzen, terwijl wij haar als een vluchtig overzicht eener Inleiding op. 't O.T. niet misplaatst achten, zelfs in handen der studenten, die zich nog eens met weinige woorden willen te binnenbrengen, wat zij in omvangrijke boeken over dit vak gelezen hebben. Kortom: het werk van Dr. Bok verdient in allen deele, dat wij er de aandacht op vestigen en dit insgelijks voor 't gebruik op hoogere katechisatiën of als een handleiding voor bijbellezers aanbevelen. Het zal er zeker toe bijdragen, dat de vroegere beschouwing omtrent 't ontstaan van de boeken des O. Ts. door eene betere vervangen en alzoo tot eene meer zuivere en ware godsdienstige denkwijs de weg meer algemeen wordt ingeslagen.
v.E.


1) Door Dr. van Goens geleverd in de Bibliotheek van Moderne theologie, dl. VIII.

1) Oom, tante, neef, nicht.

1) Westermann's Monatshefte. 1868. Dec. p. 329.

De streek van Ditmarschen en Eiderstedt tot de Elbe en Hamburg toe, Marschen genaamd, is zeer schoon, buitengewoon vruchtbaar, en met talrijke weiden.

1) De Fries heeft bovenal de vrijheid lief, hoewel hij die na talrijke en bloedige oorlogen met machtiger buren langzamerhand bijna geheel verloren heeft. Nu nog staat hij vast op zijne oude rechten en privilegien, even als ons dit bekend is van de Hollanders der 16e eeuw, en de spreuk die zijn voorvaderen onder hun wapen schreven: ‘Liewer dued üs slaw’ (liever dood dan slaaf) mist voor hem hare beteekenis nog niet.

2) Klaus Groth en het Nederduitsch. (Vad. Letteroef. 1866. Jan. p. 47).

1) De Nederlander heeft in vroeger tijden zeer veel invloed gehad op de bebouwing van een groot deel der Marschen, vooral op die welke zich naar den Weser uitstrekken, even als later bij de havenbonw der Russische en Deensche hoofdsteden, van Bremen, enz. Ook toen in het laatst der 16de en het begin der 17de eeuw de handel van Vlaanderen naar het Noorden verlegd werd, toen onze handelsteden, ontworsteld aan de macht van Spanje, gedurende geruimen tijd de eerste handelplaatsen der wereld waren, toen vielen enkele stralen van dien glans op een deel der Noordzee neder, waar vroeger de Hansa alle mondingen der stroomen en alle goede havens bezet had, en waaraan zij een rijk leven had geschonken.

1) Nadere bijzonderheden over dezen dichter kan men vinden in de reeds aangehaalde schets van den Heer Dozy, Vaderl. Letteroef. 1866. Jan. p. 46.

1) Van het tweede gedeelte van dit gedicht, vindt men eene vertaling in: J.J.L. ten Kate, onze kinderen in den hemel. Leeuw. 1860, p. 15.

1) Dit gedicht werd allereerst opgenomeu in de: Deutsche Dichter-Gaben. Album für Ferd. Freiligrath. Leipzig 1868. p. 14-17, gedagteekend 6 Juni.

1) Theodor Storm. Eine Lebenskizze.

1) Vervolg van Vad. Lett. 1870. II. pag. 101.

1) ‘Wen nicht das Leben eines tiefen, fein organisirten Gemüthes, das Sinnen und Träumen einer von den Bildern einer liebenswürdigen fest umgrensten Welt, und von den aus der eigenen dunklen Tiefe wunderbar aufgestiegenen, erfüllten Phantasie, wen nicht die graziöse, alles Breite, Ueberflüssige ausscheidende Arbeit des Künstlers tiefer interessirt und befriedigt, als die dickleibige, stoffhaltige compacte Waare der Tröster der Leihbibliotheken und der Verseschwall declamirender Freiheits-, Minne- und Heldensänger, für den hat Storm nicht gelebt und gedichtet,’ zegt zijn biograaph.

1) Men vindt dit stukje onder den titel ‘Herinneringen’ in de Vad. Letteroef. 1868, Dec. p. 868.

2) Van dit lieve schetsje vindt men eene vertaling in het Nederlandsch Magazijn. 1869. No. 39 p. 310.

1) In 1852 verscheen de eerste afzonderlijke uitgave van Immensee; in 1869 reeds eene 14de Auflage, bij den betrekkelijk hoogen prijs wel een sprekend bewijs voor de algemeene belangstelling in deze voornaamste zijuer novellen. In 1857 verscheen eene geillustreerde uitgave, met houtgravures van zijnen vriend Pietsch, en in 1863 te Munster eene engelsche vertaling door H. Clarek onder den titel: Immensee, or the old man's reverie.

1) Te Gotha, den 7den December 1865, in eene lezing over Theodor Storm's Dichtungen, twee jaren later te Kiel in druk verschenen.

1) Dl. XVII p. 337. In 1867 werd het te Sleeswijk afzonderlijk uitgegeven, en in 1868 met twee andere verhalen: ‘In St. Jürgen’ en ‘ein Malerarbeit’ tot een bundeltje vereenigd.

1) De eerste in het Nederlandsch Magazijn, 1867, pag. 329, de tweede in de Tijdspiegel 1868. Dl. I. pag. 307. Met het oorspronkelijke begon het 23ste deel van Westermann's Monatshefte.

2) Kindercourant, 1868, Dl. XVII pag. 73.

1) Ed. Tempeltey, Theodor Storm's Dichtungen. Ein Vortrag. Kiel, 1867. pag. 44. Karl Altmüller is ook niet vreemd van dit denkbeeld in zijn artikel over den dichter in de Ergänzungsblätter, 1869. April. pag. 219. - Maar waaruit verklaart men dan dezen vorm bij de novelleu, die Storm vóór 1854 geschreven heeft?

1) Het is niet de vraag of 1000 kilogrammen kolen zooveel kosten; maar om zuiver te rekenen moet men vragen of de onbekende hoeveelheid kolen, die ondanks het minder warmte-effect door vervoer en opslaan in een heet klimaat evenveel warmte geven als een ton der kolensoort, welke men bij het beproeven der schepen (om het kolenverbruik te constateren) gebruiken zal, voor die som altijd te verkrijgen zijn zullen. Proeftogten met ‘handpicked’ kolen, fijne machine-olij, alles in den besten toestand, schoone ketels, schoone condensors, oplettende stokers en een nog niet aangegroeid schip, verschillen zooveel met latere resultaten, zelfs wanneer men de eerste reizen en niet een togt van weinige uren als proeftogt beschouwt.

1) Dit weekblad zendt zijne nommers voor Maart, juist om die zaak, blijkens advertentie in de Haarl. Courant van 17 Maart, kosteloos aan belangstellenden.

1) Die brochure bevat vele onjuistheden, welke wij met stilzwijgen voorbijgaan, omdat ze voor ons doel niets ter zake doen.

1) Stuart Mill: principles of political economy.

1) Cornelissen, stoomschepen op lange lijnen, blz. 43.

1) Cornelissen blz. 42 en 44.

1) Vervolg van Afl. V: pag. 273.

1) De schrijver gebruikt hier natuurlijk het woord geloof in den lageren zin van voor waar houden op godsdienstig gebied, niet in den hoogeren zedelijken zin van overgave en toewijding des harten aan God en het Goddelijke, dat eigenlijk alleen op den naam van godsdienstig geloof kan aanspraak maken. Dit geloof houdt niet op, maar blijft.

(Red.)

1) ‘Von deutscher Art und Kunst.’

1) Schoon ik geen geschiedkundige gronden zou weten aan te voeren voer de meening: ‘dat Wagner stellig is uitgesloten uit het drama, uadat hij den jongen dichter zoo beunhazerig behandeld had,’ moet ik toch wijzen op het belangrijk feit, dat de gesprekken tusschen Faust en Wagner zeer filozofisch zijn en onderwerpen behandelen, die de tegenwoordigherd van Wagner - ook nadat Melisto is opgetreden - laten haast noodzakelijk maakten! - Want Wagner's verschijning in Faust II is gelijk niets.

1) Schiller heeft dit niet in rekening gebragt bij zijn strenge beoordeeling van Goethe's Egmont.

1) Een beschouwing van Goethe, door middel zijner werken.

1) Sints 1 Mei 1776 ouder een orde gekomen, de Illuminaten-orde, door Weishaupt te Ingolstadt gesticht, - maar reeds in 1784 op hoog bevel opgeheven. Zij had ten doel, verlichting zoo in het godsdienstige, als in het staatkundige te bevorderen door ondermijning van het kerkelijk leerstellig geloof, enz.

1) Satire op Göthe's nieuwe banden in een mooie boekenkast.

2) Behalve Humboldt.

1) Aan het einde der 3e akte van het tweede deel van Faust zingt het koor een treurzang, naar men wil, op Byron. ‘Ikarus, jammer genoeg!’ roepen ze en de onvoorzichtige zoon van Daedalus valt van zijn dolle opvaart neêr. Er zou andermaal uit kunnen blijken, dat Göthe groote gedachten had van Byron, vooral wanneer Byron hier voorgesteld is door Euphorion.

Zeker is het waar, dat Goethe veel van den Brit 1) vertaald heeft, vooral uit Manfred, waarvan Goethe zegt: ‘Een wonderbare, mij van nabij betreffende verschijning was mij het treurspel Manfred van Byron. Deze ze dzame, geestvolle dichter heeft mijn Faust in zich opgenomen en, hypokondrisch, het zonderlingste voedsel daaruit gezogen. Hij heeft de motieven, die aan zijn doel pasten, op zijn eigen wijze aangewend. Zoo dat geen er van hetzelfde is gebleven, en juist daarom kan ik zijn geest niet genoeg bewonderen’.

1) Er war mir ein thenerer Zeitaenosse und ich folgte ihm in Gedanken gern auf den Irrwegen seines Lebens. 1816.

1) Eene dergelijke vetlaag vindt men zeer sterk ontwikkeld bij warmbloedige dieren, wier verblijfplaats hen zonder haar aan sterke afkoeling zou blootstellen: ik bedoelde de zeezoogdieren: robben, walvisschen, enz.

1) Volgens eene opgave van Moleschott in Physiologie der Nahrungsmittel 1859 bevat:
Gewoon bier te Utrecht gebrouwen, gemiddeld	44‰ alkokol.
Belgisch bier	51
Beijersch	55
Porter	74
Ale	82


1) Mr. C.W. Opzoomer. De Vrije wetenschap. Amsterd. 1869. Bl. 19-20.

1) Over het algemeen hebben de boeken, die men, ook nog tegenwoordig, tegen Voltaire pleegt te schrijven, één familietrek gemeen, die daarin bestaat, dat zij hunne beteekenis en hun gewigt slechts ontleenen aan een verbazende overdrijving en aan een scheeve, niets minder dan psychologische voorstelling van alle bedenkelijke nietigheden, die men slechts kan bijeen verzamelen. En dat is inzonderheid dàn in hooge mate het geval, wanneer het de beoordeeling geldt van Voltaire's karakter als mensch. Men leze onder anderen, zoo men een voorbeeld begeert
om zieh daarvan te overtuigen, het boek van L. Léouzun le Due ‘Voltaire et la Police.’ (Paris 1867), maar men vergelijke dan tevens daarmede het werk van Gustave Desnoiresterres: ‘Voltaire et la societé Française au XVIIIe siècle,’ waarvan tot nu toe vier deelen zijn verschenen, onder de titels van ‘La Jeunesse de Voltaire;’ ‘Voltaire au château de Çirey,’ ‘Voltaire à la cour’ en ‘Voltaire et Frédéric’ (Paris 1867-1870). De lezing van dit werk, waaraan grondige bronnenstudie ten grondslag ligt, is niet genoeg aan te bevelen aan hen, die Voltaire, vooral als mensch, nader wenschen te leeren kennen.

Een ander opmerkelijk voorbeeld van dat luide geschreeuw om weinig wol is een vrij dik boek van Alexis Pierron: ‘Voltaire et ses maitres’ (Paris 1866), waarin, met verwonderlijke vlijt en niet geringe geleerdheid, al de grieksche en latijnsche taalfouten zijn verzameld en gecritiseerd waaraan Voltaire zich gedurende zijn geheele leven schuldig heeft gemaakt.

1) Emil du Bois-Reymond. ‘Voltaire in seiner Beziehung zur Naturwissenschaft. Festrede u.s.w.’ Berlin 1868.

2) Bij voorbeeld Sainte-Beuve, in zijne ‘Causeries du Lundi’ T. XIII. p. 13. aangehaald bij du Bois-Reymond l.l. S. 18.

3) Professor van
der Wijck ‘Voltaire’ Amsterd. 1868 - en de opstellen van Jhr. van Sypesteyn over Voltaire, deels opgenomen in de laatste Jaargangen van de ‘Vaderlandsche Letteroefeningen’ deels afzonderlijk uitgegeven.

1) Du Bois-Reymond l.l. S. 6.

1) L. Léouzun le Duc, ‘Voltaire et la police.’ Paris 1867, p. 262.

1) ‘Tiefe, Genie, Anschauúng, Erhabenheit, Naturell, Talent, Verdienst, Adel, Geist, Schöner Geist, guter Geist, Gefühl, Sensibilität, Geschmack, Guter Geschmack, Verstand, Richtigkeit, Schickliches, Ton, guter Ton, Hofton, Mannichfaltigkeit, Fülle, Reichthum, Fruchtbarkeit, Wärme, Magie, Anmuth, Grazie, Gefälligkeit, Leichtigkeit, Lebhaftigkeit, Feinheit, Brillantes, Saillantes, Petillantes, Pikantes, Delicates, Ingenioses, Styll, Versification, Harmonie, Reinheit, Correction, Eleganz, Vollendung.’

‘Von allen diesen Eigenschaften und Geistesaüsserungen, Kann man vielleicht Voltairen nur die Erste und die Leszte, die Tiefe in der Anlage und die Vollendung in der Ausführung streitig machen. Alles was übrigens von Fähigkeiten und Fertigkeiten auf eine glänzende weise die Breite der Welt ausfüllt, hat er besessen und dadurch seinen Ruhm über die Erde ausgedehnt.’

Goethe ‘Rameaus Neffe.’ Anmerkungen. In Voce Voltaire. ‘Werke.’ (Stuttgart und Tübingen 1830). Bnd. XXXVI S. 208.

2) Herder ‘Adrastea. Begebenheiten und charactere des Achtzehnten Jahrhunderts. § 3. ‘Sämmtliche werke. Zur Philosophie und Geschichte. (Stuttgart und Tübingen 1829). Bnd. XI. S. 28.

Herder spreekt daar van de ‘Siècle de Louis XIV’; hij prijst dat werk zeer, maar merkt daarbij aan, dat Voltaire, daar zijn plan de geheele eeuw van Lodewijk XIV omvatte, ‘unter einem Zahllosen Angehänge von allen seiten seinen Ludwig nicht darstellte, sondren begrub.’ Andere beoordeelaars nu, waaronder Bungener, hebben Voltaire juist het tegenovergestelde verweten en gezegd, dat hij zich te veel met Lodewijk en te weinig met diens eeuw bezig gehouden heeft. Naar mij dunkt heeft Herder gelijk en hebben de anderen ongelijk, maar wanneer men zich het genoegen van afkeurende critiek verschaffen wil, behoeft men niet lang verlegen te staan: dat blijkt hieruit.

1) Victor Cherbuliez ‘G.E. Lessing’ 1e part., in de Revue des deux mondes. IIe periode T. LXXIII. p. 102 sqq. (1 Janvier, 1868).

1) De bijbeleritiek was intusschen reeds vóór Voltaire's tijd door eenige fransche geleerden met goed gevolgd beoefend, vooral door Richard Simon, Pater van het Oratoire (1638-1712). Voltaire kende diens schriften en noemt hem een ‘excellent Critique,’ maar die geleerde werken waren niets minder dan populair en hadden niets van de beteekenis waardoor die van Voltaire werden gekenmerkt.

2) Voltaire zelf beoordeelde den arbeid van Dom Calmet aldus: ‘Rien n'est plus utile que la compilation de ses Récherches sur la Bible. Les faits y sont exacts, les citations fidèles. Il ne pense point, mais en mettant tout dans un grand jour, il donne heancoup à penser.’
(Z. de ‘Siècle de Louis XIV’. Catalogue des écrivains Francais. In voce Calmet en Simon. Oevr. Compl. (Ode et Wodon) T. XXXVII. p. 71, 203.

1) Victor Cherbuliez. l.l. p. 102

2) Voltaire was geboren in 1694; Lessing in 1729.

1) Victor Cherbuliez. G.E. Lessing II part. p. 1020 (15 Février 1868). De geheele parallel van Lessing en Voltaire die door Cherbuliez daar ter plaatse met veel vernuft en toch met onmiskenbare juistheid gesteld wordt is zeer lezenswaardig. Zij werpt ook licht op de verdienste van Voltaire als wijsgeer en denker (l.l. p. 1018 en volgg.) De aangehaalde plaats uit Candide is te vinden in Hoofdst. XXX van dien roman, op het einde.

2) A. Geffroy ‘Le Charles XII de Voltaire et le Charles XII de l'histoire.’ Revue des deux mondes. II per. T. LXXXIV p. 360-390. Een belangwekkend artikel, waarin wordt aangetoond, dat ook het werk van Voltaire over Karel XII, waarvan men tot dusverre vrij algemeen gewoon was, niet dan kwaad te spreken, nog altijd gerekend kan worden onder de beste geschriften die wij over dat onderwerp hebben.

1) L. Léonzun le Duc ‘Voltaire et la Police’ (Paris 1867), p. 238-255. Men kan daar ter plaatste, naar mij dunkt, bevestigd vinden, wat ik bedoel, maar het is waar, dat deze schrijver zijn best doet om de verdiensten van Voltaire zoo veel mogelijk te verkleinen. Trouwens, zijn geheele boek, dat volstrekt niet aan den titel beantwoordt, is blijkbaar niets dan een manoeuvre tegen de oprigting van het standbeeld van Voltaire te Parijs. De schrijver heeft slechts zeer weinige en weinig beduidende onuitgegeven stukken betrekkelijk Voltaire in zijn werk opgenomen, doch daarentegen heeft hij er gedeelten van oude schotschriften tegen Voltaire in doen overdrukken, die geenszins onuitgegeven zijn maar omstreeks het jaar 1736 reeds in het licht zijn verschenen.

2) Voltaire ‘Correspondanee générale.’ Brieven aan d'Argental, aan mad. du Deffand en aan Dom Calmet, van 12 Junij-2 Julij en 10 Julij 1754. Oevr. compl. (Bruxelles, Ode et Wodon, 1827-29) T. CVII p. 19-26 en 28. Bij die gelegenheid verhaalde men te Parijs, dat Voltaire vroom was geworden en dat hij daarom bij de monniken was gaan logeren. Zie Grimm, ‘Correspondance Philosophique et Critique.’ Août 1754. (T. I. p. 106 van de verkorte Londensche uitgave van 1814).

3) Marmontel ‘Mémoires’ (Paris 1804). Livre VII T. II p. 236.

1) Een merkwaardig voorbeeld daarvan is te vinden in zijne eigene aanteekeningen op de Henriade, Chant IV. noot 13, door de uitgevers gerectificeerd. ‘La Henriade’ (Paris, chez L. de Bure 1830, 12o.) p. 195.

2) Men zie, bij voorbeeld, de Dissertatie van A. Bronsveld over de ‘Oorzaken der Verbreiding van het rationalisme in ons Land.’ (Utrecht 1862) Bl. 101 noot 1, waar sprake is van een plaats, waar Voltaire zich blijkbaar eenvoudig verschreven heeft: ‘les livres de Moise et de Josué et le reste du Pentaleuque,’ in plaats van ‘le reste de l'ancien testament.’ Wat kan dat anders zijn dan een schrijffout? Wie te veel bewijst, bewijst niets.

1) Wanneer ik zeg, dat Motley weinig dank voor zijnen arbeid heeft ingeöogst, dan bedoel ik geenszins, dat die ondank algemeen is, maar ik denk daarbij aan de wijze, waarop Motley door iemand als van Vloten is beoordeeld en, om zoo te zeggen, prijsgegeven. Zie Dr. J. van Vloten ‘de Levensbode’ Dl. III bl. 302, 303.

1) Mr. C.W. Opzoomer. ‘de Vrije Wetenschap.’ (Amsterd. 1869) bl. 20, 21.

1) F. Bungener. ‘Voltaire en zijn tijd.’ vertaald door Dr. G.W. Brill (Utrecht 1857) Dl. I. bl. 4.

2) En niet, gelijk Voltaire veronderstelde, meer dan eens, terwijl hij ook, verkeerdelijk, begrepen had, dat getrouwde vrouwen zich ook aan dit gebruik onderwierpen.

1) Herodotus Lib. I. cap. 199 - Zie ook G. Ebers ‘Eene Aegyptische Koningsdochter,’ vertaald door H.C. Rogge en C.H. Pleijte. (Amsterdam 1865) Dl. III. bl. 63.

2) Zie de ‘Philosophie de l'Histoire.’ Chap. des Babyloniens devenus persans. Oev. Compl. (Ode et Wodon) T. XXV. p. 56, 57. ‘La Défense de mon Oncle,’ Chap. II. Oevr. Compl. (Ode et Wodon). T. XLIX. p. 284. sqq.

3) Wat de palfreniers betreft, is het te betwijfelen, of Heeren van die soort wel in het heiligdom der Babylonische Godin werden toegelaten, want de entrée schijnt nog al hoog geweest te zijn.

1) Grimm. ‘Correspondance.’ Mai 1765. (Lond. 1814) T. II. p. 414.

1) Zie de ‘Philosophie de l'Histoire.’ Chap. des Mystères de Oérès-Éleusine. Oevr. Compl. (Ode et Wodon) T. XXV p. 172 sqq. Vergelijk ook p. 111 van hetzelfde deel, - en de recensie van Grimm over het aangehaalde werk: ‘Correspondance’ Mai 1765, (Londres 1814) T. II. p.411.

2) Tegenwoordig helt men meer over tot de onderstelling, dat in de eleusinische mysterien het oorspronkelijke pantheisme werd bewaard en overgeleverd. Ook beweert men, vooral met aanvoering van eene, wel een weinig dubbelzinnige plaats van Cicero, dat de eleusinische mysterien strekten ter openbaring van de leer der Onsterfelijkheid. Die onderstelling komt mij echter wel wat gewaagd voor, niet veel minder dan die van Voltaire, en mij dunkt, dat zij juist voortvloeit uit dezelfde neiging, om aan de oudheid onze begrippen op te dringen.

3) Zie bij voorbeeld, de verklaring, die hij van den oorsprong van het Onsterfelijkheidsgeloof geeft, in de ‘Philosophie de l'Histoire.’ Chap. de la connaissance de l'âme. Oevr. Compl. (Ode et Wodon) T. XXV. p. 14. sqq.

4) Zie de ‘Philosophie de l'Histoire.’ Chap. de la connaissance de l'âme en de la religion des prémiers hommes. Oevr. Compl. (Ode et Wodon). T. XXV. p. 14 en 17.

1) Victor Cherbuliez. ‘G.E. Lessing’ 1e part. Revue des deux mondes IIe periode. T. LXXIII. p. 78, 79 (1 Janvier 1868).

1) F. Bungener. ‘Voltaire en zijn tijd.’ vertaald door Dr. G.W. Brill. (Utrecht 1857). Dl. I. bl. 4.

2) Mr. C.W. Opzoomer. ‘de Vrije Wetenschap.’ (Amsterd. 1869) bl. 23-25.

3) F. Bungener. l.l. Dl. I. bl. 4, 5.

4) Ampère ‘Histoire Romaine à Rome.’ l'Empire. Octave Auguste. Revue des deux mondes. IIe periode. T.V. p. 722 (15 Octob. 1856).

1) T. Lucretius Carus. ‘De Rerum Natura.’ Lib. I. vrs. 57-62.

1) F. Bungener. l.l. Dl. I. bl. 103.

1) Zie de ‘Philosophie de l'Histoire.’ Chap. de la magie. Oevr. Compl. (Ode et Wodon) T. XXV. p. 162. ‘La Défense de mon oncle’ Chap. VII. Oevr. Compl. (Ode et Wodon). T. XLIX. p. 299. - ‘Un Chrétien contre six Juifs.’ Chap. XV. Oevr. Compl. (Ode et Wodon) T.L. p. 27.

1) Conferatur Leviticus. Cap. XVIII. vrs. 23.

2) De voornaamste dezer geschriften, door de Uitgevers onder de ‘Philosophie’ opgenomen, zijn: ‘Histoire de l'établissement du christianisme.’ ‘Examen important de milord Bolingbroke, ou le tombeau du fanatisme,’ ‘Dien et les hommes,’ en andere. Van het ‘examen important’ is kort geleden te Amsterdam nog eene nieuwe Hollandsche Vertaling uitgegeven.

3) G. Friedr. Kolb. ‘Geschiedenis van de beschaving der menschheid.’ Vertaald door S.H. ten Cate. (Zwolle 1870). Dl. I. bl. 453. sqq.

1) Hij had als gemeen soldaat dienst genomen om naar Azie te kunnen gaan, daar hem de middelen tot eene gewone reis derwaarts ontbraken. Z. Dr. J.A. Wijnne. ‘Geschiedenis der Oudheid etc.’ (Groningen 1863) bl. 134.

2) Grimm. ‘Correspondance.’ Janvier 1772. (Londres 1814) T. IV. p. 192-195.

1) Men zond hem te Ferney opzettelijk handschriften, die vertaalde fragmenten der Indische Literatuur bevatten. Zulk eene vertaling van de Jadsjoer Veda zond hij ten geschenke aan de Koninklijke Bibliotheek te Parijs. - (Z. de Essay sur les moeurs. Chap. IV. ‘Philosophie de l'Histoire,’ Chap. de l'Inde. Oevr. Compl. (Ode et Wodon) T. XXV. p. 83, 84. - ‘Dictionnaire Phiiosopbique,’ in Voce Ézour-Veidam. Oevr. Compl. (Ode et Wodon) T. LXIX. p. 97, 98. Ibidem, in Voce Brachmanes. Oevr. Compl. (Ode et Wodon) T. LXIV. p. 49. sqq. Ibidem, in Voce Zoroästre. Oevr. Compl. (Ode et Wodon) T. LXXV. p. 258. sqq.

2) Zie de ‘Philosophie de l'Histoire.’ Chap. des Usages et sentimens communs à presque toutes les nations anciennes - en de l'Inde.
Oevr. Compl. (Ode et Wodon) T. XXV. p. 24-28 en 88 - ‘Fragmens historiques sur l'Inde, sur le général Lalli etc.’ Art. XII. Oevr. Compl. (Ode et Wodon) T. XLVIII. p. 150, 151 - en verder de boven aangehaalde artikels van de ‘Dictionnaire Philosophique.’

1) Zie ‘La Philosophie de l'Histoire,’ die tot Inleiding strekt voor de ‘Essay sur les moeurs;’ benevens de eerste hoofdstukken van dat laatste werk; ‘Le Pyrrhonisme de l'Histoire;’ ‘La défense de mon oncle;’ ‘Un chrétien contre six Juifs.’ De ‘Fragmens sur l' Histoire’ een der laatste werken van V., draagt de sporen des ouderdoms en bestaat nagenoeg slechts uit matte herhalingen.

2) Zie ‘Le Pyrrhonisme de l'Histoire.’ Chap. IX. Oevr. Compl. (Ode et Wodon) T. XLIX. p. 196, 197.

1) Zie ‘Le Pyrrhonisme de l'Histoire.’ chap VI en VII. Oevres Compl. (Ode et Wodon) T. XLIX. p. 188 en 191.

2) Zie de ‘Philosophie de l'Histoire.’ Chap. des Babyloniens dévenus persans. Oevr. Compl. (Ode et Wodon) T. XXV. p. 53. - ‘Le Pyrrhonisme de l'Histoire.’ Chap. Il. Oevr. Compl. (Ode et Wodon) T. XLIX. p. 173.

3) Zie de ‘Philosophie de l'Histoire.’ Chap. des Seytes et des Gomerytes. Oevr. Compl. (Ode et Wodon) T. XXV. p. 68, 69. - ‘Le Pyrrhonisme de l'Histoire. Chap. IX. Oevr. Compl. (Ode et Wodon) T. XLIX. p. 194. ‘Dictionnaire Philosophique’ in Voce Alexandre.

1) Zie de ‘Philosophie de l'Histoire.’ Chap. des Scytes etc. Oevr. Compl. (Ode et Wodon) T. XXV. p. 68, 69. - Bungener heeft die plaats, zoo het schijnt, nooit gelezen; anders toch zoude hij Voltaire niet hebben kunnen verwijten, dat deze moedwillig het stilzwijgen zoude hebben bewaard over de menschenoffers der Germanen. Zie F. Bungener. l.l. Dl. I. bl. 109.

2) Zie ‘Le Pyrrhonisme de l'Histoire.’ Chap. XII-XV. Oevr. Compl. (Ode et Wodon) T. XLIX p. 203-217. Men kan daarmede vergelijken het nieuwe werk van Dr. H.C. Karsten. ‘De Taciti fide in sex prioribus Annalium libris. (Trai. ad Rhen. 1868), benevens het artikel, door denzelfden schrijver vroeger in ‘de Gids’ openbaar gemaakt. Zie ook Dr. J. van Vloten ‘De Levensbode’ Dl. III. bl. 515.

1) Zie ‘Les mensonges imprimés et du testament politique du Cardinal de Richelieu.’ Ocv. Compl. (Ode et Wodon) T. LI. p. 223 en volgg.

2) Eerst in drie deelen (1752) en later in vijftien (1755).

3) Voltaire ‘Correspondance générale.’ Brieven aan d'Argental van 22 November en 18 December 1752; en aan Formey van 17 Januarij 1753. Oevr. Compl. (Ode et Wodon.) T. CVI. p. 148-150; 156-159 en 171, 172.

1) Zie den boven aangehaalden brief van Voltaire aan d'Argental van 22 November 1752. (bladz. 149). - A. Geffroy ‘de l'Authenticité des Lettres de Madame de Maintenon.’ Revue des deux mondes. IIe periode T. LXXIV. p. 362. sqq. (15 Janvier 1869).

2) Buckle, aangehaald bij van der Wijck ‘Voltaire’ (Amsterd. 1868) bladz. 45.

3) Zie de drie laatste Hoofdstukken van de ‘Philosophie de l'Histoire.’ Oevr. Compl. (Ode et Wodon) T. XXV. p. 237. sqq.

1) Voltaire ‘Rome Sauvée oú Catilina. Tragédie en cinq actes.’ Préface. Oevr. Compl. (Ode et Wodon) T. XVIII. p. 166-172. Die voorrede heeft in den tijd toen zij uitkwam, attentie getrokken; Grimm spreekt er in het bijzonder over. ‘Correspondance.’ Juin 1753 (Londres 1814) T. I. p. 15.

2) Z. de ‘Philosophie de l'Histoire.’ Chap. des Grecs etc. Oevr. Compl. (Ode et Wodon) T XXV. p. 116.

1) Z. de ‘Philosophie de l'Historie.’ Chap. de l'Egypte en de volgende. Oevr. Compl. (Ode et Wodon) T. XXV. p. 96-112.

In 1786 gaf een geleerde, Garat geheeten, een werk uit, waarin hij beweerde, dat de Pyramiden inwendig, onder en boven den grond, uit gewelven bestonden, die als tempels en woningen waren ingerigt, en waarin zich de priesters en het geheele volk gedurende de hitte des daags ophielden om slechts gedurende den nacht naar buiten te komen, enz. Aan al die gissingen is eerst door de expeditie van Bonaparte naar Aegypte een einde gemaakt, en het is toen gehleken, dat de eenvoudigste, ook door Voltaire aangenomen onderstelling, de ware is geweest.

2) Voltaire: ‘Essai sur les moenrs et de l'esprit des nations.’ Chap. LXVII. Oevr. Compl. (Ode et Wodon) T. XXVII. p. 273. - ‘Annales de l' Empire.’ Oevr. Compl. (Ode et Wodon) T. XLV. p. 300 - Zie ook Mare. Monnier ‘Guillaume Tell et les trois Suisses. La Legende et l'histoire.’ Revue des deux mondes. II periode T. LXXXV. bl. 214-240. Aldaar wordt aan Voltaire de eer toegekend van het eerst den waren oorsprong van de Tell-sage algemeen bekend te hebben gemaakt: ‘Tous ceux, zegt de schrijver, qui s'occupent de légendes connaissent depuis plus de cent ans, grâce à Voltaire, la source de celle-ci.’ - Intusschen hebben zekerlijk reeds anderen, voor Voltaire, de zaak juist
ingezien. 1) Grimm, van de bedoelde overlevering sprekende, geeft haar oorsprong, de geschiedenis van Saxo Grammaticus, naar waarheid op, zonder Voltaire aan te halen. ‘Correspondance.’ Janvier 1767. (Londres 1814) T. III. p. 150. - Maar wat daarvan ook zij, Voltaire heeft, in elk geval, het eerst de waarheid, die slechts aan enkele geleerden bekend was, algemeen verbreid en doen inzien, lang voordat men in Duitschland en Zwitserland de bedoelde overlevering ernstig onder handen begon te nemen. En hoe hoog noodig dat, nu ongeveer 20 jaren geleden, nog was, ja zelfs op dit oogenblik nog is, weet ieder die zich eenigszins met de zaak heeft bezig gehouden, en sommigen hebben het zelfs op zeer onaangename wijze ondervonden. Zie de verhandeling van prof. Rovers over J.J. Hisely, in de Handelingen van het ‘Provinciaal Utrechtsch Genootschap van Kunsten en Wetenschappen’ (Algemeene Vergadering) 1866. bl. 4-27.

1) Reeds in 1607 heeft Guilliman van Freiburg de overlevering aangaande Willem Tell in twijfel getrokken, en zijn gevoelen is van tijd tot tijd door anderen gevolgd: het Is waarschijnlijk, dat Voltaire daarvan niet onkundig geweest is.

1) Over dezen jongsten arbeid van H. zal het onnoodig zijn later te spreken na het opstel van Dr. J. ten Brink in ‘de Gids’ van September 1870.

2) De gegevens voor dit opstel worden gevonden in: Robert Hamerling, seine Dichtungen und deren Beurtheilung. Ein Beitrag zur Literaturgeschichte der Gegenwart von F.W. Berlin. Internationale Buchhandlung. K. Lesser. Nevens biographische bijzonderheden en eene verzameling der oordeelvellingen van de Duitsche drukpers wordt hier een oordeel geveld, dat onzes inziens, niet geheel en al juist is.

1) Venus im Exil. Ein Gedicht in 5 Gesängen. Mit lyr. Anhang. 1858. 2e Auflage. Hamburg, S.F. Richter.

1) Sinnen und Minnen. Een Jugendleben in Liedern. Zweite um die Hälfte vermehrte Aufl. 1868. Hamburg, Richter.

2) Ein Schwanenlied der Romantik. Mit einem Anhange von Hymnen. 1862. Hamburg, Richter.

1) Oeuvres conplètes. Tom. VII. vgl. Charles Louis Chassin. Edgar Quinet, sa vie et ses oeuvres. Paris 1859. pag. 411-428; en Paul de Rémusat Rev. d. deux Mondes 15 Aug. 1870. p. 876-894 over Quinet's jongsten arbeid: La création, Paris 1870, die zich geheel aan bovengenoemden aansluit.

1) Ahasverus, Zwolle 1870 bladz. 21 vlg.

1) Het is ons een genoegen aan de lezers der Vaderl. Letteroefeningen deze keurige en doorwrochte schets over Calderon en het Spaansche Drama van den zoo gunstig op dit gebied bekende schrijver te kunnen aanbieden als voorloopster van eene overzetting van Calderon's Drama: Het leven een droom, door denzelfden, die weldra afzonderlijk het licht zal zien. (Red).

2) Buckle, History of civilization in England.

1) Jornada, dag, dagwerk of dagreize. De oude Fransche mysteriën waren verdeeld in journées of afdeelingen elk van welke geschikt was om in den tijd, waarin zulke voorstellingen door de kerk gegeven werden, op een enkelen dag te worden uitgevoerd. Eene van die mysteriën, zegt Ticknor, eischte veertig dagen voor de geheele opvoering. Cervantes reeds neemt jornada en bedrijf afwisselend als woorden van éene beteekenis. Bijna alle Spaansche stukken zijn verdeeld in drie jornadas, in plaats van onze gewone vijf bedrijven.

1) Na lope de Vega moest eigenlijk nog melding gemaakt worden van Cervantes. Zijn Episch drama Numancia munt door vele schoone en tragische schilderingen uit, doch was overigens niet van dien aard om het Spaansche drama eene schrede te doen vooruitgaan. Zijne overige stukken naderen meer den vorm, dien het drama reeds in zijne dagen had aangenomen; doch hoe verdienstelijk enkele van die stukken ook zijn, de roem van den dramaschrijver is verduisterd door den roem, dien de nooit volprezen Don Quichot heeft verworven. Ook over andere tijdgenooten van Calderon, waaronder zeer beroemde dramaschrijvers, kunnen wij hier niet uitweiden.

1) De held van dit stuk, Eusebio, is een bloedschendige booswicht, een roover en moordenaar van beroep. Hij is de zoon van eene verstooten moeder en in eene woestenij aan den voet van een kruis geboren. Een afdruk van het kruis draagt hij op zijne borst en te midden van al zijne gruwelen koestert hij een dweepachtigen eerbied voor het kruisteeken, onder welken vorm het zich ook vertoont. Hij richt zelfs op ieder graf onmiddellijk een kruis op, zoo dikwerf hij een slachtoffer heeft weggemoffeld. Zijne hem onbekende zuster, die het klooster ontvlucht en als zijne minnares hem overal volgt, deelt denzelfden eerbied voor het heilige teeken. Hij wordt door zijn vader omgebracht. Doch tot loon voor zijne devotie wordt hij onmiddellijk opgewekt; een Heilige neemt hem de biecht af en waarborgt hem dus eene plaats in den hemel. Zijne zuster omvat op het oogenblik, dat zij het offer voor hare gruwelen zal worden, een kruis, terwijl zij de belofte doet in het klooster terug te keeren en te boeten. Daarop verheft zich het kruis en draagt haar weg naar den hemel, zoodat zij aan het bereik harer vervolgers ontkomt.

1) De Graaf van Limburg Stirum is te Hoogeveen geboren, en op die omstandigheid de gissing bouwende, dat hij door middel van kennissen of vrienden, de hand in die beweging zou gehad hebben, hoopte ik daarvan in het Gemeente-archief iets te zullen ontdekken. Ik vond echter zijn naam in geen enkel stuk genoemd. Ik deel onder de bijlagen een extract mede uit het doopregister der Gem. H., waaruit blijkt - dat de Ouders van Graaf Leopold geruimen tijd te Hoogeveen woonden. Hun huis (afgebeeld in een der vroegere Jaargangen van den Drentschen Volksalmanak) is nog in wezen, maar begint deerlijk te vervallen.

1) Zij werd aangelegd in 1626 door Jkhr. Rudolph van Echten. Over hare geschiedenis raadplege men: Magnin, Geschiedkundig overzicht van de besturen in Drenthe 3de stuk 2de gedeelte blz. 287, en een stukje van den Heer J. van der Veen, Az., in den Drentschen Volksalmanak van het Jaar 1838. Het beloofde vervolg er van schijnt echter in de pen te zullen blijven.

1) Zijkanalen, dienende om de turf naar het hoofdkanaal te vervoeren.

1) Dat is: de tijd van het turfgraven, naar gunst of ongunst van 't seizoen, zestien à achttien weken durende. Een ploeg bestaat uit zeven arbeiders, die dikwijls reeds te middernacht aan den arbeid gaan, en dan tot 's ochtends tien uur van den volgenden dag doorwerken.

2) De naam van de kom der gemeente bij den veldbewoner, en haar zeker gegeven tijdens de stichting, toen op den rand van het te ontginnen veen, de eerste huizen gebouwd werden.

3) Zij werden tot dien post dikwijls zonder hen daarover te raadplegen, en menigmaal zeer tegen wil en wensch, op eene voordracht van den Maire, benoemd door den Prefect.

1) Register van briefwisseling der Gem. Hoogeveen, Ao 1813.

2) Register van briefwisseling der Gem. Hoogeveen, Ao 1813.

1) Register v. briefw. 1813. De hoogste aanslag in die repartitie bedroeg ƒ 10-8.

2) Als boven dd. 29 Junij.

3) Register als boven,

1) Reis door Holland in de jaren 1807-1812. Amsterdam bij Maaskamp. 3e dl. De auteur schijnt een Duitscher te zijn geweest.

2) Het cijfer van hare bevolking was sinds 1795 stationair gebleven. Het werd in dat jaar begroot op 5000 zielen, en bedroeg in 1813, blijkens eene aan 't hoofd der begrooting geplaatste opgave, 4980. De mededeeling van den Heer Alstorphius Grevelink, in zijne Statistiek der Provincie Drenthe, dat de bevolking van Hoogeveen in 1808 was 4500, zal waarschijnlijk berusten op eene fautieve opgave of telling. Er is sinds dat jaar wel aan vermindering, niet aan vermeerdering van bevolking te denken.

3) Register van briefw. 1813 dd. 23 Nov.

4) In 't Gemeente-archief berustende, en niet in het gewone Register van briefw. opgenomen.

5) Toen, zoowel als thans, werd een gedeelte van het tractement der Predikanten gevonden uit den opbrengst van een afzonderlijken, door Kerkvoogden opgemaakten, hoofdelijken omslag, Rôle genaamd.

1) Register v. briefw. als boven.

2) Register v. briefw. als boven.

3) Chad: Verhaal der jongstleden omwenteling, blz. 13.

4) Men moest betalen:
voor een oud 
{== afbeelding 	==} {>>afbeelding<<}
    
 slechte regie tabak	ƒ 1-6
voor een oud 
{== afbeelding 	==} {>>afbeelding<<}
    
 betere	ƒ 2-00
voor een oud 
{== afbeelding 	==} {>>afbeelding<<}
    
 beste (die nog slecht was)	ƒ 3-00
voor een oud 
{== afbeelding 	==} {>>afbeelding<<}
    
 gewone thee	ƒ 5-10
voor een oud 
{== afbeelding 	==} {>>afbeelding<<}
    
 goede thee	ƒ 6-00
voor een oud 
{== afbeelding 	==} {>>afbeelding<<}
    
 beste thee	ƒ 7-00 à 8-00
voor een oud 
{== afbeelding 	==} {>>afbeelding<<}
    
 suiker	ƒ 2-12
voor een oud 
{== afbeelding 	==} {>>afbeelding<<}
    
 koffie	ƒ 2-14
voor een el chits	ƒ 2-10
voor een zak zout (100 oude 
{== afbeelding 	==} {>>afbeelding<<}
    
)	ƒ 20-00


Deze belasting, want het was er zoo goed eene als die op het mobilair of personeel, gevoegd bij de straks genoemde, zal het door Chad gestelde cijfer aanzienlijk doen klimmen; en dan blijft nog buiten rekening dat 1/36 deel der bevolking zich in krijgsdienst bevond, en er alzoo (18,000,000 zielen als het cijfer der bevolking aannemende) vijftig duizend handen aan landbouw en nijverheid werden onttrokken.

De mededeeling van bovenstaande prijzen ben ik verschuldigd aan den Emeritus Predikant A.J. Hartman.

1) De aanslagen, in die repartitie, waren voor arm en rijk ƒ 2-16.

2) Dit bedrag wordt opgegeven door den Maire, in een confidentieel schrijven aan den Prefect, waarvan zich eene losse copie bevindt in 't Reg. d. uitg. brieven.

3) In Meppel werden wekelijks collecten voor deze laatsten gehouden. Voorts was er in de maand Augustus, op last van den Prefect, in de kantons Dalen, Assen en Hoogeveen voor hen gecollecteerd. Van deze collecte die ± ƒ 500'' opbracht, was aan de gem. Hoogeveen ƒ 200 - toegewezen. De Maire had ƒ 199-5 voorgeschoten, en schreef nu op den 31 October aan den Onderprefect: ‘de gelden der collecten alzoo verbruikt zijnde, en er geen middel, om in de behoeften dezer vrouwen en kinderen te voorzien voorhanden is, zoo neme ik de vrijheid, mij met dezen bij UwEdGestr. te addresseren, op dat bij voortduring in den nood dezer behoeftigen zoude kunnen worden voorzien. Te meer nog vinde ik mij daartoe genoopt, door de armoede aan geld, welke hier thans heerscht, hetwelk UwEdGestr. ook uit de restantlijsten van den Percepteur Dons zal gebleken zijn.’ (Reg. v. briefw.)

1) Chad. blz. 10.

2) Trouwens, omtrent de Nationale Gardes is 't zelfde optemerken.

1) Ziehier een brief, dit feit bevestigende:

‘Hoogeveen, 25 Dec. 1813.’

‘Aan de Maires van 't kanton Meppel, Dalen en Assen.’ ‘Mijnheer de Commissaris in dit Arrondisseament heeft bij besluit van den 4 dezer, no. 8, eene collecte door het gantsche Arrondissement geaccordeerd, om eenige teruggekeerde maritieme conscrits, welke zonder eenig tractement te hebben genoten, en alzoo ten eenenmale behoeftig bij hunne vrouwen en kinderen zijn teruggekeerd, te hulp te komen.’

‘De Maire van Hoogeveen,

A. Meijer.’

(Register v. briefw. Ao 1813.)

1) Reg. van briefw. 1813.

2) Id. Id.

3) Reg. van briefw. 1813.

1) Deze Repartatie schijnt echter niet te zijn uitgeschreven.

2) Zij moesten van tijd tot tijd worden afgelost, en door anderen vervangen.

3) Benoemd tot Arrondissementsraad, werd bij in Mei 1813 vervangen door den Adjunct-Maire A. Meijer.

1) Reg. van briefwisseling 1813, zoowel als de volgende missive.

2) Toch niet op grond van eene door u afgelegde halve belofte Mh. de Maire?

1) Reg. van briefw. 1813.

2) Het was de verjaardag van het tumult op 9 November 11. en alzoo geen dag van aangename herinneringen voor den Maire.

1) Op de Patriotten?

2) Reg. vaa briefw. 1813.

3) De heer de Jonge was lid geweest van den Loffelijken Etstoel, en later van de Drentsche Souvereine Vergadering. Hij werd in 1785, met nog vijf anderen, vervallen verklaard van zijn recht om ten Landdage te verschijnen, of in eenig ander collegie van Policie of Justitie voor het toekomende zitting te nemen.

1) Zoo was de heer de Ravallet, ontvanger der gemeente Havelte, maar te Hoogeveen woonachtig, een voorwerp van den grootsten haat, van de zijde des publieks.

2) Zie den aangehaalden brief op bladz. 22.

3) ‘On voulait commencer à piller la maison de mr. H.C. Carsten, ex-maire de la commune, lui forçant de leur payer les deniers que le Gouvernement devait encore a quelques d'entre eux pour leurs travaux aux fortifications de Delfzijl, et puis, celles pour lesquelles ce monsieur avait engagé le garde côte de cette commune.’

(Register van Processen-verbaal van misdrijven der gemeente Hoogeveen, Ao 1813 no. 16).

4) Reg. v. briefw. 1813.

1) ‘De heer H.C. Carsten, heeft mij onderricht dat hij met den kustbewaarder Boertien voor de door hem reeds ontvangen ƒ 100- was overeengekomen - zonder meer - en dat wat aangaat de ƒ 3-10 per week, zulks een gerucht was, dat hier rouleerde, dat zulks van wege het land zou worden voldaan.’ (Regist. v. briefw. 1813.)

1) In 't begin van November werd Coevorden voorzien van meerdere bezetting en 't ontbrekende proviand dat op 2700(?) wagens van de Groninger zijde werd aangevoerd.

(Konijnenburg, Nationaal Gedenkboek enz. blz. 348.) Op den 4 November werden er voor Coevorden van de gem. Hoogeveen 2.000.000 stuks lange turven, en op den 7den 12 ankers roode wijn gerequireerd. (Reg. v. briefw.)

2) Mondelinge mededeeling van een ooggetuige.

3) No. 304 van 't Reg. van briefwisseling, Ao 1813.

4) In een lateren brief (14 Feb. 1814 Reg. v. briefw. Ao 1814) zegt de Maire: ‘dat men sins eenige dagen uit de gesprekken en dreigementen van 't gemeen ten duidelijkste had kunnen opmaken wat un voornemen was.’ De vraag blijft: waarom dan niet vroeger voorzorgen genomen?

1) Dat wil zeggen: voormalige Patriotten.

1) Ik spacieer.

2) Tweemalen in de week doorkruisten een drietal officieel aangestelde voetboden de Provincie, en namen de bezorging der van en aan 't Gouvernement gerichte stukken waar, zoo mede die van particuliere brieven en boodschappen. Deze voetbodendienst verviel met de verbeterde inrichting van het postwezen door den Minister van Bosse in 1850.

1) ‘Mij ook in deze vergadering bevindende, vernam ik al spoedig dat de ideën daar niet eenig waren’, schrijft de Maire in zijn brief van 27 Febr. 1814. En een weinig later: ‘Alzoo ik duidelijk voorzag dat het besluit van de vergadering of geheel niet, of veel te laat tot stand zou komen, en ik er mij bovendien weinig goeds van voorstelde, verliet ik dezelve.’

2) Register van Proc.-verb. van misdrijven d.G. Hoogev. Het gansche zeer partijdig gestelde stuk deel ik als bijlage mede, zoowel als den brief van 27 Febr. 1814.

1) Hoe vreemd, en - de toestand der wegen van die dagen in aanmerking genomen - hoe onverklaarbaar het ook schijnen moge: de Percepteur van Havelte woonde te Hoogeveen, en de Percepteur van Hoogeveen, te - Meppel! De afstand van Hoogeveen en Havelte is minstens zes uren; en het was in den winter dikwijls onmogelijk de op modderpoelen gelijkende wegen te passeeren. De Ontvanger van Hoogeveen had echter een klerk die het kantoor aldaar waarnam.

2) De kerspelstrom speelt eene groote rol te Hoogeveen. Niet alleen worden de verkoopingen bij trommelslag aangekondigd, maar, bij gebrek aan een behoorlijken torenklok, roept zij de gemeente des zondags ook op ter kerke, en bij brand of onraad, ter plaatse van het gevaar.

3) Die gendarmes schijnen niet gearriveerd te zijn.

4) Verklaring van een ooggetuige. Het volk plaste tot aan de enkels in den wijn.

1) Hij vlood door slooten en greppels naar Pesse, waar hij een wagen nam, die hem in den vroegen morgen van den 9en te Assen bracht.

2) Zie in de eerste bijlage: on lui forçait de leur payer les deniers que le gouvernement etc.

3) ‘Het is jammer, dat zij deze gewelddadigheden onder de leus van het zingen van oranjeliedjes pleegden, en alzoo den naam van onzen geliefden Vorst hebben misbruikt.’ (Brief van den Maire. Reg. v. briefw. 1814.)

4) Mededeeling van een ooggetuige.

1) Mededeeling van een ooggetuige. In het huis van den Patriotsch gezinden heer de Lange, had eene schare wijven van de allerlaagste soort zich ingedrongen, en lieten er zich bedienen van al wat keuken en kelder opleverden.

2) Als boven. Onder weg werden nog bij eenige patriotten de glazen ingeslagen.

3) Als boven.

4) Reg. v. Proc. verb. v. misdrijven Ao 1813.

1) Het heet door den Adjunctmaire R. Veningen, die het dan ook onderteekende, te zijn opgesteld, maar het is eigenhandig door den Maire A. Meijer geschreven, en kenmerkt zich ook door alle aan diens stijl eigene wendingen en gebreken. De Adjunctmaire verstond waarschijnlijk te weinig van de Fransche taal om het rapport van den Maire te kunnen ontcijferen en derhalve bewijst zijne onderteekening er van niet veel.

1) Wij kunnen overigens den lezer naar de Gids van het jaar 1842 verwijzen, waar eene vrij uitvoerige uiteenzetting voorkomt van vier der meest bekende drama's van Calderon. Het zijn: Jaloezie het grootste Monster, het Vagevuur van St. Patricius, de Wonderare Toovenaar en het Leven is een Droom. Vooral op een na het laatste stuk van dit viertal is zeer beroemd. Nog onlangs verscheen in Duitschland eene studie, waarin Goethe's Faust met dit stuk vergeleken wordt. De ruimte verbiedt ons er hier over uit te weiden, hoe belangrijke plaats het ook inneemt onder de drama's van Calderon.

1) Deze dichter werd door Vlaming, die ook eene uitgaaf van den oorspronkelijken tekst bezorgde, in het nederduitsch overgebragt, Amst. 1730.

2) De Aminta van Tasso bestaat in het Nederd., voor zoover mij bekend is, niet afzonderlijk. Fragmenten er van zijn er vele in de bundels onzer dichters verspreid. Roeland van Engelen, Hendrik Bloemaert (1650), David Porter (1678, 1695) vertaalde de Pastor Fido van Guarini. Fragmenten er uit gaf o.a. van Someren, in zijn Uytsp. der vernuften.

1) van Nispen vertaalde de Diana en F.V.S. de Jonghe de Arcadia van Sidney (Delft 1639, 3 d.) in 't Nederd. De laatste werd meermalen herdrukt.

1) Door L. v.d. Bos, Amst. 1663.

2) Door H. Soeteboom, Amst. 1702.

3) Door Cl. Bruin, Amst. 1716.

1) Door denzelfden, Amst. 1732.

2) Door J. van der Valk, Leijden 1740.

3) Door W. den Elger, Rott. 1699.

4) Door J. v.d. Valk, Leid. 1748.

5) Door P. Pypers.

6) Door Willink, Amst. 1737.

7) B. v. Amsterdamsche Tempe door Willinks, Amst. 1712.

8) B. v.d. Outrein, Rosendaalsche vermakelijkheden, Amst. 1700.

9) Verg. over de Arcadia's: Schull en van der Hoop, Boeken- en Menschenkennis, D. I bl. 178-146, 206, 178-184. D. II st. 3.

1) ‘Geschiedschrijving’ noemt het, evenmin welluidend als grammaticaal, de vertaler. Ik neem deze gelegenheid waar, om hem voor de volgende stnkken een corrector toe te wenschen, die ze zuivert van de maar al te veelvuldige germanismen. Er uitvoeriger op te wijzen, komt mij voor, minder de taak van den recensent te zijn.

2) Verg. L'homme fossile par H. le Hon. p. 217.

1) Vergelijk het artikel Sur les confins militaires et leur législation, in de Revue, des deux mondes van 1 Nov. 1869, onder den titel: L'Autriche d'autrefois. Wetgeving en bestunr over die grensdistricten der Oostenrijksche monarchie, komen bijkans geheel overeen met die op Java en blijkens deze merkwaardige studie hebben de wetgeving en bestuur aan de sociale toestanden aldaar gelijke plooi gegeven als wij op Java waarnemen.

1) The English government and constitution. London 1865 p. 110.

1) De schrijver had hier ook Nederland kunnen aanhalen. Onze politieke ontwikkeling was altijd en wordt nog bestendig vergiftigd en verlamd door ellendige religieuse partij-questiën, waarvoor de Nederlanders een bijzonderen aanleg schijnen te hebben.

1) Rohmer's werk is in 1844 te Zürich verschenen.

1) Bij de aankondiging der brochure van den heer Walmolts zijn buiten beschouwing gelaten de agrarische wet en de suikerregeling van den tegenwoordigen minister van koloniën. Nevenstaande regelen waren geschreven vóór de indiening van bovenbedoelde ontwerpen bij de Tweede Kamer.

1) Mijn wensch is, blijkens het Januari nommer van de Schoolbode, volkomen vervuld.

M.

1) De brochure van den heer Moscoviter, na het schrijven dezer regelen verschenen, heb ik nog niet kunnen zien.

1) De Staat en het Volksonderwijs in Nederland. Studiën van Dr. J.A. Lamping. Leiden, S.G. van Doesburg, 1869; 134 bl.

1) Eenheid in de opvoeding noodzakelijk en met behoud van de openbare school mogelijk. Met een naschrift ter beantwoording van Dr. A. Kuijper Beroep op het Volksgeweten, door A. Jansen, onderwijzer te Rotterdam. Rotterdam, D.J.P. Storm Lotz, 1869. 24 bl.

1) Een pleidooi voor de Gemengde lagere school; uitgesproken in de Vergadering van het Departement Leiden der Maatschappij tot Nut van 't Algemeen, 17 December 1868, door W.P. Wolters. Amsterdam, Y. Rogge., 1869. 24 bl. ƒ 0,25.

1) Het openbaar onderwijs in Nederland is godsdienstig en nationaal. Een woord naar aanleiding van het mandement der R C. bisschoppen, door J.F. Jansen, openbaar onderwijzer te Harlingen. Leeuwarden, J.R. Miedema, 1869. 31 bl.

1) Het Lager Onderwijs en Dr. A. Pierson, door Prof. van der Wijck. Groningen, J.B. Wolters. 1869. 46 bl

1) ‘I am well aware that I am the umblest person going, let the other be who he may. My mother is likewise a very umble person. We live in a numble abode, Master Copperfield, but have much to be thankful for. My father's former calling was umble; he was a sexton.

Dickens, Copperfield. Vol. 1.

1) Onder het corrigeeren der drukproef van dit vel lees ik in de Courant het overlijden van dezen volgeestigen schrijver.

1) Met een woord zij hier herinnerd, dat het een en ander, in deze levensbeschrijving van Walter Scott voorkomende, met name de autobiographie zijner jeugd, zijn dagboek en zijne zoo huiselijke brieven aan zijnen zoon reeds voor vele jaren in het Mengelwerk van dit Tijdschrift zijn medegedeeld; zie 1837 volgg.

1) 1870, wetensch. en bellettrie bldz. 224.

1) Een Roomsch-katholieke leek aan Paus Pius IX en aan de vaders van het Algemeene Concilie, hetwelk in dit jaar zal gehouden worden. - Uit het Latijn vertaald en met aanmerkingen vermeerderd door H.E. Stenfert Kroese, Predikant te Olst. - Deventer, A. Ter Gunne. Gent, W. Rogghé. 1869. - VI, 37 en IX blz.

1) Rome en het Evangelie. Bij gelegenheid van het algemeen concilie der Roomsch-Katholieke Kerk. Door P. Hofstede de Groot, Hoogleeraar te Groningen. - Alkmaar, P. Kluitman. 1869. 80 blz. Prijs ƒ 0.75.

1) De Pauselijke onfeilbaarheid. Een parel aan de kroon der nederlandsche bisschoppen. Door een Roomsch-Katholiek. - Dordrecht, J.P. Revers. 1870. 37 blz.

Petrus' primaatschap en onfeilbaarheid. Een vraag des tijds, uit het Nieuwe Testament toegelicht door J. Coops. Emer. Predikant. - Zutphen, J.H.A. Wansleven en Zoon. 1870. 69 blz.

1) De Roomsch-Katholieken, die het (wellicht!) in de Kerkel. Courant met genoegen zullen gelezen hebben, dat de exegese van Matth. 16:13-19 ‘een luchtsprong’ wordt genoemd, kunnen zich nu weder ergeren aan de goedkeuring er van in dit tijdschrift.

1) Door den auteur wordt vermoedelijk dáárom alleen de kwestie van de axiopistie der Handelingen in 't Midden gelaten, wijl hij uit hetzelfde arsenaal, dat de Roomschen gebruiken, ook zijne wapenen tegen hen wil ontleenen.

1) Bovenstaand opstel werd geschreven vóór de aanneming van het Regeerings-ontwerp door de eerste Kamer.

1) Voet heeft dit mis. Vroegere Synoden hadden uitdrukkelijk de Psalmen alléén aangewezen te kerkelijken gebruike; b.v. die te Middelburg (1581) art. 52: De Psalmen Davids alleen sullen in de kerken gesongen worden, latende de gesangen die men niet vindt in de heilige Schrifture.

1) Stemmen voor waarheid en vrede, Junij 1869. Men denke, behalve het ald. opgemerkte, slechts aan beurtzangen, staande zingen enz., en niet het minst aan den wansmaak om ingenomenheid met eenen leeraar aan den dag te leggen, door hem de gumst van God, ‘die het heelal zijn' naam ter eer schiep’ uit Sion toe te wenschen. Dat God alles schiep is waar, maar komt het dáár te pas? En Sion....?

2) Geschenken van vijanden zijn kwade geschenken.

1) Bennink Janssonius, t.a. pl. bladz. 304.

1) Het werk kan op verschillende wijzen goed verricht worden.

