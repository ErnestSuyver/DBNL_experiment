 
   
	 
	    
		  De Taalgids
 Derde jaargang (1861) 
	   
	    
		  GEBRUIKT EXEMPLAAR 
		  exemplaar UB Leiden, signatuur: 3745 B 19 
		   
		  ALGEMENE OPMERKINGEN: 
		  Dit bestand is, met een aantal aanpassingen, een diplomatische
			 weergave van de derde jaargang van De Taalgids, onder redactie van A. de
			 Jager en L.A. te Winkel.  
		   
		  REDACTIONELE INGREPEN: 
		   
		  p. VIII: ‘L.A. t. Winkel’ veranderd in ‘L.A. te
			 Winkel’ 
		  p. 3: ‘dan dle van alle’ veranderd in ‘dan die van
			 alle‘ 
		  p. 28: aanhalingsteken sluiten toegevoegd: ‘de wijziging van
			 dat bestaan”‘‘ 
		  p. 34: aanhalingsteken sluiten toegevoegd: ‘in de plaats
			 stelt.’’ 
		  p. 77: aanhalingsteken sluiten toegevoegd na vraag 23 
		  p. 190-192: de voetnoot op deze pagina's is in de lopende tekst geplaatst. Hierdoor is p. 191 komen te vervallen. 
		  p. 150: drie maal, bij ‘beursien’, ‘eultien’
			 en nogmaals ‘beursien’, staat boven de ‘eu’ een boogje.
			 Deze is komen te vervallen in deze gedigitaliseerde versie 
		  p. 232: aanhalingstekens vervangen door respectievelijk:
			 ‘haili-dêduts,’ en ‘gij (beiden)
			 heel-det,’. Daarom komt deze regel twee maal onder elkaar
		    voor.
	     p. 234: in het origineel komt de letter s met een daarboven geplaatste letter c voor. In de digitale versie kan dit niet op die manier weergegeven worden. De bovengeplaatste letter is in superscript achter de andere geplaatst.
		  p. 295: In ‘Dien name van Ihm Criste,’ staat
			 oorspronkelijk een streepje boven de m van Ihm. 
		  p. 306: komma veranderd in aanhalingsteken openen: ‘,die eerst
			 komt,’ wordt ‘‘die eerst komt,’ (twee maal) 
		  p. 307: idem 
		  p. 307: komma veranderd in aanhalingsteken openen (twee maal):
			 ‘,maant’’ wordt ‘‘maant’’ en
			 ‘,maalt’’ wordt ‘‘maalt’’ 
		  p. 318: ‘gegrond moge zijn.’ veranderd in ‘gegrond
			 mogen zijn,’ 
		   
		  Bij de omzetting van het oorspronkelijke tekstverwerkingsbestand
			 naar deze publicatie in de dbnl is een aantal delen van de tekst niet
			 overgenomen. Hieronder volgen de tekstgedeelten die wel in het origineel
			 voorkomen, maar hier uit de lopende tekst zijn weggelaten.
		  Ook de blanco pagina's (p. IV, 82) zijn niet opgenomen in de lopende tekst. 
		   
		  [pagina III] 
		  DE TAALGIDS.
	     
		  [pagina V] 
		  DE TAALGIDS. 
		  TIJDSCHRIFT TOT UITBREIDING VAN DE KENNIS DER NEDERLANDSCHE TAAL,
			 ONDER REDACTIE 
		  van 
		  Dr. A. DE JAGER en Dr. L.A. TE WINKEL. 
		   
		  DERDE JAARGANG. 
		   
		  UTRECHT, 
		  C. VAN DER POST Jr. 
		  1861.
	     
		  [pagina VI] 
		  R. UNIV. BIBLIOTHEEK LEIDEN 
		  Gedrukt bij Gieben & Dumont.
	     
		  [pagina VII] 
		  INHOUD. 
		   
		  	Blz.
L.A. te Winkel,
				  Antwoord aan Prof. W.G. Brill op zijnen brief over de definitie van
				  het werkwoord	l
L.A. te Winkel, Nog iets over
				  het begrip van het werkwoord	26
P.J.
				  Harrebomée, Tiental Nederlandsche
				  Spreekwoorden	40
Prof. J. van Vloten. De
				  infinitieven op yen	57
Prof. J. van
				  Vloten, Aan Prof. S.
				  Vissering	60
J.H. v. Dale,
				  Taalsnippers	63
L.A. te Winkel, Over de
				  spelling van eenige woorden.
Druisen of
				  druischen	65
Zutfen of Zutphen.
				  Stootig of Stooterig. Droomig of
				  Droomerig	69
Hoofdletters	70
J.A.
				  van Dijk, Iets over de verbuiging	71
J.A. van
				  Dijk, Zamen of Samen	77
A. de
				  Jager, De Nederlandsche taal, voor den zang niet
				  ongeschikt	81
L.A. te Winkel, Gedachten over
				  Stijl en Stijlleer	105
 L.A. te Winkel,
				  Onderwerpen uit de theorie der Logische
				  Analyse	119
T.H. Buser, Overijselsch
				  taaleigeu	134
R., Nog iets over eene bepaling
				  van het
				  werkwoord	181
Bladvulling.	192
Prof.
				  M. de Vries, Quekenoot	193
G.L.
				  van den Helm, Etymologische onderzoekingen. Nalezing op D. II, bl.
				  253 vgg	203
L.A. te Winkel, Over
				  Etymologische Definities	210
L.A. te Winkel,
				  Kuk, Kukken,
				  Kukkelen	233
Vragen	236
A.
				  de Jager, Antwoord op vraag 26	238
 
		  [pagina VIII] 
		   
		  J.H. v. Dale,
				  Screien	240
L.A. te Winkel, De
				  afleiding van het woord
				  Tegenwoordig	241
J.H. v. Dale,
				  Aardsch- of Aardsgezind?	242
L.A. te
				  Winkel, De afleiding van het woord
				  Verwaarloozen	243
W.G. Brill, Over het
				  beginsel bij de onderscheiding der woordsoorten in acht te
				  nemen	257
A. de Jager, Over de werkwoorden
				  beenen en verbeenen	269
Bijdrage tot de
				  kennis van den Frieschen, voornamelijk Bildtschen,
				  tongval	279
D. van Kalken, Voorbeelden van een
				  verouderde vervoeging der thans in gebruik zijnde
				  werkwoorden	286
J.H. van Dale, Willox. -
				  Ric	303
J. Beckering Vinckers, Die eerst
				  komt, eerst maalt of maant?	306
L.A. te Winkel,
				  Iets over de adjectieven die met ge
				  beginnen	316
Bladvulling	320
Zaakregister	321
Woordregister	324
Boekaankondigingen.	
J.A.
				  van Dijk, Nederlandsche Spraakleer, door Dr. W.G.
				  Brill	244
J.A. van Dijk, Zinsontleding,
				  door G.A. Vorsterman van Oijen	255
 
		   
		  DRUKFOUT. 
		  Bl. 255, reg. 9 v. o. staat Vosterman, lees:
			 Vosterman. 
		   
	   
	    
		   
			 2001 dbnl 
			  
		   
		  _taa001taal03_01 
	   
	    
		  Dr. A. de Jager en Dr. L.A. te Winkel (red.), De Taalgids,
			 Tijdschrift tot uitbreiding van de kennis der Nederlandsche taal, Derde
			 jaargang. C. van der Post Jr., Utrecht 1861. 
		   
	   
	  
	  
		DBNL-TEI 1 
	  
	  
		 
		  2001-08-29 
		   
			 JW 
		   
		  afwerking tekstbestand 
		
	    
		  2001-08-29 
		   
			 JW 
		   
		  colofon toegevoegd 
	   
	    
		  2009-04-21 
		   
			 VH 
		   
		  bestand verbeterd volgens richtlijnen april 2009 
		
	  
   
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Dr. A. de Jager en Dr. L.A. te Winkel (red.), De Taalgids, Tijdschrift tot uitbreiding van de kennis der Nederlandsche taal, Derde jaargang. C. van der Post Jr., Utrecht 1861.
 
Zie: https://www.dbnl.org/tekst/_taa001taal03_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 




	 
		
		  
{==1==} {>>pagina-aanduiding<<}
 
		   
			  
			  
			 Antwoord aan prof. W. G. Brill op zijnen brief over de
				definitie van het werkwoord.
 
			 Hooggeleerde Heer, 
Hooggeachte Vriend 
			  
			 Uw brief in het vorige nummer van ‘de Taalgids (Jaarg. II,
				blz. 245 en vlg.)’ heeft mij een oogenblik in verlegenheid gebragt, daar
				hij mij noodzaakte te kiezen tusschen den schijn van eigenzinnigheid en
				betweterij en het verloochenen van hetgeen ik nog altoos meen voor waar en
				deugdelijk te moeten houden. Niet minder toch dan gij heb ik een afkeer van de
				even kinderachtige als verderfelijke zucht om altijd gelijk te hebben, en zou
				veel willen doen en laten om dien schijn te vermijden; doch aan de andere zijde
				zou ik ook niet gaarne voor iemand willen onderdoen in ijver voor de waarheid
				en voor de wetenschap, waaraan ik mij heb gewijd. Gij zult daarom wel willen
				gelooven, dat ik niet lang heb geweifeld, dat mijn besluit spoedig genomen was;
				en gij zult vermoeden, welke de uitslag van mijn wikken en wegen geweest is. Ik
				zou mij zelven een geheel onwaardig beoefenaar der wetenschap rekenen, indien
				ik aan de vrees van miskend te zullen worden mijne overtuiging een oogenblik
				prijs gaf. Zoo doende zou ik niet alleen haar te kort doen, maar ook u
				beleedigen, die de waarheid steeds hooger hebt geacht dan uw eigen roem, en die
				het in mij reeds misprijst, dat ik uwen naam niet heb genoemd, toen ik tegen
				een gevoelen van u opkwam. Gij zult het dan ook niet vreemd vinden, noch aan
				onedele drijfveeren toeschrijven, wanneer
{==2==} {>>pagina-aanduiding<<}
ik verklaar, dat ik niet
				overtuigd, maar veeleer in mijn gevoelen versterkt ben, en u beleefdelijk
				verzoek mijne tegenbedenkingen insgelijks in overweging te nemen. 
			 Ik heb mij op heel wat punten te verdedigen. Het eerste is wel
				niet van wetenschappelijk belang, doch ik meen het niet met stilzwijgen te
				moeten voorbijgaan. Gij keurt het af, dat ik bij het bestrijden uwer definitie
				van het werkwoord uwen naam heb verzwegen, omdat zulks den schijn geeft, dat ik
				vreesde u te kwetsen. Ik kan dit niet ontkennen, doch geef u de verzekering,
				dat die vrees bij mij niet heeft bestaan; ik kende uwe loyale denkwijze sedert
				jaren, en zou u genoemd hebben, indien ik alleen met u had te doen gehad. Het
				kwam mij echter ongepast voor te uwen opzigte eene uitzondering te maken,
				terwijl ik een aantal andere schrijvers ongenoemd liet. Ik vreesde namelijk,
				dat het mij niet alleen aan den noodigen tijd, maar ook aan den noodigen lust
				ontbreken zou om allen te woord te staan, die misschien hunne eigene eer of die
				van eenen vriend of leermeester gekrenkt zouden achten. Niet iedereen toch
				denkt even ridderlijk als gij. Er zijn er, die volstrekt niet verlangen
				‘van dwalingen verlost te worden,’ maar die haar zoo lief hebben,
				dat zij ze met hand en tand trachten vast te houden, al staat het gezond
				verstand daarbij ook op het spel. Waar zou dat heen moeten, indien ik openlijk
				wakker maakte allen, die nu blijven slapen of tevreden zijn, dat zij zich het
				voorkomen van slapenden kunnen geven, maar die, met name genoemd, zich zedelijk
				verpligt zouden rekenen om voor zich zelven of de hunnen op te komen. Doch
				genoeg hiervan, gaan wij over tot hetgeen, waarom het u en mij alleen te doen
				is. 
			  
			 Het tweede punt, waarover ik mij moet verantwoorden, is de
				stilzwijgende onderstelling, dat het werkwoord op dezelfde wijze behoort
				behandeld te worden als al de overige soorten van woorden, inzonderheid het
				zelfstandig en bijvoegelijk naamwoord; terwijl gij van meening zijt, dat
				‘zijne definitie
{==3==} {>>pagina-aanduiding<<}
noodwendig aan een ander beginsel moet
				ontleend zijn dan die van alle andere woorden.’ - Ik moet bekennen, dat
				ik dat argument niet had verwacht, dat de gedachte aan de mogelijkheid van zulk
				een beweren niet bij mij was opgerezen, en dat ik ook nu nog, na alles wel
				overwogen te hebben, de geoorloofdheid, laat staan de noodzakelijkheid, niet
				inzie. Ik meende, dat eene definitie het wezen van het definitum moest opgeven,
				welk wezen van zelf het kenmerk inhoudt, dat het definitum van alle
				gelijksoortige zaken onderscheidt. Daaruit volgde onmiddellijk, dat de
				gezamenlijke definities van alle gelijksoortige dingen eene soortverdeeling
				[divisio] uitmaken van het gansche geslacht, waarvan zij de soorten zijn. De
				drie definities van ongelijkzijdige, gelijkbeenige en gelijkzijdige driehoeken
				zijn b.v. zamengenomen eene verdeeling van het begrip of genus driehoek,
				want een driehoek moet noodwendig tot eene der drie genoemde soorten behooren.
				Evenzoo kwam het mij voor, dat al de bepalingen der zoogenoemde rededeelen te
				zamen de soortverdeeling van het begrip woord behoorden op te geven. Had
				ik mij hierin niet bedrogen, dan moesten zij als zoodanig onder het ressort der
				logische divisie vallen en dus ook onderworpen zijn aan al de wetten en
				voorschriften, die de Logica op goede gronden voor de divisio geeft. Ik rekende
				het daarom noodzakelijk, dat één en dezelfde verdeelingsgrond
				[unum et idem fundamentum divisionis] voor alle definities van rededeelen werd
				aangenomen, hetzij dan het gebruik in de rede, hetzij hunne beteekenis op zich
				zelve, hetzij hunne etymologie, hetzij iets anders. Ik meende, dat iedereen het
				reeds zou afkeuren, indien men b.v. zeide: een gelijkzijdige driehoek is een
				driehoek met gelijke hoeken, in plaats van: met gelijke zijden,
				omdat in de beide andere definities de zijden, en niet de hoeken als het
				onderscheidende kenmerk zijn aangenomen. In dit voorbeeld zijn de uitkomsten
				nog dezelfde: een driehoek, die gelijke hoeken heeft, heeft ook gelijke zijden,
				en toch zal wel niemand de verdediging dezer definitie op zich willen nemen.
				Ieder gevoelt immers, dat zij
{==4==} {>>pagina-aanduiding<<}
bij de andere niet past, dat er eene
				scheeve gedachte in ligt, dat het verstand onaangenaam aangedaan wordt, dewijl
				het noodeloos eenen sprong moet doen, waartoe niet iedereen in staat is, omdat
				niet iedereen inziet, dat de gelijkheid der hoeken met de gelijkheid der zijden
				noodwendig gepaard gaat. In de meeste gevallen echter zullen de uitkomsten bij
				verwisseling van het fundamentum divisionis niet meer dezelfde zijn. Doch gij
				zijt veel te scherp denker en in al die zaken te goed te huis, dan dat ik
				noodig zou hebben u het nut en de noodzakelijkheid van het opvolgen van den
				bedoelden regel der soortverdeeling te betoogen. Gij zult buitendien zeggen,
				dat hij op uw geval niet van toepassing is, dewijl gij de werkwoorden als eene
				geheel eigenaardige soort van woorden beschouwt, die met geene andere
				rededeelen te vergelijken zijn. Ik moet bekennen, dat ik u verkeerd had
				begrepen en meende, dat gij bij uwe definitie: ‘Het werkwoord is het
				woord, hetwelk datgene uitdrukt, wat de spreker aangaande eenig voorwerp
				denkt,’ aan het praedicaat had gedacht. Ik rekende, dat gij hadt willen
				zeggen: Het werkwoord is dat woord, hetwelk uitsluitend bestemd is om het
				gezegde van den zin uit te maken; het woord, dat uitdrukt, wat de spreker van
				het onderwerp denkt. Die meening was een noodwendig gevolg van mijne
				opvatting van de Grammatica, die mijns inziens de verklaring moet zijn van den
				tegenwoordigen toestand der taal, en die de verschijnselen, welke wij dagelijks
				op haar gebied waarnemen, tot een klaar bewustzijn moet brengen. Al had ik ook
				kunnen vermoeden, dat gij het oog had op die stammen, die, als baar, drank,
				band, val, knip, boog, klep, spin, onmiddellijk uit wortels ontsproten
				zijn, de woorden in uwe definitie: ‘hetgeen de spreker aangaande eenig
				voorwerp denkt,’ zouden voor mij reden genoeg zijn geweest om dat
				denkbeeld te laten varen. De woorden ‘de spreker’ bepalen
				ons immers bij het tegenwoordige oogenblik, en weerhouden ons te denken aan het
				sedert eeuwen vervlogen tijdperk der woordvorming. Het is toch niet de spreker
				van heden en gisteren,
{==5==} {>>pagina-aanduiding<<}
die de woorden vlieg, baar, berrie, trap,
				stoel enz. nog dagelijks maakt; ze zijn lang vóór hem door
				anderen gemaakt, en hij gebruikt in den regel slechts hetgeen hij in gereedheid
				vindt. Het behoort immers tot de uitzonderingen, dat iemand thans nog een nieuw
				woord vormt; en geschiedt het, dan zijn het niet alleen werkwoorden, die de
				stof leveren, ook zelftandige en bijvoegelijke naamwoorden, gelijk in
				schaduwbeeld, stoomboot, spoorweg, roodhuid en dergelijke betrekkelijk
				jonge woorden. Ge zult dus wel erkennen, dat mijne misvatting verschoonlijk en
				zelfs vrij natuurlijk was. Uwe woorden noodzaakten mij om zoo te denken.
				Intusschen gij hadt werkelijk anders gedacht; gij hadt het oog niet op het
				tegenwoordige, maar op het sinds lang verledene, niet op het gebruik, dat wij
				thans ieder oogenblik in ons spreken van de werkwoorden maken, maar op hunne
				naauwe betrekking tot de uitdrukkingen, waarmede de eerste menschen hunne
				gedachten te kennen gaven. Dit meen ik althans te moeten opmaken uit de
				volgende woorden in uwen brief: ‘Baar, berrie, heet aldus naar
				beren, dragen. Alzoo sprak hij, aan wien wij dien naam te danken
				hebben, aangaanden dat voorwerp de gedachte uit: het draagt. - In
				dat voorbeeld, ontleend aan het woord baar (berrie) zagen wij de
				uitdrukking der gedachte: draagt, in een blooten naam van het voorwerp
				overgaan, en daarmede haar eerste eigenlijke wezen verliezen. Dat eigenaardig
				karakter nu des woords, waardoor het de uitdrukking der op het oogenblik zelf
				geboren gedachte is, bewaart in de rede alleen het werkwoord. Alzoo
				staat het werkwoord, als zoodanig, tegen alle andere woorden over, en zijne
				definitie moet derhalve noodwendig aan een ander beginsel ontleend zijn dan die
				van alle andere woorden. Daarom, in plaats van mij bij mijne definitie van het
				werkwoord, zoo als gij zegt aan eene grove inconsequentie schuldig te maken,
				zou ik gezondigd hebben tegen de stelling, die gij met zooveel kracht en
				levendigheid verdedigt, en verraden hebben, dat ik ze in haren aard en gevolgen
				niet genoegzaam doorgrondde.
			   
{==6==} {>>pagina-aanduiding<<}

			   Aan elke voorstelling toch moet
				eene gedachte, aan den naam het eigenlijke woord ten
				grondslag liggen, en dit woord kan zelf niet verloren gegaan zijn: integendeel
				het maakt het eigenlijk levende bestanddeel van elken zin uit, en wij treffen
				het in het werkwoord aan.’ Bedrieg ik mij niet weder geheel en al, dan
				neemt gij ‘woord’ in de beteekenis, waarin Heyse in zijn
				System der Sprachwissenschaft en Steinthal in zijne
				Grammatik, Logik und Psychologie het woord Wurzel (wortel)
				gebezigd hebben, namelijk voor de oorspronkelijke uitdrukking eener gedachte in
				de allereerste kindsheid van het menschelijk geslacht. Hetzelfde schijnt men te
				moeten besluiten uit § 1 uwer Nederl. Spraakl. voor inrichtingen van
				Hooger Onderwijs, waar men leest: ‘Het woord, dat de gedachte des
				sprekers aangaande eenig voorwerp uitdrukt, alzoo het eigenlijke woord
				(̔Ρῆμα, verbum), heet werkwoord. Het woord, als
				naam van het voorwerp der gedachte gebezigd, heet naamwoord
				(Ὄνομα, nomen).’ Ofschoon gij zegt,
				dat ‘het eigenlijke woord’ ‘werkwoord heet,’ en
				dus wortels en werkwoorden voor identiek schijnt te houden, zoo
				meen ik echter te moeten denken, dat door die woorden uwe ware meening niet
				wordt uitgedrukt. Immers een echt werkwoord kan niet tegelijk ‘de
				naam van een voorwerp’ zijn, en bovendien zegt gij, dat het
				‘woord’ of ‘de uitdrukking der gedachte’ in een blooten
				naam van een voorwerp overgaande ‘daarmede haar eerste
				eigenlijke wezen verliest.’ Vervolgens heet het: ‘Dat
				eigenaardig karakter des woords, waardoor het de uitdrukking der op het
				oogenblik zelf geboren gedachte is, bewaart in de rede alleen het
				werkwoord;’ daar nu ‘bewaren’ iets anders is dan
				zijn, zoo schijnt daaruit te volgen, dat gij het werkwoord te recht voor
				iets anders houdt dan het ‘woord’ of den wortel, namelijk voor een
				afleidsel van den wortel, even goed als het zelfstandig naamwoord. Ik
				meen derhalve vrij zeker te gaan, indien ik u de drie volgende stellingen
			   toeschrijf:
		    
			 1.De allereerste uitdrukkingen der gedachten, de primitieve
				‘woorden’ of wortels, drukten de gedachten in haar
			   
{==7==} {>>pagina-aanduiding<<}

			   geheel uit; zij waren derhalve noch naamwoorden, noch werkwoorden, daar deze ieder
				slechts een deel eener gedachte vertegenwoordigen.
 
			 2.De zoogenoemde stamwoorden, de oorspronkelijke werkwoorden en
				naamwoorden, zijn onmiddellijk van die bedoelde ‘woorden’ of
				wortels gevormd of afgeleid.

			 3.‘De werkwoorden bewaren alleen het eigenaardig karakter
				des woords, waardoor het de uitdrukking der op het oogenblik zelf geboren
				gedachte is,’ ‘het staat als zoodanig tegen alle andere woorden
				over, en zijne definitie moet derhalve noodwendig aan een ander beginsel
			   ontleend zijn, dan die van alle andere woorden.’
		      

			 Met de twee eerste stellingen ben ik het volkomen eens; het
				ontstaan der taal kan bij geene mogelijkheid op eene andere wijze hebben plaats
				gehad, dan in die stellingen geleerd wordt. Tegen de derde stelling en de
				daaruit getrokken conclusie echter meen ik te moeten opkomen.
				Vóór ik de redenen opgeef, om welke ik mij met het een en ander
				niet kan vereenigen, moet ik u verlof vragen om, ten behoeve van die lezers van
				dit tijdschrift, die zich misschien nooit in dergelijke onderzoekingen verdiept
				hebben, de waarheid der twee eerste stellingen te betoogen. 
			 Bij een weinig nadenken over den allereersten toestand van het
				menschelijk geslacht, toen de taal zich uit geringe beginselen begon te
				ontwikkelen, wordt het klaar en duidelijk, dat het eerste spreken niets anders
				kan geweest zijn dan een ontlasten der ziel van de spanning, in haar te weeg
				gebragt door het aanschouwen der omringende dingen of door het gevoel van
				behoeften. De eerste spraakgeluiden betroffen derhalve òf aanschouwingen
				òf begeerten. Daar nu het ontleden van aanschouwingen en begeerten, dat
				wil zeggen, het onderscheiden der bijzondere daarin voorkomende deelen, eerst
				dan behoorlijk kan geschieden, wanneer voor ieder deel een afzonderlijk woord
				bestaat, en zulke woorden aanvankelijk natuurlijk nog niet bestonden, zoo volgt
				noodwendig, dat de eerste ‘woorden’ of spraakgeluiden, thans
				wortels genoemd,
{==8==} {>>pagina-aanduiding<<}
uitdrukkingen waren van geheele, onopgeloste
				gedachten, waarin de drie hoofdbestanddeelen, het onderwerp, het gezegde en de
				koppeling nog niet duidelijk onderscheiden gedacht werden. Die eerste wortels
				kwamen dus in beteekenis overeen met onze tusschenwerpsels en
				vocatieven, wier beteekenis door de volgende voorbeelden verduidelijkt
				kan worden. Wanneer iemand ons iets verrassends verhaalt, zeggen wij: Ei,
				ei!; of wanneer wij iemand iets verzoeken: Ei, doe het maar. Het is
				dan klaar, dat in ei, ei of ei eene gansche gedachte ligt
				opgesloten, die evenwel niet heel duidelijk gedacht is, en daarom meestal op
				verschillende wijzen bepaalder kan uitgedrukt worden. In het eerste geval zal
				ei, ei of ei zoo veel beteekenen als: Dat verwondert mij,
				of: Dat had ik niet gedacht, of: Dat doet mij genoegen; in het
				tweede: Wees zoo goed, of: Ik bid u, of iets dergelijks. Evenzeer
				zijn vocatieven uitdrukkingen van geheele gedachten. Wat ligt er b.v. niet in
				de woorden van een vader, die veel verdriet heeft over het gedrag van zijnen
				zoon, wanneer hij met bewogen stem tot dezen niets anders zegt dan: Frits,
				Frits! Geheel iets anders beteekent de.uitroep: Frits! als hij zijn
				zoon op een dreigend gevaar opmerkzaam wil maken, of wanneer hij hem iets
				verbiedt. Dat de eerste woorden uitdrukkingen van geheele, onopgeloste
				gedachten moeten geweest zijn, blijkt nog dagelijks uit het leeren spreken van
				kinderen. Niet lang geleden heb ik dit bij een jong kind waargenomen, hetwelk
				zich in dat merkwaardig tijdperk des levens bevond. Wanneer de kindermeid het
				op den arm nam, om er mede in de buitenlucht te gaan wandelen, had men het
				dag = goeden dag toegeroepen, met dit gevolg, dat het woord
				dag voor het kind de uitdrukking was geworden voor een aantal gedachten,
				die op uitgaan en wandelen betrekking hadden. Verlangde het b.v. opgenomen en
				naar buiten gedragen te worden, dan riep het op min of meer verzoekenden toon:
				Dag = Ik wil of verlang naar buiten. Voldeed men aan die
				begeerte, dan riep het, aan de deur gekomen, met kennelijke blijdschap:
				Dag = Ik ga uit, of Ik ben blijde, dat
{==9==} {>>pagina-aanduiding<<}
ik
				uitga. Als het te huis kwam, antwoordde het op de vraag: Waar ben je
				geweest? al wederom: Dag = Ik ben uit geweest. Had het zijn
				vader met hoed en wandelstok de deur zien uitgaan, en vroeg men dan: Waar is
				Pa? al weder klonk het: Dag = Vader is uit. Het woord
				dag was derhalve voor dat kind niet, gelijk voor ons, de uitdrukking
				eener bepaalde voorstelling, maar van een aantal volledige gedachten, die alle
				ééne voorstelling gemeen hadden, maar wier eigenlijke beteekenis
				van de omstandigheden afhing. Eerst later en allengs greep de oplossing of
				ontleding der gedachten in subject en praedicaat plaats, en werd het: Keesje
				dag, Pa dag. De menschelijke natuur is onveranderlijk: wat wij thans
				dagelijks bij jonge kinderen waarnemen, moet ook geschied zijn met het
				menschdom in zijne kindsheid; met dit onderscheid alleen, dat een kind klanken
				naspreekt, die het van ouderen hoort, terwijl de jeugdige mensch die klanken
				zelf moest scheppen. 
			 Onze beschouwingen geven aanleiding tot twee opmerkingen: 1. de
				primitieve woorden of wortels zijn geene eigenlijke woorden,
				geene uitdrukkingen van voorstellingen, maar zinnen,
				uitdrukkingen van gedachten; en 2. een wortel heeft niet altijd dezelfde
				beteekenis, de omstandigheden moeten die beteekenis verklaren. Deze laatste
				opmerking is vooral van belang, dewijl zij alleen ons in de mogelijkheid stelt
				om in te zien, hoe wortels in woorden, in substantiva, verba enz.
				veranderd zijn. Keeren wij nog eens tot het kind van zooeven terug. Het zag en
				hoorde een hond blaffen, en dit heette: Wafwaf = Dat ding of
				Dat dier blaft; maar toen de hond onverwacht naderde, riep het kind
				angstig ook: Wafwaf = De hond komt bij mij, of Ik ben bang
				voor den hond. Later, toen het subject en praedicaat begon te scheiden,
				heette het, wanneer men den hond uitliet, Wafwaf dag. Hier had
				Wafwaf de waarde van een substantief gekregen; maar toen zijn vader het
				blaffen van den hond nabootste, was het: Papa wafwaf, waarin
				wafwaf als verbum voorkwam. Hier zien wij dus een wortel beurtelings de
				waarde van een substantief en van
			   
{==10==} {>>pagina-aanduiding<<}

			   een verbum aannemen en daarmede
				zijne ware wortelnatuur verliezen. Kan het bij de taal wording anders toegegaan
				zijn dan bij het leeren spreken van dat kind? Intusschen vergete men niet, dat
				het verschillend gebruik der wortels hunne verandering in substantiva en verba
				niet geheel volbragt. De onderscheiding was eerst toen blijvend gevestigd, toen
				zij, als substantiva gebezigd, casusuitgangen, en, als verba gebruikt,
				persoonsuitgangen hadden aangenomen. 
				Steinthal's grondstelling: quod non est in
				sono, non est in sensu, is volkomen waar; daarom is volgens deskundigen in
				de zoogenoemde niet flecteerende talen, d. i. in dezulke wier woorden in het
				geheel geene verandering ondergaan, de scheiding nog heden ten dage niet geheel
				voleindigd. Wij hebben hier echter met Indo-Germaansche talen te doen, waarin
				het verbum zich zoo onmiskenbaar van het substantivum onderscheidt, dat geene
				verwarring of onzekerheid mogelijk is. 
			 Wat de bespiegeling a priori leert, vindt men in de taal a
				posteriori bevestigd. De wortel, waaruit baar en berrie gesproten
				zijn, luidde bar. Dat die wortel werkelijk bestaan heeft, blijkt niet
				slechts uit het praeteritum, den verleden tijd, van het verouderde werkwoord
				beren, bar, baren, geboren (dragen), maar ook uit het Sanskrit, waarin
				bhri dragen beteekent. Daar nu de klinker ri altijd eene
				verminking of misschien juister gezegd, een overblijfsel van de lettergreep
				ar is, zoo is de Sanskr. wortel eigenlijk bhar, welke volkomen
				aan het Lat. fer en het Griek. φερ, stammen van
				ferre en φερέιν (dragen) beantwoordt.
				Die wortel bar, bhar, fer of φερ kan, gelijk wij gezien
				hebben, alleen de uitdrukking van gansche gedachten geweest zijn; b.v. ik,
				gij, hij, zij, dat dier of voorwerp, of die persoon draagt;
				wij of zij dragen; of: laat mij of hij dragen; of:
				ik wil gedragen worden enz. enz. Zoo lang de wortel eene geheele
				gedachte uitdrukte, was hij noch substantivum noch verbum; maar terstond bij
				den overgang in een van beide, greep met de verandering van de beteekenis ook
				eene verandering in den vorm plaats. Het substantivum ontving b.v. in het Ohd.
				eene a, die de vrouwelijke substantieven
			   
{==11==} {>>pagina-aanduiding<<}

			   kenmerkt, en luidde
				niet meer bar, maar bara; terwijl het verbum niet slechts de
				persoonsuitgangen aannam, maar tegelijk de a in de ligtere i en
				e veranderde: bira of beru, biris, birit, biram of
				berames enz. - Nog een voorbeeld. De wortel band, Sanskr.
				bandh, veranderde door aanhechting van verschillende achtervoegsels in
				de substantiva bandhas (band), bandhanam (verbinding),
				bandhus (bloedverwant, vriend, d. i. verbondene), en onderging als
				verbum geene geringere wijziging, daar hij zelfs de n uitstiet:
				badhnâmi, badhnâsi, badnâti, badhnîmas,
				badhnîtha, badhnanti. De Germanen hebben met hun wortel band
				op dezelfde wijze gehandeld en er ook achtervoegsels aangehecht. Het Goth.
				bandi is een band of boei, bandja een gebondene, een gevangene.
				Het uit band ontstane verbum verandert in het praesens den wortelklinker
				in i: binda, bindis, bindith, bindam, bindith, bindand. De substantiva
				zijn derhalve niet gevormd van de verba, die dan eerst den
				wortelvorm weder hadden moeten aannemen, maar onmiddellijk uit den wortel,
				waarvan ook het verbum zelf eene afleiding is. Beide zijn derhalve te gelijker
				tijd ontstaan, het eene niet vroeger dan het andere. Het verbum is niet ouder
				dan het substantivum, noch dit ouder dan het eerste; beide zijn gelijktijdige
				vertakkingen van éénen stam. Deze leer is wel is waar in strijd
				met het lang geheerscht hebbende gevoelen, dat werkwoorden de eerste
				‘woorden’ of wortels zouden geweest zijn; doch dit gevoelen, dat
				meer stilzwijgend aangenomen, dan wel uitdrukkelijk geleerd was, kan den toets
				der critiek niet doorstaan, maar blijkt bij nader onderzoek, gelijk wij gezien
				hebben, volstrekt ondenkbaar te zijn. Hoe zou men er ook toe hebben kunnen
				komen om in de eerste plaats en uitsluitend datgene te benoemen, hetwelk men
				iemand of iets zag doen, en niet de aanschouwing in haar geheel, niet de
				totaliteit van hetgeen men waarnam, om eenen naam te vinden voor eene
				voorstelling, die het gevolg eener abstractie is, waarbij het doen of werken
				van iemand of iets van dien persoon of dat ding wordt gescheiden? Tot het
				abstraheeren wordt een zekere
{==12==} {>>pagina-aanduiding<<}
trap van ontwikkeling vereischt, dien
				de geest eerst langzamerhand en juist alleen door middel van de taal bereikt.
				De eerste kennis verkrijgt men door aanschouwen, en in eene aanschouwing komen
				werker en werking als eene ongedeelde eenheid voor. De wortels of primitieve
				woorden kunnen niets anders geweest zijn dan uitdrukkingen van zulke concrete
				en totale aanschouwingen, die zoowel den werker als de werking insluiten. Er
				kan geen werkwoord hebben bestaan, zonder dat er tegelijk eene benaming voor
				het subject bestond, dat is: zonder nomen of pronomen substantivum. Deze kunnen
				omgekeerd even weinig zonder verbum bestaan hebben; het bloote noemen of
				aanduiden van iets beteekent immers niets, heeft volstrekt geenen zin. 
			 Na deze uitweiding, waarvoor ik, geachte Vriend, nogmaals
				verschooning vraag, keer ik terug tot u en uwe derde stelling: ‘De
				werkwoorden bewaren alleen het eigenaardig karakter des “woords”
				[des wortels], waardoor het de uitdrukking der op het oogenblik zelf geboren
				gedachte is.’ Maar waarin bestaat dan het eigenaardig karakter des
				wortels? Immers hierin, dat hij de uitdrukking eener gansche gedachte is, die,
				opgelost zijnde, uit drie elementen bestaat: uit een subject, d.
				i. de voorstelling van eene zelfstandigheid; uit een praedicaat,
				d. i. meestal de voorstelling eener werking; en uit eene bijzondere werking van
				den geest, waardoor deze het subject en het praedicaat verbindt of scheidt,
				de koppeling. Welke dezer drie elementen nu liggen er in het
				werkwoord, b.v. in beren (dragen)? Twee of één, al naar
				gelang men het werkwoord beschouwt. Twee: het praedicaat en de
				koppeling, indien men den infinitivus en de participia niet tot het
				werkwoord rekent; want het verbogen werkwoord, het zoogenoemde verbum finitum,
				b.v. [ik] draag, [hij] droeg, [wij]
				hebben gedragen, [zij] zullen dragen, bevat èn
				het praedicaat èn eene aanduiding van de koppeling. Ziet
				men echter de deelwoorden, dragende en gedragen, ook voor vormen
				van het werkwoord aan - gelijk m. i. behoort te geschieden - dan maakt de
				aanduiding der koppeling geen
{==13==} {>>pagina-aanduiding<<}
deel van het eigenlijke wezen
				des werkwoords uit, en dan bevat het werkwoord slechts één
				bestanddeel van den wortel, namelijk het praedicaat. - En hoeyeel van
				die elementen bevat nu wel het substantief? De abstracte substantieven, als
				loop, val, deugd, magt enz., slechts één, daar hunne
				beteekenis blijkbaar daarin bestaat, dat zij de praedicaatsbegrippen loopen,
				vallen, deugen en mogen (d. i. kunnen) als op zich zelve bestaande
				dingen voorstellen. Maar de concrete substantieven, de namen van voorwerpen,
				dus die soort, waarvan bij u sprake is, bevatten kennelijk al de drie elementen
				van den wortel. Eene baar toch is niet het dragen alleen, het is
				iets, een subject, waarvan men denkt, dat het draag-t. Het
				substantief besluit derhalve, etymologisch beschouwd, in zich èn eene
				voorstelling van een subject, dat iets pleegt te doen, èn de
				voorstelling van dat doen, èn de verbinding van beide: de
				koppeling. Het komt mij derhalve voor, dat die substantiva, die gij
				bedoelt, het eigenaardig karakter van het ‘woord’ of den wortel,
				veel beter bewaren dan de verba. De eerste bevatten de drie elementen, de
				laatste op het allerbest genomen en volgens uw beweren slechts twee, maar
				eigenlijk, zooals ik hoop aan te toonen, maar één. Men kan dus
				bezwaarlijk zeggen, dat ‘het verbum alleen het eigenaardig karakter des
				wortels bewaart.’ - Maar wat meer zegt, uit het behandelde is duidelijk
				gebleken, dat uwe definitie: ‘Het werkwoord is het woord, hetwelk dat,
				wat de spreker aangaande eenig voorwerp denkt, tot inhoud heeft,’
				eigenlijk het substantivum, en niet het verbum
				betreft. Is het namelijk wel waarschijnlijk, dat een naamgever zoo onnoozel
				was, dat hij de personen of voorwerpen, aan welke hij namen gaf, voor bloote
				werkingen, voor onzelfstandigheden zal hebben aangezien? Hij, die zekeren
				persoon raad, zeker dier wolf, zeker voorwerp baar noemde,
				oordeelde zeker wel niet, dat die persoon, dat dier en dat voorwerp louter
				werkingen waren, maar zelfstandigheden, die
				werken. De werkwoorden raden, ried, geraden; wilwan, walw,
				wulwum, wulwans; en beren, bar, baren, geboren, beteekenen
				slechts
{==14==} {>>pagina-aanduiding<<}
raadgeven, verscheuren en
				dragen; maar een raad, is een persoon, die in
				zekere omstandigheden raadgeeft, een wolf een
				dier, dat bij gelegenheid verscheurt; een baar
				een ding, dat dient om te dragen. De substantiva
				derhalve, niet de verba, zijn de uitdrukkingen van hetgeen de naamgevers
				aangaande de voorwerpen dachten. 
			 Ik geloof derhalve, waarde Vriend, dat uwe definitie wat heel ver
				gezocht, en veel beter op eene andere soort van woorden dan op verba
				toepasselijk is. Dit zij echter daargelaten; er bestaan nog andere bezwaren,
				die niet minder moeilijk op te heffen zijn. Eene goede bepaling van het
				werkwoord zal wel de natuur van alle werkwoorden moeten ophelderen; en zijn er
				niet ontelbaar vele, die van uwe definitie geheel geen licht ontvangen? Zoudt
				gij inderdaad meenen, dat zij het wezen aantoonde van woorden, als
				uitdrinken, verdooven, bezwijken, bemoeilijken, verontschuldigen,
				ontbranden, ontwaken, insluimeren, timmeren, verstuiken, struikelen,
				vergewissen, verfoeijen, verafschuwen, verheerlijken, sneuvelen, betreffen,
				geeselen, lepelen, kegelen, pennen, stempelen, zegelen, lakken, openen,
				beitelen, hameren, vergeestelijken, schillen, doppen, kelen, pluizen? Zijn
				dat woorden, die uitdrukken, wat iemand bij het eerste naamgeven aangaande den
				eenen of anderen persoon, of het eene of andere voorwerp dacht? Indien uwe
				definitie aldus luidde: ‘Een werkwoord drukt uit, wat een spreker of
				schrijver aangaande zijn onderwerp denkt,’ dan zou het nog eenigzins
				gaan; maar gij wilt haar opgevat hebben als volgt: ‘Het werkwoord is het
				woord, dat uitdrukt, wat de eerste naamgever aangaande zijnen doopeling
				dacht,’ d. i. datgene, waarin hij zijn wezen stelde, wat hij als een zoo
				voornaam kenmerk beschouwde, dat hij er het voorwerp naar benoemde. Heeft dan
				ooit iemand den naam gedragen van vergis, ontwaak, ontvlugt, betref,
				vergewis, sneuvel, struikel, bezwijk, insluimer of ontwaak? of
				zouden de namen van de voorwerpen, die wij pen, hamer, beitel, lepel, schil,
				keel, dop en pluis noemen, gevormd zijn van de werkwoorden
				pennen, hameren, beitelen, lepelen,
{==15==} {>>pagina-aanduiding<<}
schillen, kelen,
				doppen? Deze woorden vallen dus even weinig binnen den omvang uwer
				definitie, maar zijn zij daarom minder echte werkwoorden, dan beren,
				vliegen en spinnen, waarmede de substantieven baar, vlieg en
				spin in etymologisch verband staan? Wanneer gij dat alles bedenkt,
				hooggeachte Vriend, reken ik dat gij uwe toestemming tot de herziening der
				bewuste definitie niet langer zult weigeren. 
			 In het waarschijnlijke geval blijft nog de vraag te beantwoorden
				over, hoe zij dan ingericht zou moeten worden. Bedrieg ik mij niet, dan is bij
				het verhandelde duidelijk genoeg gebleken, dat aan het werkwoord geene
				voorrechten boven het zelfstandig naamwoord en voornaamwoord toekomen; dat het
				niet kan hebben bestaan, vóór dat beide laatste of ten minste
				één van beide bestond, en dat het werkwoord en het zelfst. naamw.
				tegelijker tijd uit het ‘woord’ of den wortel zijn ontsproten.
				Hieruit volgt in de eerste plaats, dat de verba en substantiva
				gecoördineerd zijn, dat het eene niet aan het andere gesubordineerd is;
				waaruit dan wederom voortvloeit, dat ook hunne definities gecöordineerd,
				d. i. op denzelfden grondslag gebouwd, en niet de eene van de andere afgeleid
				behoort te wezen. Indien nu de bepaling van het substantief den vorm aangeeft
				van de voorstellingen, die men zich bij de substantieven maakt, dan behoort ook
				de bepaling van het werkwoord zulks te doen. Uwe definitie van het substantief
				luidt aldus: ‘Een zelfstandig naamwoord is een woord, hetwelk een
				voorwerp met name noemt,’ hetgeen, als men al het figuurlijke weglaat,
				hierop neerkomt: Een zelfst. naamw. is een woord, bij hetwelk men aan een
				voorwerp, d. i. aan eene zelfstandigheid, denkt. Onder die
				voorwerpen begrijpt gij, blijkens het vervolg, ook dingen, die,
				als wijsheid, deugd, val, ramp, geluk, geene eigenlijke voorwerpen of
				zelfstandigheden zijn, maar slechts als zoodanig gedacht worden. Gij hebt die
				definitie derhalve gebouwd op de beteekenis der substantieven; en
				wel op eene beteekenis, die niet alle substantieven werkelijk hebben, maar
				alleen de zulke, bij welke men zich eene zinnelijke voorstel-
			   
{==16==} {>>pagina-aanduiding<<}

			   ling, voor den geest kan brengen, zoo als b.v. bij man, huis, stoel,
				schilderij. Andere, als verstand, beschaving, geleerdheid, waarbij
				men zich met geene mogelijkheid een beeld vormen kan, brengt gij er ook toe.
				Gij doet zulks terecht, vermits de taal ze tot dezelfde categorie gebragt
				heeft, en dat geen, wat zij beteekenen, insgelijks als voorwerpen voorstelt;
				terwijl alleen de meer ontwikkelde mensch, die nadenkt, het onderscheid
				opmerkt, en oordeelt, dat de taal hier verkeerd gezien en op ééne
				lijn gesteld heeft, wat wezenlijk verschilt, en wat zij onder eene
				afzonderlijke categorie had behooren te brengen. Indien men nu bij het
				werkwoord op dezelfde wijze te werk gaat, en insgelijks let op hetgeen men zich
				voorstelt bij de werkwoorden met zinnelijke beteekenis, dan zal men bevinden,
				dat dat alles onder den éénen naam van doen of
				werken kan begrepen worden, en dat men zeggen kan, dat een werkwoord een
				woord is, waarbij men zich een doen of werken voorstelt. En indien men dan
				onder de werkwoorden eenige weinige vindt, die geen eigenlijk doen of werken
				uitdrukken, dan kan zulks niet meer verwonderen, dan wanneer men onder de
				substantiva een zeer groot aantal aantreft, die aan geene eigenlijke voorwerpen
				of zelfstandigheden doen denken. De schuld is dan te wijten aan de taal, of,
				juister gesproken, aan ‘de spraak makende gemeent,’ die, valsch
				geoordeeld heeft, maar trouwens ook geen logisch systeem in het hoofd had. 
			  
			 Het derde punt, waarop ik mij te verdedigen heb, is de meening,
				dat de infinitivus en de participia wel degelijk vormen van het verbum zijn;
				terwijl gij zegt: ‘Neen, de infinitief en de deelwoorden zijn geene
				werkwoorden; hun wezen bestaat juist hierin, dat in hen de stoffelijke inhoud
				van het werkwoord zelve tot den naam eener zelfstandigheid of eener
				hoedanigheid is geworden. Geene definitie des werkwoords kan juist zijn, dat
				is, kan het wezen des werkwoords treffen en tevens het begrip van infinitief of
				deelwoord insluiten. De infinitief is een substantief, de
{==17==} {>>pagina-aanduiding<<}
deelwoorden zijn adjectieven, die zich slechts niet zoo ver als andere
				verbale substantieven en adjectieven van het werkwoord hebben
				verwijderd.’ Indien gij niet implicite hadt verzekerd, dat uwe definitie
				van het werkwoord niet ontleend was aan het gebruik, dat men in de
				rede van het werkwoord maakt, zou ik meenen, dat die voorstelling u hier voor
				den geest gezweefd en hare parten gespeeld had. Als men het werkwoord als het
				praedicaatswoord bij uitnemendheid beschouwt, dan voorzeker is er geene
				definitie mogelijk, die tegelijk den infinitief en de participiën insluit,
				omdat deze woorden alleen nooit praedicaten kunnen worden, maar, gelijk
				substantieven en adjectieven, het koppelwoord bij zich behoeven, b.v. Dat is
				werken, Hij is doende. Gaat men echter uit van de beteekenis
				des werkwoords, van den aard der voorstelling, die er aan
				verbonden is, dan is die insluiting zeer goed mogelijk en zelfs noodzakelijk;
				indien men althans niet gewelddadig wil scheiden, wat uit zijnen aard bijeen
				behoort. Bepaaldelijk mijne definitie sluit zoo wel den infinitivus en de
				participia als het verbum finitum binnen haren kring. Of denkt men bij
				wandelen, lezen en spelen, wandelende, lezende en
				spelende, niet even goed aan een doen, aan eene bezigheid, eene
				aanwending van krachten of vermogens, als bij ik wandel, gij leest en
				zij speelt op de pianino? Wat anders beteekenen die woorden dan in de
				volgende uitdrukkingen: Al wandelende te lezen is vermoeijend voor de oogen;
				Laten wij wat op en neêr wandelen; Dat kind kan reeds aardig lezen; ik
				heb het gisteren hooren lezen; het heeft al spelende leeren lezen; Zie die
				lieve spelende kindertjes eens? Onmogelijk is dus die insluiting niet; zij
				is, geloof ik, veeleer natuurlijk en rationeel. Alle grammatici, tot op de
				jongste tijden toe, rekenden eenparig den infinitivus en de participia tot de
				vormen van het verbum. Gij echter wilt den infinitivus tot de substantiva
				gebragt hebben. Zeker, indien men uitsluitend op zijn gebruik in de rede let,
				dan bestaat er grond voor die beschouwingswijze, dewijl de infinitivus even als
				het substantivum als sub-
			   
{==18==} {>>pagina-aanduiding<<}

			   ject en als object, ja zelfs in den
				genitivus kan optreden; maar gij zelf zult dit wel niet als een toereikend
				bewijs voor zijne substantivische natuur willen beschouwd hebben, daar ook de
				pronomina en sommige numeralia in dezelfde betrekkingen voorkomen. Gij zult het
				bewijs in de beteekenis willen gezocht hebben. Maar stemt de beteekenis van een
				infinitief dan inderdaad met die van een abstract substantief overeen? Bestaat
				er dan geen kennelijk onderscheid tusschen wandeling en wandelen,
				loop en loopen, beleg en belegeren, gevecht en gevechten,
				gezigt en zien? Stelt men zich bij wandeling, loop, beleg,
				gevecht en gezigt niet de daad van wandelen, loopen, belegeren,
				vechten en zien als op zich zelve bestaande, van de wandelende, loopende,
				belegerende, vechtende en ziende subjecten gescheiden dingen voor; terwijl bij
				wandelen, loopen, belegeren, vechten en zien wel degelijk op de
				subjecten wordt gewezen, en deze levend en in volle werking worden voorgesteld?
				Eene wandeling, een loop, beleg, gevecht en gezigt zijn
				handelingen, die een begin en een einde hebben en in haar geheel opgevat
				worden; maar wandelen, loopen, belegeren, vechten en zien stellen
				die handelingen voor als aan den gang zijnde, vatten ze in het midden van haar
				proces op. De substantieven zijn dood, de infinitieven leven. Dat de
				infinitieven de werking niet van het subject gescheiden voorstellen, blijkt wel
				het duidelijkst bij den zoogenoemden accusativus cum infinitivo, b.v. wanneer
				men zegt: Ik zag den ongelukkige met de baren worstelen en hoorde hem
				angstig om hulp roepen. Hier is geene scheiding van het subject, den
				ongelukkige en hem, en de praedicaten worstelen en
				roepen denkbaar, terwijl abstracte substantieven juist zulk eene
				scheiding in de gedachten onderstellen. Evenzoo blijven grijpen,
				bereiken en schreeuwen als praedicaten aan het subject ik
				gehecht in: Ik begon ook te schreeuwen en wilde hem grijpen, doch kon hem
				niet bereiken De infinitivus bevat ook eene soort van koppeling, alleen wat
				minder krachtig dan het verbum finitum, eene verwijzing naar een subject, naar
				een werkenden persoon, doch onbepaald; terwijl het verbum finitum op eenen
				bepaalden
{==19==} {>>pagina-aanduiding<<}
eersten, tweeden of derden persoon wijst. Daarom bezigt
				men den infinitivus, wanneer het uit den zin genoegzaam blijkt, wie bedoeld
				wordt; b.v. Ik wenschte te beginnen, Hij verlangde te spreken, Zij wilden
				eindigen; doch: Ik wenschte, dat hij begon; Hij verlangde, dat ik sprak;
				Zij wilden, dat hij zou eindigen. In de drie eerste zinnen zijn de
				subjecten der infinitieven dezelfde als die der verba finita, en daarom kan de
				infinitivus volstaan; doch in de drie laatste zinnen, zijn de subjecten van
				begon, sprak en zou eindigen, verschillend van die van
				wenschen, verlangde en wilden, en daarom moet hier het verbum
				finitum de plaats van den infinitivus vervangen. Blijkt uit deze verwisseling
				niet duidelijk, dat de infinitivus van dezelfde natuur is als het verbum
				finitum? - Zelfs wanneer hij als subject optreedt en dus het naast aan het
				substantivum komt, blijft het onderscheid merkbaar. Wie voelt niet, dat er
				verschil is tusschen: Wandelen of Veel te wandelen is gezond, en:
				Die wandeling of Het wandelen heeft mij goed gedaan. Wandelen
				stelt eene beweging voor van een wandelenden persoon; en dat bewegen is goed
				voor de gezondheid; maar die wandeling of het wandelen is als het
				ware een op zich zelf bestaand en bepaald iets, een subject, dat zelf iets
				verricht, dat op iemand een weldadigen invloed oefent. Wie zou hier de rollen
				willen omkeeren en zeggen: Die wandeling of Het wandelen is gezond.
				Wandelen of Veel te wandelen heeft mij goed gedaan? 
			 De participia zijn volgens u adjectieven: ‘De deelwoorden
				zijn adjectieven, die zich slechts niet zoover als andere verbale adjectieven
				van het werkwoord hebben verwijderd.’ Zij zijn zulks, wanneer men
				uitsluitend let op het gebruik in de rede, op de wijze waarop zij met
				substantieven verbonden worden. Doch ik zie een groot en in het oog loopend
				onderscheid tusschen het participium praesens en het adjectivum verbale; het
				eerste beteekent leven en beweging, het laatste rust en sluimerende kracht,
				die, opgewekt, zich zoowel bij het participium als bij het verbum finitum als
				werkend vertoont. Zwak b.v. is niet iemand, die werkelijk
				bezwijkt of
{==20==} {>>pagina-aanduiding<<}
bezwijkend is, maar die aanleg heeft om te
				bezwijken en in zekere omstandigheden bezwijken zal. Men denke slechts aan een
				zieke, die zwak heet te zijn, aan een examinandus, die in vele vakken
				zwak is. En wat is eene mand met wrange peren? Immers een aantal
				peren, waarvan ik er eene heb geproefd, die mij den mond verwrong. Die
				geproefde peer wrong, was werkelijk wringend, toen ik haar in den
				mond had gebragt; maar de overige, die hetzelfde voorkomen hebben, zijn slechts
				wrang, hebben het vermogen om te wringen, dat thans sluimert,
				maar eerst van zijn aanwezen blijken zal geven, als eene der peren in de
				mogelijkheid zal gesteld worden om te wringen, om wringend te
				zijn. 
			 In geene taal misschien is het onderscheid tusschen het adjectivum
				en het participium praesens kennelijker uitgedrukt dan in het Fransch. Immers,
				het is bekend, dat deze taal het participe onverbogen laat, maar het adjectif
				met het substantif in vorm overeen doet stemmen: ‘l'adjectif verbal
				s'accorde avec le substantif; le participe présent est
				invariable.’ Wat beteekent dat accord, wat deze onverbuigbaarheid? Wijst
				de overeenstemming niet op het inhaerente der hoedanigheid, die door het
				adjectief als met de substantie vereenigd voorgesteld wordt; terwijl het niet
				overeenstemmen van het participe op het voorbijgaande der handeling zinspeelt.
				De Grammaire des grammaires geeft het onderscheid aldus op: 
			 ‘Le participe présent exprime, de même
				que tous les verbes, une action faite par le mot (?) qu'il modifie.
				L'adjectif verbal exprime une qualité, une aptitude, une
				disposition à agir, plutot qu'une action.’ 
			 In het Nederlandsch is het onderscheid niet altijd zoo kennelijk.
				Brekend en bedwelmend worden op dezelfde wijs geschreven en
				uitgesproken, hetzij die woorden adjectieven zijn in: brekende waar en
				bedwelmende dampen, hetzij participia in: Het glas, bij die
				onvoorzigtige behandeling brekende, kwetste zijne hand; De rook, hem geheel
				bedwelmende, deed hem bewusteloos neêrvallen. Maar het onderscheid in
				de beteekenis is
{==21==} {>>pagina-aanduiding<<}
groot genoeg: brekende waar is niet waar,
				die reeds aan het breken is, maar die ligt breken kan; een bedwelmende rook, is
				rook, die het vermogen heeft om te bedwelmen, zonder dit altijd te doen. En
				ofschoon het onderscheid zich niet bij alle adjectiva uiterlijk vertoont, is
				het bij sommige wel degelijk hoorbaar aan den klemtoon, die in vele adjectiva
				verbalia eene verplaatsing ondergaan heeft; b.v. in uitstekend, uitmuntend,
				uitnemend, innemend, doorslaand enz., verschillend van uitstekend,
				uitmuntend, uitnemend, innemend, doorslaand enz., zooals de werkelijke
				deelwoorden der werkwoorden uitsteken, uitmunten, uitnemen, innemen,
				doorslaan luiden. 
			 Ook de zoogenoemde verleden deelwoorden behooren ongetwijfeld tot
				de werkwoorden. Zij worden natuurlijk echte bijvoegelijke naamwoorden, wanneer
				zij attributief bij een substantief gevoegd of praedicatief met de copula
				zijn verbonden worden: Een geduchte tegenstander, Een gevreesde
				vijand, Hij is algemeen bemind. Dan drukken zij toch eene hoedanigheid of
				een toestand uit, die wel het gevolg is eener plaats hebbende of plaats gehad
				hebbende werking, doch deze werking wordt als oorzaak ondersteld, maar niet
				uitdrukkelijk opgegeven. Het laatste geschiedt intusschen wel degelijk, wanneer
				het verleden deelwoord, met het hulpwoord hebben zamengenomen, dienen
				moet om de drie verleden tijden, b.v. ik heb en had gelezen en
				zal gelezen hebben te vormen. Hier toch valt aan geene hoedanigheid te
				denken, en dient het participium om de soort der handeling uit te drukken.
				Indien nu de beteekenis van een woord, d. i. de voorstelling, die men er aan
				verbindt, het criterium der woordsoort is, waartoe het gebragt moet worden, dan
				hebben wij bij de participia passiva met twee verschillende soorten van woorden
				te doen. Dat dit inderdaad zoo is, wordt door het Zweedsch buiten alle kijf
				gesteld. Immers bezit die taal werkelijk twee verschillende vormen voor die
				soort van woorden, welke wij verleden deelwoorden noemen, waarvan de eene vorm
				echter door de Zweedsche grammatici het supinum wordt genoemd.
{==22==} {>>pagina-aanduiding<<}
Een paar voorbeelden zullen het gebruik dier vormen kunnen ophelderen.
				Förswinna (verdwijnen) en förgäta (vergeten)
				hebben tot supinum förswinnit en förgätit, en tot
				participium förswunnen en förgäten. Het eerste
				wordt bij het hulpwoord hafva (hebben), het tweede praedicatief bij
				wara (zijn) gebezigd, zoodat Han har förswinnit beteekent:
				Hij heeft zich verwijderd; doch Han är forswunnen: Hij is
				verdwenen, Hij is weg; Jag har förgätit: Ik heb vergeten, doch
				Jag är förgäten: Ik ben vergeten. 
			 Gij haalt voorbeelden aan van Grieksche en Latijnsche nomina, die
				den casus regeeren van het werkwoord, waarvan zij afgeleid zijn; men zou ze met
				een aantal Gothische en Sanskritsche kunnen vermeerderen; maar ik heb er mij
				niet over te verantwoorden, dewijl ik mij niet op het gebruik in den zin, maar
				op de beteekenis op zich zelve heb beroepen. 
			  
			 Een vierde punt, waaromtrent ik mij moet verantwoorden, is, dat ik
				geen vrede kan hebben met de gewone definitie van de bijwoorden, die de ware
				niet kan wezen, omdat alle grammatica's in strijd zijn met hare eigene
				bepalingen. Deze komen alle, met grootere of geringere afwijking in de
				bewoordingen, hierop neder, dat de bijwoorden dienen om de beteekenis der
				werkwoorden, bijvoegelijke naamwoorden en bijwoorden te bepalen. Zij zijn
				derhalve ontleend aan het gebruik dezer woorden in den zin, niet aan hunne
				beteekenis, wat ik om boven ontwikkelde redenen als eene inconsequentie meen te
				moeten afkeuren. Bij sommige rededeelen toch is men volstrekt gedwongen om
				hunne definitie op hunne beteekenis te grondvesten; dit behoort dus ook bij die
				der adverbia te geschieden. De gewone definitie doet zulks niet en is reeds
				daarom alleen te verwerpen; maar er ontbreekt nog meer aan.
				Desniettegenstaande, misschien, mogelijk, denkelijk, waarschijnlijk
				bepalen òf nooit, òf meestal niet, woorden, maar geheele
				zinnen, en vallen dus buiten de definitie, ofschoon iedereen ze terecht
				tot de bijwoorden rekent. Ja en neen echter wil ik niet als
				bijwoorden hebben beschouwd, omdat zij noch verba, noch adjectiva, noch
				adverbia, noch geheele
{==23==} {>>pagina-aanduiding<<}
zinnen bepalen. Ik kan daarin niets anders
				zien dan tusschenwerpsels, dewijl zij nooit een deel van een zin
				uitmaken, maar even als andere tusschenwerpsels op zich zelve staan en, gelijk
				wortels, eene gansche gedachte uitdrukken. In het door u aangevoerde voorbeeld
				beweert gij, dat ja, als antwoord op de vraag: ‘Zijt gij
				gekomen?’ het hoofdbestanddeel van den zin: ‘ik ben
				gekomen’ even goed bepaalt, als wel dit doen zou in den zin:
				‘Ik ben wel gekomen.’ Ik kan dit niet toestemmen; want
				wel maakt een bestanddeel van den laatst vermelden zin uit, terwijl
				ja altijd op zich zelf staat, en hier kennelijk gelijk is aan: Ik ben
				gekomen. Zelfs wanneer ja midden tusschen de deelen van een zin
				ingelascht wordt, voelt men duidelijk, dat het eigenlijk een geheele zin is.
				Stel, dat men op uwe vraag antwoordde: Ik ben, ja, gekomen, maar kan niet
				lang blijven, dan beteekent dit kennelijk: Ik ben gekomen, dat is
				waar, of wel is waar, maar ik kan niet blijven. Ita, omnino en
				si (Lat. sic), ja, zijn ware bijwoorden, omdat zij als deelen van
				zinnen voorkomen en derhalve, alleen staande, als ellipsen moeten beschouwd
				worden. Venitne? [Est] ita [, ut praesumas];
				Scripsistine? Omnino [scripsi, sed etc.];, Y irez-vous?
				[Il en est ain]si [, comme vous pensez]. 
			  
			 Gij acht, dat ik te hooge eischen aan de Grammatica doe, wanneer
				ik meen, dat zij eenmaal worden moet ‘eene wetenschap, dus ingericht, dat
				men nergens op tegenstrijdigheden stuit, en al het volgende in volmaakte
				overeenstemming met het voorgaande wordt bevonden.’ Het verwondert mij,
				waarde Vriend, die aanmerking te vernemen van den man, aan wien de
				Nederlandsche grammatica de grootste verpligtingen heeft, die haar op de
				tegenwoordige hoogte der wetenschap heeft gebragt, en die bij iedere nieuwe
				uitgaaf van zijn werk, hetwelk ik niet behoef te prijzen, toont, dat hij steeds
				naar volmaking streeft, en zijne taak nog niet afgedaan rekent. Ik beken, u
				volstrekt niet te begrijpen, wanneer gij u tegen het wegruimen van
				tegenstrijdigheden schijnt te verklaren. Onmogelijk kan u dat ernst zijn; want
				gij kunt toch niet
{==24==} {>>pagina-aanduiding<<}
wenschen, dat zij er in blijven; met andere
				woorden, gij kunt niet willen, dat de Grammatica onwaarheden zal blijven
				leeren. Immers de waarheid is slechts één, zoodat van twee
				tegenstrijdige uitspraken noodwendig ééne valsch moet zijn. Ook
				kunnen beide valsch wezen; en altijd bestaat het vermoeden, dat beide, op het
				best genomen, scheef zullen zijn Wanneer men in § 100 eene zaak goed
				begrepen en volkomen doorgrond, en dus ook juist voorgesteld heeft, is het niet
				waarschijnlijk, dat men in § 101 iets zal zeggen, hetwelk met de
				voorgaande in strijd en dus een gevolg van eene verkeerde beschouwing is.
				Tegenstrijdigheden zijn derhalve onwedersprekelijke bewijzen van eene valsche
				beschouwing. Mijne eischen zijn zeker niet heel gemakkelijk te vervullen; wel
				zal er altijd iets te verbeteren overblijven, maar is dit eene reden om niet te
				doen wat men kan, en zelfs te wenschen, dat de gebreken blijven bestaan? Ook
				zie ik niet in, dat de Grammatica eene algeheele hervorming zou moeten
				ondergaan. 
			 Ik gevoel geene roeping om de mathematische methode te verdedigen,
				maar beken gaarne, dat ik in hare toepassing niets verderfelijks voor de
				wetenschappen zie; juist het omgekeerde. Hare eigenaardigheid bestaat daarin,
				dat alles past en sluit, en dat zij geene tegenstrijdigheden, d. i. geene
				onwaarheden, bevat. Het een en ander is louter daarvan het gevolg, dat men de
				leerstof goed doorgrond en goed geordend heeft; en welke wetenschap moet dat
				niet beoogen, naar dat ideaal niet streven? Ook heb ik nooit geweten, dat in de
				wiskunde alles ‘gesneden brood’ is, hetwelk men iemand slechts
				behoeft in te geven, en waarvan zijn verstand voedsel zou hebben, al kaauwde en
				verduwde hij niet. Ik heb dikwijls over het tegendeel hooren klagen, en ken
				jongelieden genoeg, die dat gesneden brood niet konden verteren en door wier
				hersenen een aanzienlijk gedeelte der wiskunde was heengegaan zonder deze te
				versterken, juist omdat zij niet gekaauwd en niet verduwd hadden.
{==25==} {>>pagina-aanduiding<<}
 
			 Eindelijk nog iets, hooggeschatte Vriend, alwederom niet voor u,
				maar voor sommige lezers van dit tijdschrift. Gij zegt dat ik ‘te recht
				niet schroom, de grootste tegenstrijdigheden te stellen, daar ik
				onzelfstandigheden als zelfstanheden, en een stil zitten als een werken laat
				opvatten.’ Daar gij er bijvoegt, dat ik zulks te recht doe,
				moet uwe bedoeling anders zijn, dan uwe woorden te kennen geven, die noodwendig
				eene afkeuring bevatten. ‘De grootste tegenstrijdigheden te
				stellen’ kan immers nooit goed zijn, nooit met ‘recht’
				geschieden. Ik geloof, dan ook te mogen zeggen, dat ik mij, hier althans,
				daaraan niet schuldig maak. Ik heb niet geleerd, dat men onzelfstandigheden als
				zelfstandigheden, en stil zitten als werken moet opvatten; maar
				dat de Taal of de Logica des Volks zulks doet, en dat de Grammatica te vragen
				heeft: wat doet de Taal? of, wat hetzelfde is, hoe denkt het volk? De taak der
				Grammatica is de wijze te doorgronden, waarop het volk denkt of ten minste
				eenmaal gedacht heeft. Die denkwijze is haar object, het voorwerp van haar
				onderzoek; en zij zal goed en deugdelijk zijn, wanneer zij die denkwijze naar
				waarheid leert kennen. Maar zij is niet aansprakelijk voor de tallooze
				tegenstrijdigheden en valsche beschouwingen der Taal, even weinig als een
				rechter ter instructie voor de misdrijven van den boosdoener, wiens acte van
				beschuldiging hij moet opmaken. 
			 De bron der meeste dwalingen in de Grammatica is steeds geweest
				eene verkeerde taalbeschouwing. Tot de jongste tijden toe merkte men, hoewel
				zonder helder bewustzijn, de Taal aan als eene gebrekkige
				uitdrukking van het zuiver logische denken, hetwelk men in alle
				menschen onderstelde; terwijl zij integendeel eene volkomen juiste
				uitdrukking is van een gebrekkig denken van den nog weinig
				ontwikkelden mensch. De onvolmaaktheid van dit denken is eerst veel later
				opgemerkt, toen de talen reeds gevestigd waren, en zal nog meer en meer
				opgemerkt worden. Wie de Taal naar waarheid wil verklaren, moet trachten in dat
				primitieve gebrekkige denken door te dringen en aan te toonen,
			   
{==26==} {>>pagina-aanduiding<<}

			   hoe het in de Taal is uitgedrukt; doch het spreekt wel van zelf, dat hij niet
				geroepen kan worden om het te rechtvaardigen. Dit ter voorkoming van
				misverstand. 
			 Doch het is meer dan tijd, dat ik dezen onmatig langen brief
				eindig, waarin zooveel voorkomt, dat gij, even goed, of liever beter dan ik,
				kent en weet. Daarvoor zal ik u evenwel niet nog eens verschooning vragen,
				omdat ik overtuigd ben, dat gij hetzelfde als ik beoogt en mijne bedoeling
				billijkt. Sta mij echter nog toe, dat ik u wederkeerig dank voor de gewigtige
				dienst, die gij aan de gansche natie hebt bewezen door het zamenstellen uwer
				grammatica, die lang zoover niet, als gij schijnt te meenen, verwijderd is van
				het ideaal, dat ik heb geschetst; en geloof, dat ik met de hoogste achting en
				de oprechtste vriendschap ben 
			  
			 t. t. 
			 Leiden, Febr. 1861. 
			 L.A. t. W. 
		   
		 
		 
		   
		   
		   
			 Nog iets over het begrip van het werkwoord.
 
			 ῏Αράγε γινώσκεις, ἃ ἀναγινώσκεις; Πραξ τῶν ᾿Αποστόλ η´, λ´. 
			 Heeft de brief van Prof. 
				Brill mij een oogenblik in verlegenheid
				gebragt, het stukje van den Heer 
				R. ‘Over eene bepaling van het
				werkwoord’ heeft om meer dan eene reden een pijnlijken indruk op mij
				gemaakt. In de eerste plaats toch zag ik er uit, dat het tijdperk van het
				autoriteitsgeloof in Nederland nog niet is gesloten, dat men in de tweede helft
				der XIXde eeuw te onzent nog niet algemeen weet, wanneer berusting
				in de uitspraken van beroemde mannen
			   
{==27==} {>>pagina-aanduiding<<}

			   betamelijk en noodzakelijk,
				wanneer ongepast en ongeoorloofd is. Beseft men dan nog niet, dat het
				getuigenis van de geloofwaardigste mannen niets afdoet in zaken, die iedereen
				zelf met zijne eigene oogen zien, of met zijn eigen verstand beredeneeren kan;
				dat verklaringen van anderen alleen waarde hebben ten opzigte van dingen, die,
				wegens afstand in tijd of plaats, buiten het bereik onzer waarneming liggen, of
				in de zulke, waarover niet het verstand, maar het gevoel of de ondervinding
				uitspraak moet doen? In zulke gevallen alleen is het geoorloofd zich te
				beroepen op mannen, uitmuntende òf door smaak en beschaving òf
				door ervaring en wijsheid. Een blind berusten in het oordeel van anderen is
				zeker gemakkelijker dan zelf te zoeken en te denken; maar het veroordeelt de
				wetenschap tot stil staan en verstompt het verstand van haren beoefenaar. Het
				eerste heeft wel geen bewijs noodig. Het is niet moeilijk in te zien, dat het
				geloovig aannemen van hetgeen anderen meenen gevonden te hebben ons van alle
				nader onderzoek ontslaat en weêrhoudt. Voor mijn tweede beweren, dat het
				autoriteitsgeloof nadeelig is voor het verstand, is het wel niet mogelijk een
				meer doorslaand bewijs aan te voeren, dan het geval, dat wij hier voor oogen
				hebben. Of is het denkbaar, dat een behoorlijk geoefend brein eene definitie,
				die van het begin tot het einde valsch is, in bescherming neemt; dat het zich
				daarbij beroept op het gezag van een dichter, een wijsgeer en een taalkundige,
				die alle drie iets geheel anders leeren dan de definitie? 
			 De tweede reden, waarom het bedoelde stukje mij onaangenaam
				aandeed, is de blik, die het ons vergunt te slaan op het onderwijs in sommige
				lagere scholen. Immers leert het kennelijk, dat het doel en de strekking van
				het lager onderwijs nog niet algemeen wordt begrepen, dat het nog niet in alle
				scholen is, wat het behoorde te wezen. Eene definitie wordt afgekeurd, omdat
				zij boven het bereik schijnt te zijn van ‘lagere
				schoolknaapjes’, alsof het bevattingsvermogen van eerstbeginnenden de
				grenzen afbakende, die de wetenschap niet zou mogen overschrijden; terwijl eene
				andere,
			   
{==28==} {>>pagina-aanduiding<<}

			   wier onzinnigheid zonneklaar blijkt bij de eerste poging,
				die men aanwendt om zelf haar te vatten of haar onder het bereik van eens
				anders verstand te brengen, wordt aangeprezen, omdat zij voor het lager
				onderwijs geschikter zou zijn. Bewijst zulks niet, dat nog niet allen weten,
				dat de wetenschap niet om de school is, maar de school om de wetenschap; dat
				het doel van het lager onderwijs niet is, de leerlingen in de diepste geheimen
				der wetenschap in te wijden, en nog minder, hen als eksters geluiden te laten
				naklappen, wier zin en beteekenis de onderwijzer kennelijk zelf niet vat; maar
				dat het doel van dat onderwijs hoofdzakelijk is het verstand te
				ontwikkelen? 
			 Intusschen noodzaakt het stukje van den Heer 
				R. mij om de zaak nog eens in ernstige behandeling te
				nemen. Ik had, Taalgids II, blz. 181, gezegd: ‘Een geacht onderwijzer
				schijnt het gebrek [in 
				Weiland's bepaling van het werkwoord] zooal
				niet duidelijk ingezien, dan toch levendig gevoeld te hebben. Hij zocht daarom
				zelf naar het algemeene kenmerk, en meende het te hebben gevonden. Volgens hem
				zouden de werkwoorden “een bestaan uitdrukken, met of zonder de wijziging
				van dat bestaan.”’ De Heer R. ‘meent, dat het door mij
				gezegde terechtwijzing vordert.’ Ik ben Z. E. verpligt voor zijne goede
				intentie, en zou hem ook voor zijne terechtwijzing oprechtelijk dank weten,
				indien ik haar werkelijk behoefde. Niets is mij aangenamer dan op den rechten
				weg geholpen te worden, wanneer ik ben afgedwaald. Hier is dit echter niet het
				geval geweest, maar schijnt de Heer R., zoo als wij zullen zien, wat heel
				vlugtig gelezen en het gelezene niet goed begrepen te hebben. 
			 ‘De definitie,’ dus gaat de Heer R. voort, ‘de
				definitie: de werkwoorden drukken het bestaan der voorwerpen uit, met of zonder
				wijziging van dat bestaan,” is door den bedoelden onderwijzer niet
				uitgevonden. Gelijk Dr. Te Winkel zijne definitie uit 
				Steinthal heeft geput, zoo ontleende
				“de geachte onderwijzer” de zijne aan 
				Bilderdijk, zoo als ieder, die des
				laatstgenoemden Verhandeling over de Geslachten,
{==29==} {>>pagina-aanduiding<<}
bl. 34,
				heeft ingezien terstond bespeuren moet. Immers men leest daar het volgende:
				“Wanneer wy een hoedanigheid als affectie van een zelfstandig ding
				beschouwen, zoo is het woord dat wy gebruiken, een adjectief: en dan,
				wanneer wy ze aanmerken als eene wijziging van het bestaan des voorwerps, zoo
				is het een verbum. Van daar dan ook, dat alle verbum het verbum
				substantivum, dat is 't werkwoord, het bestaan uitdrukkende,
				insluit, en in sommige Talen kennelijk inhoudt; terwijl het in andere Talen
				niet uitgedrukt, maar er toch op verschillende wijzen in verwikkeld is.”
				Men ziet, de meergemelde definitie steunt geheel op de beschouwing van den aard
				van het werkwoord, door 
				Bilderdijk gegeven.’ 
			 Ik heb die Verhandeling over de Geslachten van 
				Bilderdijk ook wel eens
				‘ingezien;’ maar met een vlugtig inzien komt men bij zulke boeken
				niet heel ver, men verziet zich dan al ligt, en meent te lezen, wat er niet
				staat. Om in die fout niet te vervallen heb ik die Verhandeling
				bestudeerd, maar heb daarin, noch in eenig ander van B's geschriften, eene zoo
				groote dwaasheid gevonden, als de Heer R. hem toeschrijft. De aangehaalde
				plaats was mij dan ook volstrekt niet onbekend. Het is mogelijk, dat de
				bedoelde onderwijzer, naar aanleiding daarvan zijne definitie heeft opgesteld,
				ze daaraan ontleend heeft hij niet, want zij leert kennelijk iets heel anders. 
				Bilderdijk's woorden zijn misschien voor een
				oppervlakkig lezer eenigzins duister, ook valt er wel wat meer op aan te
				merken, doch aan de grootste fout, die de bedoelde definitie aankleeft, zijn
				zij geheel onschuldig. 
				Bilderdijk zegt eenvoudig: ‘wanneer wij
				ze,’ namelijk eene hoedanigheid, ‘aanmerken als een wijziging van
				het bestaan des voorwerps, zoo is het woord, dat wij gebruiken, een
				verbum.’ Hieruit is niets anders op te maken, dan dat hij een
				verbum aanmerkt als de uitdrukking van eene wijziging van het bestaan eens
				voorwerps. Bij hem heeft het werkwoord derhalve slechts
				ééne enkelvoudige beteekenis, die van eene wijziging
				van het bestaan van een voorwerp. In de bedoelde
			   
{==30==} {>>pagina-aanduiding<<}

			   definitie is dat anders. Wanneer men zegt: ‘de werkwoorden drukken het
				bestaan der voorwerpen uit, met of zonder de wijziging van
				dat bestaan,’ dan schrijft men aan de meeste werkwoorden, aan die
				met de uitdrukking van het bestaan, eene tweeledige beteekenis
				toe: die van het bestaan en die van de ‘wijziging van het
				bestaan.’ Dat 
				Bilderdijk er volstrekt niet aan dacht, om
				aan het werkwoord behalve de uitdrukking van ‘de wijziging van het
				bestaan’ ook nog de vermelding van het bestaan zelf toe te kennen, blijkt
				duidelijk genoeg uit zijne Spraakleer, blz. 76. Daar leest men: 
			 ‘A. Wat de soortverdeeling der woorden betreft, men
			   onderscheidt ze naar hunne algemeene beteekenis:
		    
			 a.In woorden ter benoeming van voorwerpen, die men
				Naamwoorden (nomina) heet; en
 
			 b.Woorden ter uitdrukking van werking, waaronder ook
				het bestaan behoort, als waarvan alle werking slechts een wijziging is; en
				deze heet men Werkwoorden (verba).’
		      

			 Men ziet hier in b., dat 
				Bilderdijk het bestaan onder de
				werkingen rekent, en dat werking bij hem hetzelfde is als
				‘wijziging van het bestaan.’ Ik spreek hier niet van de
				inconsequentie, die uit zijne redeneering voortvloeit: 
			 bestaan = werking = wijziging van het bestaan, derhalve: bestaan
				= wijziging van het bestaan; 
			 noch van de verwerpelijkheid der uitdrukking: ‘wijziging
				van het bestaan’ - hiervan later. Ik wil maar alleen doen opmerken,
				dat 
				Bilderdijk volstrekt onschuldig is aan het
				grootste gebrek in de bedoelde definitie, zoodat ik inderdaad eene scherpe
				terechtwijzing zou hebben verdiend, indien ik, gelijk de Heer 
				R. wil, gezegd had, dat de geachte onderwijzer zijne
				bepaling niet uitgevonden, maar aan B. had ontleend; ik zou dezen dan ten
				onrechte eene ongerijmdheid hebben aangewreven. Doch hiermede vervalt geheel en
				al het beroep op het gezag van 
				Bilderdijk, of liever dit gezag blijkt te
				pleiten tegen een gedeelte der definitie. Deze ‘steunt derhalve’
			   
{==31==} {>>pagina-aanduiding<<}

			   niet ‘geheel op de beschouwing van den aard van het werkwoord,
				door B. gegeven.’ 
			 Niet geldiger is het beroep op 
				Kinker en 
				Heyse. De Heer 
				R. zegt: ‘En dat die beschouwing [van
				Bilderdijk] zoo heel kwaad niet is, zou door het gezag van
				verscheidene taalkundigen te staven zijn, bij voorb. met dat van Prof. 
				Kinker, in zijne Beoordeeling van 
				Bilderdijk's Spraakleer, bl. 336 en
				337, en vooral dat van 
				Heyse.’ Het moet ieder, die 
				Kinker's werk gelezen heeft al zeer
				bevreemden, dat zijne schim hier wordt opgezworen. Vooreerst toch beoordeelde
				en veroordeelde hij B's beschouwing van den aard des werkwoords,
				en niet de bedoelde definitie, waarvan hij met geen enkel woord spreekt, en die
				hij misschien niet eens kende; maar, wat meer zegt, hij toont niet onduidelijk,
				dat hij naar mijne zienswijze overhelt, en het werkwoord als de uitdrukking van
				een doen of werken wil beschouwd hebben. Nadat hij op
				blz. 336 en 337 verschillende aanmerkingen op B's beide, boven uitgeschreven
				definities gemaakt heeft, te veel om hier over te nemen, zegt hij onder aan
				blz. 337: ‘Ik verheugde mij, dat hij [Bilderdijk]
				van dat oude, schoon nog vrij algemeen gevoelen [namelijk, dat alle
				verbum het verbum substantivum, het bestaan uitdrukkende insluit en in sommige
				Talen kennelijk inhoudt], terug gekomen was, en al was het ook slechts ter
				liefde van de Hollandsche benaming werkwoord, minder
				materialistisch over het wijsgeerig gedeelte der taalkunde had beginnen
				te denken en in het verbum, het woord bij uitnemendheid, meer een
				τὸ agere [d. i. een doen], dan een
				τὸ esse [d. i. een zijn, een bestaan]
				wilde zien; maar het schijnt, dat hij het zoo ver niet heeft kunnen
				brengen.’ Geeft 
				Kinker in deze woorden niet duidelijk te
				kennen, dat hij van dat τὸ esse, dat bestaan, als in
				de beteekenis van het werkwoord gelegen, liever niets weten wil? 
			 Niet beter dan 
				Kinker is 
				Heyse door den Heer 
				R. begrepen geworden. Deze verwart het werkwoord
				sein of zijn als uitdrukking der koppeling, in een zin als:
				Zij zijn on-
			   
{==32==} {>>pagina-aanduiding<<}

			   gelukkig, met zijn of sein, als
				uitdrukking van het bestaan in een zin als: Er zijn geene spoken. De
				door hem aangehaalde woorden uit 
				Heyse's Ausführliches Lehrbuch der
				deutschen Sprache, I, 651, luiden vertaald aldus: ‘In het werkwoord
				zijn twee bestanddeelen vervat: 1. een materieel, namelijk het
				bijvoegelijke attribuut of kenmerk - - 2. een formeel, namelijk het
				verbindende element, waardoor dat kenmerk aan het subject
				toegeschreven wordt, de logische copula, die, wanneer zij op zich zelve
				staat, door het werkwoord zijn wordt uitgedrukt. Deze twee bestanddeelen
				maken vereenigd het begrip van het werkwoord uit; zij zijn oorspronkelijk in
				alle werkwoorden vervat en behooren tot hun wezen; en wel zoo, dat het
				materieele in den stam, het formeele in den uitgang
				ligt.’ Wie ziet niet, dat 
				Heyse, hier het werkwoord zijn als
				copula, ter verbinding van het gezegde met het onderwerp, op het oog heeft, en
				niet zijn in de beteekenis van bestaan; en vervolgens, dat
				hij geenszins zegt, dat het werkwoord zijn in alle werkwoorden ligt,
				maar dat het tweede bestanddeel der verba bestaat in de de koppeling, in de
				verbinding van subject en praedicaat, en dat deze koppeling ‘op
				zich zelve staande,’ d. i. bij afwezigheid van een ander
				werkwoord, door zijn wordt uitgedrukt. 
				Heyse rept dus met geen enkel woord noch van
				een ‘bestaan,’ noch van ‘eene wijziging van een
				bestaan.’ Ook kan men niet zeggen, dat hij eene etymologie van eenig
				werkwoord geeft; desniettemin zegt de Heer 
				R. triomphantelijk: ‘Zoo lang deze
				etymologische, of wil men liever materialistische (?) beschouwing van den aard
				des werkwoords gegrond is, kan de daaraan ontleende definitie niet zoo
				verwerpelijk wezen, als Dr. Te Winkel haar wil doen
				voorkomen.’ 
			 Wij hebben gezien, dat alle uiterlijke, op de autoriteit van
				beroemde taalkundigen gegrondveste stutsels der definitie omgestort of liever
				in rook en damp opgelost zijn, nemen wij haar thans zelve in oogenschouw. De
				authentieke bewoordingen, waarin zij vervat is, luiden volgens de opgave van
{==33==} {>>pagina-aanduiding<<}
Prof. 
				Siegenbeek 
				 1) als volgt:
				‘Werkwoorden zijn zulke woorden, die het bestaan uitdrukken, met of
				zonder wijziging van hetzelve.’ Het woordje of verdeelt de
				werkwoorden in twee soorten: in dezulke, die alleen het bestaan uitdrukken, en
				in andere, die buiten en behalve het bestaan nog ‘eene wijziging van
				hetzelve,’ d. i. van het bestaan, te kennen geven. Dat sommige
				werkwoorden het bestaan van iets uitdrukken, is volmaakt goed gezien:
				bestaan en zijn drukken inderdaad het bestaan van personen of
				dingen; geschieden, gebeuren, voorvallen, plaats hebben enz. het bestaan
				van werkingen en veranderingen uit. Maar even zeker is het, dat de overige
				werkwoorden, als: eten, drinken, zitten, lezen, schrijven enz. enz.,
				niet op het bestaan wijzen, maar het bestaan van de personen, die eten,
				drinken, zitten enz. als bekend onderstellen. Wie tot iemand zegt: Gij zijt
				een hartelijk vriend, kan wel niet de bedoeling hebben, om den
				aangesprokene, als een nieuwtje te berichten, dat hij bestaat. Als men tot een
				geneesheer, die een patient bezoekt, zegt: Dokter, de zieke slaapt sedert
				een half uurtje, dan behoeft men hem zeker wel niet vertellen, dat de
				zieke, dien hij misschien weken lang dagelijks bezocht heeft, inderdaad sinds
				een half uur bestaat. Is dit niet ongerijmd? En wat moet men zeggen van de
				woorden van een reiziger, die in een logement komt en zegt: Jan, haal mij
				eens een kop koffij, maar geef mij evenwel eerst een lucifer, indien dit
				moet beteekenen: Jan, besta eens enz., maar besta evenwel eerst enz.
				Zelfs bij het werkwoord zijn vergeet men zijne beteekenis van bestaan
				geheel en al, wanneer het als bloot koppelwoord dienen moet, b.v. in: De
				zieke is iets beter. Dit blijkt wel het overtuigendst daaruit, dat men bij
				het bezigen van zijn in de beteekenis van bestaan, en in
				het algemeen bij alle uitingen, die op het bestaan betrekking hebben, aan den
				zin eene andere constructie geeft, dan wanneer het bestaan ondersteld wordt.
				Men zegt immers niet:
{==34==} {>>pagina-aanduiding<<}
Eene voorzienigheid is of
				bestaat, maar: Er is of Er bestaat eene voorzienigheid;
				niet: Eene omkeering had plaats, maar Er had eene omkeering
				plaats. Zoo bestaat er ook een kennelijk onderscheid tusschen: Er heeft
				nooit een Hercules geleefd, en: Hercules heeft nooit geleefd. Het
				eerste zal beteekenen: Er heeft nooit iemand bestaan, die Hercules heette,
				en op wien alles wat van dien verdichten persoon verhaald wordt, toepasselijk
				is; het laatste: Er heeft wel een kind bestaan, dat Hercules heette,
				maar het was dood geboren. - Na het aangevoerde zal, geloof ik, ieder
				onbevooroordeelde wel gereedelijk erkennen, dat de meeste werkwoorden het
				bestaan der subjecten onderstellen, maar niet
				uitdrukken, en dat dit begrip derhalve uit de definitie van het
				werkwoord moet verwijderd worden. Alleen de Heer 
				R. zal mogelijk nog tegenwerpingen blijven maken, daar
				Z. E. van meening is, dat de ongerijmdheden, die er uit voortvloeijen, een
				gevolg zijn van eene ‘verminking,’ die ik de definitie zou hebben
				doen ondergaan. ‘Dat men er door tot belagchelijke ongerijmdheden zou
				geleid worden, is niet de schuld der definitie, maar van de verminking, die men
				haar heeft doen ondergaan; want verminking is het, wanneer men voor het
				eenvoudige “uitdrukken” het krachtige “uitdrukkelijk te
				kennen geven” in de plaats stelt.’ Ik geloof, dat dit eene uitvlugt
				mag heeten, die geene wederlegging behoeft noch waardig is. Uitdrukken,
				beteekenen, te kennen geven, uitdrukkelijk te kennen geven zijn woorden of
				spreekwijzen, die, van woorden en zinnen gebezigd, volkomen
				hetzelfde beteekenen; het laatste is, zoo als de Heer 
				R. zelf schijnt te gevoelen, alleen wat krachtiger.
				Het onderscheid tusschen uitdrukken en uitdrukkelijk te kennen
				geven is niet wezenlijk, maar bloot stilistisch, en men moge daarmede
				‘lagere-schoolknaapjes,’ die gewend zijn om beteekenislooze
				bepalingen prompt van buiten te leeren en op te dreunen, volkomen kunnen
				tevreden stellen, met onderwijzers, die zelven weten, wat zij hunnen leerlingen
				voorzeggen, en dit onder het bereik van hun verstand trachten te brengen, zal
				dit moeilijk gelukken.
{==35==} {>>pagina-aanduiding<<}
 
			 Doch ook het tweede gedeelte der definitie, dat sommige
				werkwoorden, behalve het bestaan der dingen, ook nog de wijziging van hun
				bestaan zouden te kennen geven, kan den toets der critiek niet doorstaan,
				en blijkt bij eene nadere beschouwing insgelijks eene ongerijmdheid te zijn.
				Het bestaan toch van iets is voor geene wijziging, hoe ook genaamd, vatbaar.
				Bestaan of reëele existentie is een eenvoudig
				iets, waarin geene ongelijksoortige deelen voorkomen, dat geene hoedanigheden
				heeft, en waaraan dus niets kan veranderd of gewijzigd worden. Het eenige, dat
				er mede voorvallen kan, is beginnen, voortduren en
				eindigen. Het bestaan van een mensch b.v. duurt van zijne geboorte
				af onveranderlijk voort tot aan het oogenblik van zijn sterven toe, en het
				verandert niet in het minste, of hij eet of drinkt, werkt of slaapt. De eenige
				verandering, die aan zijn bestaan kan toegebragt worden, is het te doen
				ophouden; maar ophouden is geene
				wijziging van iets, want wijziging onderstelt het voortduren van
				het gewijzigde. Wanneer men b.v. eene wet wijzigt, maakt men slechts
				veranderingen in sommige harer deelen, terwijl zij in haar geheel blijft; haar
				afschaffen is iets heel anders dan haar wijzigen.
				Gedurende iemands bestaan kunnen wel zijne ziel en zijn ligchaam vele
				veranderingen en wijzigingen aannemen, maar deze doen zijn bestaan
				niet aan, hetwelk onder alle omstandigheden hetzelfde blijft, onverschillig of
				hij gezond of ziek, veilig of in doodsgevaar is. 
			 Ik meen hiermede aangetoond te hebben, dat in de gansche definitie
				niet een eenig verstandig woord is te ontdekken, zoodat er dan ook geene enkele
				reden bestaat om haar te behouden, maar alle redenen om haar zoo spoedig
				mogelijk te vergeten. 
			 De Heer 
				R., die eene sterke voorliefde voor haar toont te
				bezitten, is niet van die meening, en acht, dat zij bij het lager onderwijs
				aanbeveling verdient. ‘Al ware overigens,’ zegt hij, ‘uit een
				wetenschappelijk oogpunt, de definitie van den geachten onderwijzer niet
				volkomen (!) in
{==36==} {>>pagina-aanduiding<<}
den haak, zij zou nogtans door hare beknoptheid en
				verstaanbaarheid voor het lager onderwijs aanbeveling verdienen, en daarin zal
				dan ook de reden liggen, dat sommige onderwijzers, met name de heer 
				De Jager, haar in hunne leerboekjes
				overnamen.’ Ik begrijp niet, met welk doel de Heer 
				De Jager in deze zaak betrokken wordt. Is
				zulks om het te rechtvaardigen, dat hij - voor meer dan vijf en twintig jaren -
				eene definitie overnam, die destijds door een invloedrijk man, toenmaals het
				orakel der Nederduitsche Tale, hoogelijk werd geroemd; of is het om de
				definitie met hand en tand te verdedigen? Het eerste is geheel onnoodig en
				overtollig; het laatste zal, mogen wij vertrouwen, vruchteloos wezen. Waarlijk,
				mijn vriend had geene verontschuldiging noodig en zal er ook wel geene hebben
				verlangd. Een wetenschappelijk man, bij wien ware kennis boven alles gaat,
				behoeft zich niet te schamen, wanneer het blijkt, dat hij vroeger misgezien
				heeft, en dat de wetenschap in een vierde eener eeuw met en door
				hem zooveel is vooruitgegaan, dat men eenige dwalingen ontdekt. Hij kan niet
				wenschen, dat deze bestendigd en verder voortgeplant worden, omdat hij er
				eenmaal, met duizenden misschien, in gedeeld heeft; en het moet hem zeer doen,
				als zijn gezag misbruikt wordt om wanbegrippen te staven en, zoo mogelijk, nog
				eenigen tijd staande te houden. Ik kan dan ook niet denken, dat Dr. 
				De Jager sterk ingenomen is met de
				welgemeende verdediging van den Heer 
				R. Ongetwijfeld heeft hij, haar lezende, bij zich
				zelven gezegd:Non tali auxilio, non defensoribus istis. 
			 Het argument, dat de Heer 
				R. aanvoert, is buitendien merkwaardig: ‘Al ware
				de definitie niet volkomen in den haak, zij zou om hare beknoptheid en
				verstaanbaarheid aanbeveling verdienen voor het lager onderwijs.’ Men
				moet al zonderlinge begrippen aangaande die soort van onderwijs koesteren, om
				te kunnen denken, dat iets, hetwelk volstrekt onwaar is, geschikt zou wezen om
				in jeugdige hoofden gezonde vruchten voort te brengen. Het lager onderwijs
				kan
{==37==} {>>pagina-aanduiding<<}
natuurlijk de wetenschap niet onmiddellijk op den voet volgen,
				maar het moet zulks toch uit de verte doen. Het mag niet stilstaan; het mag
				niet blijven leeren, wat valsch bevonden is en bij eene voortgezette beoefening
				der wetenschap weder afgeleerd moet worden, al ware het ook nog zoo beknopt en
				verstaanbaar. 
			 Beknoptheid en verstaanbaarheid waren de eigenschappen, die ter
				aanbeveling zouden moeten strekken. Of de begrippen van bestaan en
				wijziging voor kinderen zoo heel gemakkelijk te vatten zijn, laat ik aan
				het oordeel des lezers over. Ik kan het niet denken; anders zouden volwassenen
				de beide genoemde begrippen niet zoolang bijeengevoegd hebben zonder hunne
				onvereenigbaarheid in te zien. Maar de beknoptheid dan? Om haar te doen
				uitkomen vergelijkt de Heer 
				R. zijne geliefkoosde bepaling met mijne tweede op
				blz. 185. Deze is zeker veel langer, en stellig hoogst ongeschikt voor het
				lager onderwijs; maar ik geloof niet, dat dit verwijt toepasselijk is op mijne
				eerste en onmiddellijk voorafgaande definitie, die de Heer 
				R. over het hoofd schijnt te zien. Nadat ik op de
				vorige blz. had aangetoond, dat onze voorstelling de zoo uiteenloopende
				beteekenissen van alle werkwoorden onder de categorie doen of
				werken brengt, zelfs van die, welke eigenlijk het tegendeel
				beteekenen, zeide ik: de definitie van het werkwoord zal derhalve nagenoeg
				aldus moeten luiden: ‘Een werkwoord is een woord, waarbij men zich het
				doen of werken eener zelfstandigheid voorstelt.’ Bij het lager onderwijs
				zou men, zonder aan de waarheid te kort te doen, in de plaats van eener
				zelfstandigheid kunnen zeggen: van personen of van dingen; en dan
				geloof ik niet, dat de bepaling in beknoptheid zoo min als in verstaanbaarheid
				voor de andere behoeft te wijken. Een verstandig onderwijzer, die oordeelt, dat
				een kind genoeg ontwikkeld is om aan de eigenlijke grammatica te beginnen, om
				van definities vrucht te kunnen hebben, zal aanvangen met het te laten
				begrijpen, wat woorden zijn. Weet de leerling nu eenmaal, dat woorden
				spraakgeluiden zijn, waarbij èn de spreker èn de hoorder
{==38==} {>>pagina-aanduiding<<}
iets denken, zich iets voorstellen, dan zal hij, tot de werkwoorden
				genaderd, met dat denkbeeld, hetwelk in de spraakkunst ieder oogenblik te pas
				komt, zoo gemeenzaam zijn geworden, dat hij zonder moeite den zin der definitie
				zal vatten. De onderwijzer zal daarbij niet genoodzaakt wezen in lange en
				afgetrokkene uitleggingen te vervallen, dewijl ook het domste kind een begrip
				van doen of werken heeft, en alle werkwoorden antwoorden op de vraag: Wat
				doe ik? of Wat doet hij of zij? Zoo doende zal de grondslag
				zijn gelegd voor het begrijpen der volgende, langere bepaling, die niet eene
				andere, maar slechts eene omschrijving of verklaring der beknoptere is, en
				volkomen hetzelfde zegt. Desniettemin geloof ik, dat zij niet overtollig is om
				den rijken, praegnanten zin der kortere te vatten. Eene vergelijking van beide
				zal dit aantoonen. 
			 De uitdrukkingen: ‘een woord, waarbij men zich [iets]
				voorstelt,’ en: ‘een woord, waaraan de voorstelling
				[van iets] verbonden is, beteekenen natuurlijk hetzelfde en kunnen
				verwisseld worden. Doch in de eerste zeg ik, dat men zich bij een werkwoord
				voorstelt: het werken eener zelfstandigheid; in de tweede: de
				openbaring eener kracht, die in iets gelegen is. Ik omschrijf dus
				werken door openbaring eener kracht, en doe dit opzettelijk om
				het onderscheid tusschen sommige werkwoorden en sommige bijvoegelijke
				naamwoorden, als vlug, snel, sterk, scherp, blank, zwak, glad, kleverig
				enz. te laten uitkomen, die insgelijks aan krachten en werkingen doen
				denken, maar die krachten voorstellen als aanwezig, doch sluimerende, terwijl
				de werkwoorden ze als in werking zijnde te aanschouwen geven. In de eerste
				bepaling zeg ik, dat het werkwoord uitdrukt: het werken eener
				zelfstandigheid; in de tweede de openbaring eener kracht, die in iets
				gelegen is. Opzettelijk verbind ik het werken met eene
				zelfstandigheid, en plaats ik de kracht in iets, ten einde de
				grenzen tusschen het werkwoord en het zelfstandig naamwoord af te bakenen. Een
				aantal zelfst. naamw. toch beteekenen even goed als de werkwoorden een werken
				of handelen, b.v. loop, draf, galop,
{==39==} {>>pagina-aanduiding<<}
snik, schreeuw,
				spraak, gedans, gevecht, wandeling, veldslag enz.; doch zij stellen de
				werkingen voor als op zich zelve staande, als van de handelende subjecten
				gescheiden. De werkwoorden daarentegen stellen de werkingen voor als aan
				subjecten klevende, als daarmede onafscheidelijk verbonden. In de kortere defi
				nitie noem ik de werkende subjecten: zelfstandigheden; doch dit is
				alleen juist, als men zich tot de voorstellingen bepaalt. Voor de taal zijn
				alle subjecten inderdaad zelfstandigheden, en worden zij op grond dier
				beschouwing door zelfstandige naamwoorden aangeduid; b.v. als men zegt: De
				koude is heden ondragelijk, Die slaap heeft mij verkwikt; Het burgemeesterschap
				valt hem zwaar. Intusschen zijn koude, slaap en burgemeesterschap in de
				werkelijkheid geene zelfstandige dingen; daarom meende ik het woord
				zelfstandigheid in de breedere definitie te moeten omschrijven door:
				iets, dat òf eene zelfstandigheid is, òf als zoodanig gedacht
				wordt. 
			 Wanneer men dit alles in aanmerking neemt, zal men zien, dat de
				beide bepalingen inderdaad hetzelfde zeggen, en dat de uitgebreidere niet zoo
				moeilijk te vatten is, als zij misschien wel schijnt. Boven het bereik van
				eerstbeginnenden zal zij wel altijd blijven; doch wie beseft, dat de wetenschap
				niet om de school is, maar omgekeerd, zal het bevattingsvermogen van
				‘lagere-schoolknaapjes’ wel niet als den toetssteen voor de
				deugdelijkheid van wetenschappelijke bepalingen beschouwen. 
			  
			 L.A. t. W. 
		   
		 
		 
		   
		  
{==40==} {>>pagina-aanduiding<<}
 
		   
			 Tiental nederlandsche spreekwoorden,
 
			 door P.J. HARREBOMÉE. 
			  
		   
		   
			 I. Daar loopt een draad door.
 
			 Wanneer men wil te kennen geven, dat eene zaak niet zuiver is, dan
				drukt men dit uit door te zeggen: Daar loopt een draad door. 
			 Dit spreekwoord is van der Engelschen handeling oorspronkelijk, en
				heeft waarschijnlijk zijn aanwezen gekregen sedert den Engelsch
				Noord-Amerikaanschen oorlog. Hoe en op welke wijze wij, van 1780 tot 1784, in
				dien oorlog betrokken waren, is uit de geschiedenis bekend. 
			 De Engelschen hadden de gewoonte, om al het voor de marine
				benoodigde met een' blaauwen draad te doortrekken, en zoo werd het ons
				als contrabande, overmagtig, door hen aangewezen; maar leerden wij er tevens,
				voorzigtigheidshalve, door, het als voetangels en klemmen te mijden. Al wat nu
				vervolgens verdacht voorkwam, waaraan men zich de vingers kon branden, en wat
				men dien ten gevolge als de pest had te schuwen, duidde men, waarschuwend, aan
				met het zeggen: Daar loopt een draad door. 
			 Deze verklaring wordt bevestigd door 
				Wiselius in De Jagers Taalk.
				Magazijn, I. bl. 202 en 203. 
			 Bij 
				V. Lennep lezen wij, in zijn
				Zeemans-Woordeboek, bl. 58, het volgende: ‘Er loopt een draad
				door (het is niet richtig). - De oorsprong van deze spreekwijze wordt op
				de
{==41==} {>>pagina-aanduiding<<}
volgende wijze verklaard. Toen er in de laatste helft der
				achttiende eeuw oneenigheden bestonden tusschen ons Gemeenebest en Engeland, en
				onze vloot langer in Texel bleef liggen, dan met den toen zeer oorlogzuchtigen
				geest van onze kooplieden strookte, werd 's Lands Regeering beschuldigd,
				“dat onze schepen met Engelsche Touwen aan den wal vast
				lagen,” met andere woorden, dat men zich door Engelsch geld had
				laten omkoopen, om geen bevel tot uitzeilen te geven. Daar nu door het touwwerk
				der Engelsche zeemacht een blaauwe draad tot onderscheidingsteeken
				loopt, drukten de misnoegden hun kwaad vermoeden uit door deze beeldspraak:
				“de schepen kunnen niet weg; zy liggen vast aan de kaai, en er loopt
				een Draad door het Touw.”’ 
		   
		   
			 II. Hij heeft voor putger gevaren.
 
			 Witsen heeft den putger niet
				opgenomen. Om daaruit evenwel te besluiten, dat die betrekking aan boord niet
				bekend was, zou te veel verondersteld zijn. Dit is zeker, dat 
				Winschooten, wiens Seeman tien jaren,
				nadat 
				Witsen zijne Verklaringen van scheeps
				Spreeck-woorden, en verscheiden eigen benamingen in het licht gaf, uitkwam,
				den putger niet kende; ofschoon hij toen wel bekend was, daar dezelfde 
				Winschooten verzekert, dat hij bij 
				Hugo van Linschooten voorkomt, ‘die hem
				niet reekend onder de bootsgesellen, nog onder de jongens.’ Verder slaat
				hij er naar als de blinde naar het ei, en wil hij zijn' lezer met zich in den
				maalstroom medevoeren. Hij zegt toch, na de opgegeven betuiging: ‘de
				leeser mag met mij gissen, wat hij daardoor verstaat: misschien een
				kuiper.’ Misschien een' kuiper? en waarom dezen? Ondertusschen was
				de zaak in 1718, dat is 37 jaren nadat 
				Winschooten dien vreemden uitval deed, nog
				altijd even duister, daar de anders zoo heldere 
				Meerman, in zijn Comoedia Vetus, of
				Bootsmans-praetje, op het woord putger, aldus zich laat hooren:
				‘wie door dezen naem betekent wort by
{==42==} {>>pagina-aanduiding<<}
de zeeluyden is my, hoe
				naeuw ik 'er nae gestikt heb, onbekent: elk slaet 'er nae, doch 't
				waerschynelykste is, dat 'er de man door verstaen wort, die voor op den boodt
				of sloep op den haek past, om daer mede aftekeeren of aen te haelen.’
				Geen' grond voor zijne veronderstelling gevende, laat 
				Meerman het waarom? in 't midden 
				 l). 
			 Nog twee andere spreekwoorden gaan op het gezag van den
				putger uit, nl. Dat wisten de slechtste putgers wel te zeggen
				(voor eene zaak, die Jan en alleman weet), en Een putger zou zich dan wel
				voor stuurman durven verhuren (voor eene onbelangrijke zaak, waaraan men
				voor een ei of een' appel komen kan) Hij heeft voor putger gevaren,
				geeft alzoo te kennen: het is een man, om op een' man toe te geven; het is er
				één van: wat geldt het honderd? schar (of: sprot) is in
				geen tel: die verkoopt men bij het bosje. 
			 Hoe onvolledig de denkbeelden over den putger ook mogen
				zijn uitgebragt, kan het, dunkt mij, bij nadenken, niet twijfelachtig zijn,
				terwijl het zeer wel strookt met de beteekenis der drie spreekwoorden, aan den
				putger ontleend, dat men aan den man, die de puts, den
				wateremmer, hanteert, te denken hebbe, en dat alzoo de putger
				niemand anders is dan de jongen, die den boêl schoon houdt, de
				zwabber. 
			 Zoo ver was ik met mijne veronderstelling gekomen, toen ik met 
				V. Lenneps Zeemans-Woordeboek kennis
				maakte. 
			 Daar leest men ‘Putger (veroud.) Lager officier op
				een schip. Mesonauta, minister abjectus in navi wordt hy by 
				Kiliaan genoemd. 
			  
				De wachter van 't kajuit, de Putjer, de
				  Provoost,  
			 
 
			  zegt 
				Vondel, Lof der Zeevaart. - En in zijn
				Harpoen: 
			  
				Had hy niet reê geweest voor putjer en
				  koksjongen.  
			 
 
			 Waarschijnlijk is 't woord van Puts afgeleid en beteekent
				den man, die 't schip schoon maakt.’
{==43==} {>>pagina-aanduiding<<}
 
			 [Anders luidt de verklaring van dit woord, gegeven door 
				A. Verwer, in Nederlants Seerechten,
				enz. (Amst. 1730), bl. 131: ‘Putkers beduidt sloep-,
				boot-roeijers, in 't Sweets; en is een seer ouderwets woort. 
				Kiliaan heeft het echter ook in syn
				Nederduitsch Woordenboek. Sy noemen 't ook Praemare. Wy soo wel als
				syluiden, heten noch eene praem sulk Vaertuig, dat, niet door den wint
				maer door menschenkracht, voortgeduwt en gepraemt wort. De Sweden spellen
				Pytkare; want y geldt in hunne sprake, als uu by
				ons.’ Het bestaan van het woord pytkar in de Zweedsche Zeemanstaal
				wordt bij 
				Verwer gestaafd, bl. 49 en 50, waar het
				tweemaal voorkomt in oude Zeeregten, in genoemde taal geschreven. - 
				A. d. J.]. 
		   
		   
			 III. Hij is in de boonen, en plukt erwten (of: Hij dwaalt in
				de boonen rond).
 
			 Wanneer iemand zich in verlegenheid bevindt, en daardoor erg in de
				war raakt, dan zegt men: hij zit in den brand, hij is in de pruimen, hij zit in
				de soep, of hij is in de boonen. Het laatste is het sterkst van
				uitdrukking, en wil doorgaans meer zeggen, daar de verbijstering meesttijds zoo
				groot is, wanneer men van iemand zegt: hij is in de boonen, dat men die
				uitdrukking met het is hem in de hersens geslagen op ééne
				lijn plaatst. 
				Tuinman, 
				Reddingius, 
				V. Eijk, Wassenbergh en 
				V. Hall vinden den oorsprong van dit
				spreekwoord in den sterken geur, dien de boonen in den bloeitijd van zich
				geven, een geur zoo sterk, dat hij bedwelmt. 
				Tuinman zegt: ‘de boonen konnen in 't
				bloeyen door haaren laffen reuk de herssens ontstellen.’ 
				Reddingius verzekert, ‘dat de boonen,
				als zij bloeijen, door haren sterken reuk, ons eenige bedwelming kunnen
				veroorzaken, ja in eene beslotene plaats (?) ons de herssenen geheel
				ontstellen.’ Ook 
				Van Engelen 
				 1), 
				Was-
			   
{==44==} {>>pagina-aanduiding<<}

			   senbergh en 
				V. Hall geven, nagenoeg met dezelfde woorden,
				gelijken oorsprong aan het spreekwoord. ‘Wij kennen,’ zoo leest men
				bij 
				V. Eijk, ‘de wel aangename, maar sterke
				reuk der boonen, inzonderheid der paardeboonen, zoodat het zelfs zeer
				gevaarlijk is, zich in derzelver nabijheid, tijdens haren bloei, te slapen te
				leggen. Wie er zich dan lang in ophoudt, geraakt bedwelmd.’ De
				paardenboonen zijn het vast niet, die het spreekwoord wil. Hij is in
				de boonen, en plukt erwten doet ons, om zijn toevoegsel, aan voedsel voor
				menschen denken. 
			 Lemnius denkt ter opheldering van dit
				spreekwoord aan den vereenigden invloed van de lente en het bloeijen der boonen
				op het hersengestel der menschen; zie 
				De Jagers Taalk. Mag. D. III. bl. 483 en
				484. 
			 Ik geef in bedenking, of men de zaak niet wat sterk gekleurd
				heeft. Toegegeven, dat de geur der bloeijende boonen voor den slapende nadeelig
				is, zoo staat dit met den geur van vele bloemen nog maar gelijk. Maar dat die
				geur bedwelmt, heb ik althans nooit ondervonden; evenmin is mij een voorbeeld
				bekend, dat het iemand door dien geur in 't hoofd is geslagen, en hij niet wel
				bij het hoofd is geraakt. 
			 Halbertsma denkt in het spreekwoord aan het
				Friesche boun voor verwarden knoop. Men oordeele, of er eenige
				grond bestaat, om zijne bewering aan te nemen. In zijn Letterk. Naoogst,
				bl. 217, schrijft hij: ‘Maar (het Friesche) boun heeft ook nog de
				beteekenis van een knoop, die in de war is. It jern iz yn' e boun, het
				garen is in de war. De bisten binne yn' e boun, de runders loopen in de
				war, in het wilde. Van dit laatste boun hebben de Stad-Friezen, zot
				genoeg, boonen gemaakt. Ik ben geheel in de boonen, ik ben de
				plank geheel en al mis 
				 1).’
{==45==} {>>pagina-aanduiding<<}
 
			 Kan het spreekwoord ook een geschiedkundig feit tot grondslag
				hebben? Mij dunkt, dat deze vraag bevestigend dient beantwoord te worden. Na
				den slag vermeld te hebben, die, nabij Westkappel, eene bloeijende, maar sedert
				door de zee verzwolgen stad, tusschen Gui van Dampierre, zoon van
				Margaretha, bijgenaamd Zwarte Margriet, Gravin van
				Vlaanderen, en Floris, broeder van Willem II, Graaf van
				Holland, op den 4en Julij 1253 voorviel, geeft 
				Arend, in zijne Alg. gesch. des
				Vaderlands, 2e Deel, 1e Stuk, bl. 251, aldus den
				afloop van den strijd te kennen, waarin ‘de Hollanders onder de
				Vlamingers woedden, even als de maaijers onder de stoppelen,’ en die met
				eene totale vernietiging van Margaretha's legermagt eindigde:
				‘Groot was het getal der gevangenen, die “met hopen, oft scape
				waren,” voortgedreven werden, terwijl eene menigte naakt en berooid
				rondzwierf. Ondertusschen is Koning Willem te Arnemuiden aangekomen,
				waar hij met de mare der behaalde zege verwelkomd wordt. Hij snelt naar het
				slagveld, om den dapperen Floris, op het tooneel der overwinning zelf,
				tot ridder te verheffen. Op den weg stroomen hem geheele scharen weerlooze,
				naakt uitgeschudde vlugtelingen te gemoet, welke, om zich te bedekken, groene
				erwtenstruiken om de lenden gestrengeld hadden, en hem, met opgeheven handen,
				genade smeeken. Hij dankt God, en met het lot dezer ongelukkigen bewogen, laat
				hij hen, doch “also naket als si waren,” bij hoopen met schuiten
				naar Vlaanderen overzetten.’ 
				Gargon denkt aan dien oorsprong, als hij, in
				de Walchersche Arkadia, II. bl. 277 en 278, in de noot, zegt:
				‘Zwarte Margriet, Gravinne van Vlaanderen, viel met een groot
				leger in Zeeland, terwijl Graaf Willem in Braband was, onder 't gebied
				van haaren zoon Gwye, maar wierd te Westkapelle geslagen, en de
				gevangen naakt uitgeschut, en als beesten gekoppeld opgedreven, zich met loof
				en groente van boonen en erweten bedekkende, waarvan welligt de spreekwyze:
				Hy is in de boonen.’
{==46==} {>>pagina-aanduiding<<}
 
		   
		   
			 IV. Zij heeft eene hand met een gat.
 
			 Van eene doorbrengster, eene vrouw, die niet op hare huishouding
				past, maar die al lang den roem en den room van de zaak heeft afgeschept, zegt
				men: Zij heeft eene hand met een gat. 
				Tuinman, van eene verkwistster sprekende,
				zegt: ‘zy kan geen geld bewaren, zij laat het door de vingeren
				druipen,’ daardoor het spreekwoord verklarende; terwijl hij eene hand
				met een gat aldus aanduidt: ‘zulk een hand is als een doorgeboorde
				buidel,’ daarbij Hag. I: 6 aanhalende. Hare zakken zijn van
				duivelsleêr: zij kunnen geen kruis behouden. Het zou niet helpen, al had
				zij van daag een koe en morgen een paard. 
				Van Waesberge zegt: ‘is er niet meer
				daar de schoorsteen van rooken kan, en vallen de muizen dood voor de etenskas,
				dan verwijt de man zijne vrouw, dat zij een gat in de hand heeft, en het
				geld haar door de vingers druipt.’ Ook 
				Mulder, daar hij 
				Tuinman naschrijft, is van hetzelfde
				gevoelen. 
				Modderman zegt: ‘waar de vrouw eene
				hand heeft met een gat er in; niets anders mag dan kiekentjes en randjes
				van pannekoeken; geenszins bedenkt, dat rapen een edel kruid is, omdat de
				geheele wereld op rapen uit is; waar zij immer aan vetpot en pannetjevet blijft
				spelen, en niet weet, dat wie een goed vischje heeft, het in den ketel moet
				houden; dáár moge ze kijken, alsof ze gebakken had, het gaat
				alles met den pot te vure; zijn de kipjes gekloven, dan wordt magerman kok; men
				heeft het geluk zoo vast als een hand vol vliegen; en de tevredenheid maakt aan
				tafel en in huis weldra plaats voor misnoegdheid en ongeluk.’ 
				Bogaert toont mede, dat hij het spreekwoord
				op dezelfde wijze verstaat, en de verzamelaar der spreekwoorden in den
				Almanak van 1740 is van geene andere gedachte. Allen doen ons denken aan
				eene vrouw, die geen acht op haar huishouden slaat, wanneer zij het spreekwoord
				bijbrengen: zij heeft eene hand met een gat. 
			 Ondertusschen gold het spreekwoord vroeger in anderen
{==47==} {>>pagina-aanduiding<<}
zin, niet voor doorbrengen, maar voor milddadig zijn,
				blijkbaar uit 
				Jacob van Maerlants Spiegel Historiael
				(tekst van Dr. 
				Verwijs), III. bl. 8, kol. 2: 
			  
				‘Vredegont met milder hant  
				Gaf juweelen ende groten scat  
				(Soe hadde in haer hant een gat).’  
			 
 
			 Het spreekwoord komt dus bij 
				Van Maerlant op dezelfde wijze voor, gelijk
				men het thans nog bij 
				V. Waesberge aantreft. Waarschijnlijk is de
				milddadigheid te hoog opgevoerd, en langzamerhand in
				overdadigheid overgegaan, en later, ook bij overdrijving, in
				verkwisting. Zoo laat het zich natuurlijk verklaren, hoe dit
				spreekwoord, in zijne toepassing, geheel van aard kan veranderd zijn. 
			 Ik teeken hierbij aan, dat ook het spreekwoord: Hij heeft
				kromme vingers (of: Hij is krom gevingerd), waardoor men den dief
				teekent, vroeger mede eene andere beteekenis had, nl. die van gierig
				zijn, blijkbaar uit denzelfden 
				Van Maerlant. Dr. 
				Verwijs, III. bl. 18, kol. 1, zegt: 
			  
				‘Gregorius quam te hem bi nachte  
				Ende hiet, dat hi hem hier af wachte  
				Vanden aermen te verstekene  
				Ende van achtertale te sprekene;  
				Maer Fabiaen en gaver niet omme,  
				Ende hilt emmer sijn hant int cromme  
				Entie tonge ghevenijnt.’  
			 
 
		   
		   
			 V. De hanevoet is hem gestrooid (of: gebreid).
 
			 Wanneer iemand zijn leven in gevaar brengt, of zich zelven in 't
				verderf stort, dan zegt men: De hanevoet is hem gestrooid (of:
				gebreid). Deze beteekenis wordt door 
				Sartorius, den eenigen verzamelaar, dien men
				over dit spreekwoord kan raadplegen, opgegeven. Hij stelt dan trouwens ook het
				spreekwoord: Hij hengelt om de kaars, hiermede gelijk. Dit laatste
{==48==} {>>pagina-aanduiding<<}
spreekwoord, meer algemeen bekend, komt met de opgegeven beteekenis
				volmaakt overeen. 
			 De hanevoet is een vergiftig kruid, eene beteekenis van 't
				woord, die hier alleen gelden kan, ofschoon ze afwijkt van 
				Weilands opgave, die, bij het woord
				haan, in de zamenstellingen, hanevoet eene bloem noemt. Ook het
				Algemeen nuttig en noodzaaklyk stad- en land-huishoudkundig Woordenboek,
				wil aan eene bloem gedacht hebben. Op het woord hanevoet wijst het op
				ranuncul, en de ranonkel is eene algemeen bekende zaaibloem, die,
				in hare verschillende schakeringen, bijzonder schoon mag genoemd worden. Bij 
				Bilderdijk komt het woord niet voor. Zonder
				nu de laatste beteekenis te willen verwerpen, kan zij voor dit spreekwoord niet
				dienen. 
			 Behalve bij 
				Sartorius komt het spreekwoord tweemaal voor
				bij 
				Gheurtz; beide verzamelaars hebben
				gebreid. Gestrooid maakt het spreekwoord verstaanbaarder dan
				gebreid, ofschoon breijen, in de beteekenis van strikken
				of vlechten, mede een' goeden zin aan het spreekwoord geeft.
				Gebreid zou ook voor uitgebreid kunnen gelden; en dan wordt het
				spreekwoord klaarder van uitdrukking. 
			 Oudemans, in zijn Woordenboek op de Ged.
				van G. Az. Bredero, bl. 143, dit spreekwoord bijbrengende, zegt:
				‘denkelijk zal dit zooveel beteekenen als: er staat mij wat ergs te
				wachten.’ Dat dit denkbeeld juist is, mits men er bij voegt, dat zulks
				door eigen schuld veroorzaakt wordt, heb ik aangetoond. 
			 Maar als hij, op de volgende bladzijde, zegt, dat ‘het
				misschien een matrozen uitdrukking was, nemende hanepoot voor
				hanevoet, is zijne gissing ongegrond. Hanepoot is wel ‘een
				zeker scheepstouw;’ maar dit werd niet ‘gebezigd, om hem, die straf
				verdiend had, af te ranselen,’ en wordt geenszins met hanevoet
				verwisseld. Hanepooten zijn, volgens Witsen, ‘zes, acht
				of thien smalle touwetjens, die van elkandre gescheiden, en door de blocks
				gestoken werden, genaemt doodtmans oogen;’ terwijl hij er op volgen laat:
				‘dit geschiedt tot pronck; men voeghtze aen de bram-zeils-stengen en
				bezaens-stagh, oock op de bezaens-roe en onder de mars.’ In
{==49==} {>>pagina-aanduiding<<}
deze beschrijving, noch in die, door 
				Winschooten en 
				V. Lennep gegeven, wordt van hanevoet
				gewag gemaakt. 
				Pan 
				 1) en de beoordeelaar in de Alg. Konst- en Letterbode,
				no. 4, van 1857, die elk dezelfde twee fouten in 
				V. Lenneps beschrijving van hanepoot
				opmerken, doen dit evenmin. Gold hanevoet voor hanepoot,
				voorzeker had de scherpzinnige 
				Pan dit aangewezen. Maar al was 't zoo, dan
				is hanepoot nog geen eindje dag, en we waren voor 't spreekwoord
				niets gevorderd. 
		   
		   
			 VI. Wie een ander overmag, Biedt hem zelden goeden
				dag.
 
			 Wie zich boven iemand verheven acht in rang of stand, doet hem
				zijne meerderheid gevoelen. Men wijst dit aan door het spreekwoord: 
			  
				Wie een ander overmag,  
				Biedt hem zelden goeden dag.  
			 
 
			 In de verzameling van spreekwoorden, te Campen gedrukt,
				heet dit: Wye den anderen vermach, die biedt hem selden gueden dach, wat
				door 
				Meijer ook zoo wordt overgenomen; maar
				waarbij hij a anteekent: ‘iemand vermoghen’ zegt zooveel
				als: ‘even magtig of aanzienelijk zijn.’ Was het waar, dat deze
				beteekenis hier gelden moest, dan had het spreekwoord slot noch val.
				Vermach moet dus vroeger hetzelfde hebben willen zeggen als thans
				overmag. Om aan eene drukfout te denken, gaat niet aan; want ook 
				Gheurtz heeft vermach. Hij zegt:
				Wie den andere vermach biedt hem quaedendach. 
				Spieghel heeft: Die een ander overmach
				biet hem zelden goeden dagh. Zoo ook 
				Gruterus, 
				Cats en de verzamelaar der Sel.
				Prov. 
			 Oudemans, die in zijn Woordenboek op de
				Ged. van G. Az. Bredero, bl. 278, het spreekwoord bijbrengt,
				herinnert er aan, dat het ‘zeer oud is,’ omdat het bij 
				Meijer gevonden
{==50==} {>>pagina-aanduiding<<}
wordt. Maar daar 
				Meijer niet armen, maar anderen
				in het spreekwoord opneemt, had hij òf dit woord niet moeten schrijven,
				òf er hebben bijgevoegd: armen, lees: anderen. Immers het
				zeggen: 
			  
				En die armen over mach,  
				Biedtse selden goeden dach,  
			 
 
			 heeft geen' goeden zin; want daar men den armen altijd
				overmag, komt geene voorwaardelijke uitdrukking te pas. 
		   
		   
			 VII. Hij heeft de schaamschoenen uit- en de hondsschoenen
				aangetrokken.
 
			 De ware schaamte is naauw aan de deugd verbonden; daarom
				zegt het spreekwoord: schaamte kwijt, eer kwijt; een ander: schaamte mijdt
				overdaad, en een derde: waar vrucht is, daar is ook schaamte. Zoo zegt men ook
				naar waarheid: wie beschaamdheid vreest, verdrijft de schande; waarom dan ook
				de schaamte in de oogen beter is dan eene vlek in het hart. Maar er is ook
				valsche schaamte, en die zich daaraan overgeeft, brengt het niet ver in
				de wereld. Er komen dus vele gevallen in het leven voor, waar de schaamte is
				buitengesloten. Immers 
			  
				Daar de schaamte schade baart,  
				Is zij van een' zotten aard;  
			 
 
			 Den behoeftige is de schaamte onnut, en 
			  
				Wat baat schaamte en schande,  
				Als er honger is in den lande?  
			 
 
			 Zoo begrijpt men, dat iemand de schaamte den kop afbijt; want 
			  
				Bij gebrek van brood  
				Is de schaamte dood.  
			 
 
			 Schaamte en vrees houden daarom elkander in bedwang, en gaan hand
				aan hand. Het spreekwoord zegt zoowel: daar geene schaamte is, is geene vrees,
				als: waar geene vrees is, daar is geene schaamte.
{==51==} {>>pagina-aanduiding<<}
 
			 Wanneer evenwel de zotternij iemand daar doet gaan, waar de
				schaamte hem doet blijven, dan komt hij al ligt aan de grenspaal der deugd;
				want wie de schaamte doorgebeten heeft, is met schande vervuld, en moet met
				stank scheiden. Is de kaars uit, dan is de schaamte uit. 
			 Dat niet en weet, dat niet en deert, en daarom: zonder weten,
				zonder schaamte. Daar echter de wolf ligt eene oorzaak vindt, waarom hij het
				lam eet, zoo wordt er ook door den mensch al vrij wat uitgedacht, om zijn kwaad
				te bedekken. De hoovaardij schuilt zoowel in wollen laken als in zijden
				stoffen; maar schaamte moet deksel hebben. 
			 Speelt dus de schaamte eene voorname rol in de wereld, ja kan men
				menigmaal van haar zeggen, dat zij de eerste viool speelt, het is dan niet
				duister, waarom en wanneer men van schaamschoenen spreken kan. Wat men
				door schaamschoenen te verstaan hebbe, is niet moeijelijk na te gaan. De
				spreekwijzen: Niet vast in zijne schoenen staan, niet zuiver in zijne schoenen
				steken, zijne stoute schoenen aantrekken, zijne oude schoenen weêr
				opzoeken, ieder schoenen naar voeten geven, iemands schoenen opzoeken, iemand
				met looden schoenen nagaan, iemand achten als zijn' ouden schoen, en zoo vele
				andere meer duiden niet anders aan, dan dat de schoen als zinnebeeld
				gebruikt wordt, om iemands gangen, dat is: zijne handelingen, aan te duiden.
				Zoo ook in de overdragtige uitdrukking schaamschoenen, dat bedeesde,
				ontmoedigende handelingen aanduidt, dat is: handelingen, die te kennen geven,
				dat men de overtuiging heeft, niet te zullen slagen. En zoo staan de
				schaamschoenen tegenover de hondsschoenen. De
				hondsschoenen duiden handelingen van onbeschaamdheid aan, dat is:
				handelingen, waarin onversaagdheid, overmoedigheid wordt aan den dag
				gelegd. 
			 Is dit nu niets dan onzin? 
				Bilderdijk zegt dat van de
				schaamschoenen; ‘want noch om zich te schamen, noch- om zijne
				schaamte te bedekken, trekt men schoenen aan.’ Letterlijk opgevat, is dit
				zeker zoo; maar waar blijft men dan met alle zinnebeeldige uitdrukkingen! Of
				dus ‘deze uitdruk-
			   
{==52==} {>>pagina-aanduiding<<}

			   king geheel onverstandig is,’ laat zich
				voor 't minst betwijfelen; dat ze ‘geen loop heeft behouden,’ is
				onwaar, en wordt door de tegenwoordige dragt der schaamschoenen, zoowel
				als door die der hondsschoenen wedersproken: hoe velen gaan er nog heden
				in hunne schaamschoenen, waar anderen op hunne hondsschoenen
				loopen. 
			 Servilius zegt: Hi heeft zijne
				scaemscoenen wt gedaen; 
				Gheurtz: Ghy muet donschamel schoenen
				aentrecken; 
				V. Alkemade: Schaamteloose schoenen
				aantrekken. 
				Tuinman spreekt van de schaamschoenen
				uitdoen en de schaamschoenen t' huis te laten. 
				Halbertsma zegt: Men moet soms de
				onbeschaamde schoenen aandoen. 
			 Gheurtz spreekt mede van
				hondsschoenen, en wel van Hondsschuen aen hebben; terwijl 
				Tuinman, 
				V. Eijk en 
				Mulder zeggen: Hij heeft de hondsschoenen
				aangetrokken. 
			 Alleen bij 
				Tuinman vindt men het spreekwoord in zijn
				geheel. ‘De hond,’ zegt hij op eene andere plaats, ‘is een
				zinnebeeld van verscheide ondeugden, als gulzigheid, nyd, quaadspreken,
				onbeschaamtheid, enz. Om de twee laatste kregen Diogenes en zyne
				leerlingen den naam van Cynici, hondsche wysgeeren, vermits zy yder over
				den hekel haalden, en zelf de borgerlyke schaamte hadden afgelegt. Ook niet
				weinige in onze eeuw hebben de schaamschoenen uit, en de hondsschoenen
				aangedaan. Veele dragen nu hondsleêren handschoenen; maar nog al vry
				meer dusdaanige hondsleêren schoenen.’ 
			 Ik wil hierbij nog opmerken, dat men ook in een ander opzigt
				genoodzaakt is, de schaamschoenen uit te doen, nl. wanneer de begeerte
				er toe leidt of de nood er toe dringt, gelijk blijkt uit de beide volgende
				spreekwoorden: Die wat hebben wil, moet de schaamschoenen uittrekken en
				Nood moet de schaamschoenen aan eene zijde zetten.
{==53==} {>>pagina-aanduiding<<}
 
		   
		   
			 VIII. Als de boonen bloeijen, De zotten groeijen.
 
			 Al vroeg in het voorjaar beginnen de boonen, de tuinboonen nl.,
				ook wel boerenboonen genaamd, te bloeijen; want zij behooren onder de eerste
				tuinvruchten, die gelegd worden: in Maart, of, als de vorst voorbij is, nog
				vroeger. Dat is tevens de tijd, waarin de gek uitkomt, daar men van hem, die
				een' slag van den molen weg heeft, zegt: Men kan wel aan hem bemerken, dat de
				blâren weêr haast aan den boom komen. Dat wordt voor den gek te
				regt zijn groeijen genoemd; want groeijen is grooter worden. Als dus 
				V. Eijk zegt: ‘Wij meenen, dat, in dit
				spreekwoord, groeijen alleen om het rijm is gekozen, en men door hetzelve, daar
				bij het aankomen en vallen der bladeren de gekken het ergst zijn, heeft willen
				aanduiden, dat zij in den zomer op hun best zijn,’ maakt hij eene dubbele
				fout, of liever: alles is misgezien, behalve de tusschenzin. 1e.
				Groeijen is niet om het rijm gekozen, maar om de natuurlijke gesteldheid van
				den gek te teekenen; terwijl het groeijen der gekken daarenboven zeer
				juist nevens het bloeijen der boonen wordt gesteld. 2e. Geen
				best zijn der gekken, maar hun ergste toestand wordt in het
				spreekwoord geteekend, dat daarenboven niet in den zomer, maar in het voorjaar
				plaats heeft, te gelijk met den bloeitijd der boonen. 
			 In de verzameling van spreekwoorden, te Campen gedrukt,
				leest men: Die Bonen bloeyen mit hem, dat is: zijne zielsgesteldheid
				komt met die van den aard der bloeijende boonen overeen, gelijk mede: Als de
				Bonen bloeyen, soe en sint die gecken niet wijs. 
				Gruterus heeft: Als de boonen bloyen,
				beginnen de sotten te groyen, door den verzamelaar der Adag. quaedam
				aldus voorgesteld: Als de Boontiens bloeyen, dan siet men de Sottekens
				groeyen.
{==54==} {>>pagina-aanduiding<<}
 
		   
		   
			 IX. Het zijn kwade putten, daar men het water in dragen
				moet.
 
			 Een put is een diep in den grond uitgegraven gat. En ofschoon men
				ook van een' droogen put spreekt, zoo ligt het in den aard der zaak, dat waar
				er van een' put sprake is, men er water in veronderstelt. Te regt worden dus de
				putten, daar men het water in dragen moet, met den naam van kwade
				putten benoemd. Het is daarom vrij natuurlijk, dat men het spreekwoord:
				Het zijn kwade putten, daar men het water in dragen moet, toepast op
				onbevattelijke menschen of onwillige vrijers. 
				Cats denkt aan de laatsten, als hij zegt:
			  
				Daer wast geen liefde door gewelt;  
				Des laet den jonghman ongequelt,  
				En laet hem soecken sijn geval,  
				Daer hem sijn herte leyden sal:  
				‘Men vint toch noyt de putten goet,  
				Daer in men water dragen moet.’  
			 
 
			 Tuinman heeft het oog op eene soort van de
				eersten, denkende aan ‘zommige Rymers,’ die ‘een Hengstebron
				in 't hoofd hebben,’ zegt hij: ‘Is ymand geen Poëet geboren,
				hy blyve met zijn verssen t' huis. Konst beschaaft de natuur, maar verandert
				die niet. 't Zyn quaade putten, daar men 't waeter in dragen
				moet.’ 
			 Of de toepassing, die 
				Winschooten maakt, steek houdt, betwijfel ik.
				Hij zegt: ‘het spreekwoord het is een quaade put, daar men het waater
				in draagen moet beteekend oneigendlijk: het sijn geen fraaije luiden of
				kinderen, die men tot haar welvaaren dwingen moet.’ Men kan immers geen'
				put dwingen, om water te geven. Het geval, zoo als 't hier wordt voorgesteld,
				staat ook lijnregt tegenover dat der onwillige vrijers: hier wordt van dwingen
				gesproken, en bij de onwillige vrijers het onnatuurlijke, om geweld te
				gebruiken, aangewezen. 
			 Het spreekwoord komt reeds in de oudste
				spreekwoorden-
			   
{==55==} {>>pagina-aanduiding<<}

			   verzameling, de Prov. seriosa, voor, waar het
				heet: tis een quaet put daerment water in draecht, alsof men dit
				werkelijk doet, daar toch de bedoeling is: indien men er water in wenscht, zou
				men 't er in moeten dragen, nl. voorwaardelijk. In het te Delf gedrukte
				exemplaar staat: tes een quade put daer men twater al in ghieten
				moet. 
			 In de te Campen gedrukte verzameling staat: Het is een
				quade putte, daermen t water in draghen moet; mede bij 
				Gheurtz: Tis een qvaede put daermen twater
				in draegen muet; gelijk ook 
				Zegerus heeft: Tsyn quade putten daermen
				water in dragen moet. 
			 Bij 
				Gruterus komt het spreekwoord driemaal voor,
				ééns vrij onnatuurlijk aldus: t' Is een quaden bornput,
				daermen water in draagt, en toch is het in Het Mergh van de
				Nederlandsche Spreekwoorden op dezelfde wijze opgenomen. Een bornput,
				daar men water in draagt! Het is immers onnoodig. 
			 Bij 
				V. Alkemade luidt het spreekwoord: t' Zijn
				slechte Putten, daar men 't waater in pompen moet, en 
				De Brune heeft het aldus: 
			  
				Die putten en zijn nimmers goed,  
				Daer in men 't water draghen moet.  
			 
 
		   
		   
			 X. Hij zit met het mes in den buik.
 
			 Bevindt iemand zich in eene groote ongelegenheid, uit welke bijna
				of in 't geheel geen uitkomen te wachten is, dan wordt het spreekwoord
				gebezigd: Hij zit met het mes in den buik. Ik kan mij dus niet
				vereenigen met de zienswijze van 
				Tuinman, die zegt: ‘dit spreekwoord
				drukt uit, dat men ymand niet afhelpt van eenige zwaarigheid of ongelegentheid,
				maar in dien staat laat blyven, op dat hy altoos in ymands magt zy.’ Zoo
				toch wordt de zaak, door het spreekwoord voorgesteld, meer aan een ander
				geweten, ja deze zelfs als een ware kwelduivel voorgesteld, dan de oorzaak der
				moeitevolle omstandigheid bij den persoon zelven gezocht, geheel in
				tegenstelling met de beteekenis van het spreek-
			   
{==56==} {>>pagina-aanduiding<<}

			   woord. En als 
				Tuinman daar later op volgen doet: zo lang 't
				mes noch in den buik steekt, is de wonde niet geneeslyk, en kan t'elkens
				vernieuwt en vergroot worden,’ dan geeft hij er door te kennen, dat het
				ongeval voor verergering vatbaar is, terwijl het zich veeleer voordoet, als
				zijn hoogste standpunt van pijnlijke onrust te hebben bereikt. 
			 De zin van het spreekwoord is beter gevat door 
				V. Eijk, als hij zegt: ‘die veroordeeld
				is, zich den buik te openen, èn het mes er in te laten zitten, verkeert
				in den pijnlijksten toestand, en zoo ook hij, die van zijn bezwaar niet
				ontheven wordt;’ waarbij hij tevens toont, aan den oorsprong van het
				spreekwoord te denken. Hij gaat er echter niet zeker op, daar hij vraagt:
				‘zou dit ook ontleend zijn van de bekende strafoefening bij de Japanezen,
				menigmaal door de Hollandsche zeelieden, tijdens de drukke vaart op Japan
				waargenomen?’ Wij mogen dit veilig buiten twijfel stellen, daar het van
				de vroegste tijden af, dat onze zeelieden met dit volk in aanraking kwamen, en
				even zoo bij de Chinezen, de gewoonte was, gelijk nog heden ten dage, om, bij
				moeijelijke omstandigheden, waarin zij (Japanezen of Chinezen) zich bevinden,
				met eigen hand zich den buik open te snijden. Niet als strafoefening evenwel,
				zoo als 
				V. Eijk zegt, maar uit eergevoel; niet op
				bevel van een ander, maar eigenwillig, wordt die daad bedreven. Onder de
				kennis, die men den Japanees of Chinees bijbrengt, behoort vooral de theorie
				van het gelukkig uiteinde, die nooit wordt verzuimd, en die nergens
				anders in bestaat dan in het kunstmatig opensnijden van zijn' eigen' buik. Het
				zou voor een' edelman, ja voor een ieder, die de eer op prijs stelt, al zeer
				onfatsoenlijk staan, wanneer hij hierin van de gewone gebruiken afweek. Bij de
				aanvaarding van eene openbare betrekking wordt aan den Japanees of Chinees een
				mes ter hand gesteld, waarmede hij verpligt is, zich letterlijk den buik open
				te rijten (eerst door eene opwaartsche, en daarna door eene dwars-snede, naar
				de lessen, die hij over deze kunst heeft geleerd), indien hij in eene of andere
				ongelegenheid komt, waardoor hij aan zijne ver-
			   
{==57==} {>>pagina-aanduiding<<}

			   pligtingen niet kan
				voldoen, al ware die ongelegenheid door hem niet te voorkomen geweest, of zelfs
				geheel buiten zijn toedoen ontstaan. Door deze handeling voorkomt hij de
				schande, die anders zelfs op zijn geslacht overgaat, maar die thans met hem ten
				grave daalt. De misdadiger ruimt zich dan ook niet stilletjes uit de voeten,
				neen: in feestgewaad gedost, van vrienden en magen omringd, houdt hij eene
				oratie, werpt daarna zijne opperkleederen af, en brengt zich, kalm en gelaten,
				de beide sneden toe, die een einde aan zijn leven maken. Bij gelegenheid, dat
				de kaart van Nipon werd uitgevoerd, zijn al de tolken, die daartoe de hand
				hadden geleend, verpligt geworden, zich den buik open te snijden. 
		   
		 
		 
		   
		   
		   
			 De infinitieven op yen.
 
			 Dr. 
				Kern (zie het vorig deel van dit Tijdschrift,
				bladz. 304 en vv.) veroorloove mij ze zoo te spellen, en hem hier kortelijk de
				redenen te ontvouwen, die mij, bij alle instemming met zijne inzichten wat de
				zaak betreft, tot deze van de zijne eenigsins afwijkende spelling dringen. Ik
				stel mij daarbij tevens op nieuw voor een steeds nog verongelijkten halfklinker
				in de bres, dien 't eene noodelooze miskenning van onzen letterrijkdom ware, op
				't voetspoor van den kortzichtigen 
				Siegenbeek, nog langer uit onze letterreeks
				te weren. 
			 Te recht wordt door 
				Kern beweerd, dat, hoe men die infinitieven
				ook verkieze te schrijven, men in de uitspraak slechts één
				ondeelbaren klank, door hem met j afgebeeld, te hooren krijgt.
				‘Wanneer we met ons gehoor te rade gaan’ (zoo schrijft hij),
				‘we zouden nooit anders dan bloe-jen, wa-jen spellen.’ De
				j in deze woorden bepaalt hij dan, niet minder juist, als
				‘hulpklank’ bij de vervoeging, om den overgang van den wortel des
				werkwoords (die niet bloei- en
{==58==} {>>pagina-aanduiding<<}
waai, maar bloe
				(lees liever: blo) en wa is) op de volgende stomme e te
				bewerkstelligen. Reeds uit deze laatste opmerking volgt, hoe weinig aannemelijk
				dan eene spelling als de Siegenbeeksche wordt, die met haar ij blijkbaar
				tot het dwaalbegrip leiden moet, als ware wel degelijk bloei en
				waai de wortel dezer werkwoorden. Om nog niet van 't andere (vroeger
				reeds herhaaldelijk te berde gebrachte) bezwaar te spreken, dat tot een
				verwarring dezer ij met het, als ei uitgesproken, saamgestelde
				letterteeken ij leiden kan. 
			 Ik begrijp dan ook niet, hoe 
				Dr. Kern aan 't slot van zijn opstel beweren
				kan, dat ‘uit een practisch oogpunt de schrijfwijze met ij de
				verkieslijkste is;’ alles toch, wat uit zijn aard tot verwarring en
				dwaling aanleiding geven moet, mag met volle recht geheel onpractisch
				heeten. Hij meent echter, dat die schrijfwijze nog het minst in strijd is met
				ons tegenwoordig klankstelsel, en als die, waaraan de groote menigte sinds lang
				(? - altijd toch nog maar sedert vader 
				Siegenbeek) gewend is.’ Men ziet, dat 
				Kern vooreerst de lengte van tijd niet weinig
				overdrijft, daar hij een halve eeuw dezer ij-spelling tegen over de 6 of
				7 eeuwen der te kwader uur verzaakte y-spelling in de schaal durft
				leggen 
				 1); maar ten tweede weêrspreekt hij zich zelf, wanneer
				hij hier beweert, dat met ons tegenwoordig klankstelsel die ij (van
				bloeijen, enz.) het minst in strijd zou zijn, terwijl hij ons straks
				zooveel juister heeft meêgedeeld, dat de spelling met j geheel
				overeenkomstig ons gehoor is. Ons gehoor toch, zoowel als die letter j
				zijn mede, zou 'k meenen, van den ‘tegenwoordigen’ tijd.
				Onderstellen wij nu eens, dat Dr. 
				Kern mij dat wel toe wil geven, en er noch
				‘ijdelheid’ noch ‘jacht op onderscheiding’ in zien,
				wanneer ik van de ij-spelling wensch af te wijken; dan rijst de tweede
				vraag op, waar-
			   
{==59==} {>>pagina-aanduiding<<}

			   door haar te vervangen, en zal hij dan natuurlijk op
				zijn j blijven staan. Deze zou hier echter inderdaad geheel een
				nieuwigheid zijn; hoe juist haar aangegeven uitspraak wezen zou, haar
				plotseling optreden in woorden, waar zij zich tot dusverre nooit (mag men
				zeggen) aan ons oog voordeed, zou alleen door een onvermijdelijke
				noodzakelijkheid gewettigd kunnen worden; en deze bestaat hier onzes inziens
				niet. Integendeel, om een volkomen juiste uitspraak dezer infinitieven en
				andere gelijksoortige woorden 
				 1) aan te geven, hebben wij niets anders te
				doen, dan de overoude rechten dier echt-Nederlandsche letter te erkennen, van
				welke de spelling van 't jaar zes ons alfabet heeft willen berooven, en haar -
				met twee of drie harer zusters - als ingedrongen vreemdelingen verbannen. Ik
				kan hier eenvoudig nogmaals herhalen, wat ik reeds zoo herhaaldelijk gezegd
				heb, en wat ieder, die het geschiedbeloop van ons taal- en spellingstelsel
				overschouwt, als waarheid zal moeten erkennen: dat wij van ouds - van zoo verre
				immers onzen geschreven taalstukken heugen mag - driederlei letterteeken
				aantreffen, waarmede men den klank i zocht af te beelden, en dat die
				driederlei klankfiguur (i, j, en y) haar onderlinge spellingsrol
				allengs zoo verdeeld heeft, dat de eerste uitsluitend als klinker, de
				laatste als midden-, en de tweede als aanvangs-half-klinker gebezigd
				werd. Wat kan ons beletten haar die rol ook voortaan steeds te laten vervullen?
				en waarom nog langer ons armer gemaakt dan wij zijn, alleen om de geheel
				ongegronde gril na te komen, waarmede men, vóór een vijftig jaar,
				een letterteeken verdrongen heeft, dat de meest gegronde aanspraak op
				voortdurende erkenning had. Ik voor mij ben trouwens overtuigd, dat men in 't
				algemeen nimmer tot een aanneemlijk Nederlandsch spellingstelsel komen zal,
{==60==} {>>pagina-aanduiding<<}
zoolang men niet, de vijftigjarige tusschenregeering van 't
				tegenwoordige als non-avenue beschouwende, het geheele vraagstuk - met
				meer volledige kennis van den aard, de geschiedenis en de ontwikkeling der taal
				- daar weder opvat, waar het zich vóór de spellingswetten en
				vertoogen van 
				Siegenbeek c. s. bevond. 
			  
			 Deventer, 25 Jan. 1861. 
			 Van Vloten. 
		   
		 
		 
		   
		   
		  Aan prof. S. Vissering.
 
		  Waarde Heer en Ambtgenoot! 
		  't Is mij aangenaam, dat gij wel eenige opmerkzaamheid hebt willen
			 schenken aan 't geen ik, naar aanleiding uwer weifeling, omtrent de
			 Nederlandsche uitdrukking voor 't Hoogduitsche Zollverein, geschreven
			 had. Nog aangenamer, dat ik (mijns inziens) de vraag, waarmede gij uwe
			 tegenbedenkingen sluit, zonder veel moeite bevestigend zal kunnen beantwoorden.
			 ‘Kan’ zoo schrijft gij ‘Tolverbond of
			 Tolvereeniging er beter’ (dan kolenbrandersgeloof)
			 ‘door?’ - Hoewel mij ook tegen Tolvereeniging, wat de
			 samenstelling betreft, geenerlei bezwaar te bestaan schijnt, wil ik u dat woord
			 - dat ik zelf weinig behaaglijk vind - gaarne prijs geven; wij hebben ook aan
			 Tolverbond en daarnaast Tolverdrag volkomen genoeg. Omtrent deze
			 echter hebben mij de door u blootgelegde bezwaargronden niet van gevoelen doen
			 veranderen. Ik hoû ze beiden, naar zin en samenstelling, voor even
			 Hollandsch als juist, en aarzel des niet, met de woorden van 
			 Vondels Palamedes te zeggen: 
		   
			 Uw besluyt is licht om wederleggen,  
			 Hoewel het alsins volgt uit uw voorgaande
				zeggen;  
		  
 
		  maar juist dat ‘zeggen’ komt mij minder
			 aanneemlijk voor.
{==61==} {>>pagina-aanduiding<<}
Met andere woorden: uwe redeneering is
			 volkomen juist, maar uwe hoofdstelling laat - als ik 't zeggen mag - wel
			 iets te wenschen over, en berooft uwe gevolgtrekking dus - hoe goed zij
			 sluiten moge - van alle kracht. 
		  ‘De naam Tolverbond’ zoo stelt gij, beteekent
			 ‘èn volgens ons taaleigen èn volgens ons spraakgebruik iets
			 anders dan er hier mede bedoeld wordt.’ Was dat waar, dan hadt gij
			 volkomen recht, en wij 't woord, hoe eer hoe beter, te weren. Maar is het wel
			 waar? Ik meen van niet. Zoolang namen als krijgsverbond, vreêverbond,
			 handelsverbond, - en hoeveel andere wilt gij nog? - waarmeê wij
			 overeenkomsten aanduiden ten opzichte van krijg en vrede of handel gesloten,
			 goed Hollandsch zijn - en wie zal dat loochenen? - kan er (dunkt mij) geen de
			 minste twijfel bij iemand opkomen, of ook Tolverbond - als een
			 overeenkomst omtrent den tol d. i. hier de rechten van in-, uit- en
			 doorvoer - heeft gelijkelijk recht, daarvoor erkend te worden. Maar ook het
			 taaleigen daargelaten, verwerpt gij 't woord, omdat gij meent er dien zin zelf
			 niet aan te mogen toekennen; omdat, naar uwe meening, tol ‘bij ons’
			 niet zoo algemeen voor elke heffing bij vervoer, ongeveer gelijk het
			 Latijnsche vectigal geldt, maar slechts van ‘de vergoeding die
			 betaald wordt voor en bij het gebruik van een weg, vaart of brug.’ Indien
			 ik nu ook al niet ontkennen wil, dat zich allengs, in dit kunstweg-rijke land,
			 deze beziging van 't woord op den voorgrond gedrongen heeft, zoo heb ik mij
			 toch slechts op uw eigen eerlijke betuiging te beroepen, dat ‘vroeger ook
			 bij ons het begrip iets ruimer was, (en) 's Graventol te Dordrecht b.v. veel
			 van eene belasting op vervoerde goederen had.’ Niet alleen had er dat
			 veel van, maar 't was, in de eerste plaats, wel weinig anders dan dat; en, in
			 de tweede plaats, was dat niet met de Dordsche tol alleen het geval, maar met
			 alle andere ten naastenbij die er hier geheven werden. Zoowel het Geldersche
			 Tiel (d. i. tol, gelijk gij weet) eischte niet anders dan een door- en
			 invoer-recht van goederen en personen, als er ter Zeeuwsche
			 Tholen (d. i. aan den tol op de Ooster-Schelde)
{==62==} {>>pagina-aanduiding<<}
een recht op
			 geheven werd. En zoo was het overal; of watdeden de Duitsche Keizer of de
			 Stichtsche Bisschop, wanneer zij een of ander edelman of klooster, te Tiel of
			 Utrecht, vrijdom van tol gaven, anders, dan hen van de heffing vrij te stellen,
			 door anderen op de in- of doorgevoerde goederen te kwijten? En zullen wij nu,
			 omdat zich in het dagelijksche spraakgebruik, door zoo veel kunstvaarten en
			 wegen als wij rijk zijn, allengs een meer beperkte kreits om het woord
			 getrokken heeft, zijn eigenlijke en oorspronkelijke beteekenis, in welke het
			 ons nu juist zoo uitnemend te stade komt, moeten verzaken? dat zou, ten believe
			 van een louter oppervlakkige zienswijs, een meer dan billijke, een
			 taalschendende opoffering zijn. Gij zegt ten slotte, dat ‘de voorstelling
			 zich dan toch altijd hechtte aan de plaats, waar de goederen aan of voorbij
			 gevoerd werden.’ Met uw verlof; is dat thans anders? worden onze
			 invoer-rechten ook niet op bepaalde plaatsen geheven, die alleen wat talrijker
			 zijn, omdat, met den voortgang der maatschappelijke beschaving, het verband met
			 naburige volken en staten naauwer, de punten van aansluiting en de wegen van
			 verkeer menigvuldiger geworden zijn? Er diende een plaats te zijn, waar men
			 zijn - dikwerf slechts vermeende - rechten op den in-, uit- en doorvoer van
			 personen en goederen kon laten gelden; zoo had er de Hollandsche Graaf een te
			 Dordt, de Duitsche Keizer te Tiel, de Utrechtsche Bisschop in 't Sticht, gelijk
			 wij er thans te Rozendaal, te Enschede, te Lobith en elders hebben. De
			 wijziging in de manier van heffing aangebracht, de vreedzame voet, waarop daar
			 thans alles is ingericht, het verschil in den aard der rechten zelf en hunne
			 bestemming, doet tot den daarvoor gebruikelijken naam niets af, en blijf ik dus
			 uit dien hoofde, ook na uwe vriendelijke opmerkingen, geenerlei bezwaar zien in
			 woorden als Tolverbond en Tolverdrag. Zal ik mij in uwe
			 instemming daarmeê verblijden mogen? - 
		   
		  T. T. 
		  Van Vloten. 
		 
		 
		   
		  
{==63==} {>>pagina-aanduiding<<}
 
		   
			 Taalsnippers.
 
			 Op bladz. 41 van den eersten jaargang van dit tijdschrift merkt de
				Red. op, dat de Zeeuwen het werkwoord mogen in de dubbele beteekenis van
				mogen en moeten gebruiken. Dit is echter slechts van toepassing
				op den onvolm. verl. tijd; in de overige tijden wordt het verschil behoorlijk
				in acht genomen. De onv. verl. tijd van mogen, ik mogt (mocht) of ik
				most, en evenzoo is die van moeten, ik most of ik mogt
				(mocht). De vormen mocht en most worden met elkander verwisseld
				en verdienen o.i. een plaatsje onder de voorbeelden van den overgang van
				ch tot st, door den grondigen woordafleidkundige 
				V. d. Helm bijeengebragt (Taalgids,
				II, 255 en vv.). 
			  
			 Bij de lezing van het door den Heer 
				V. d. Helm meêgedeelde, betrekkelijk de
				afleiding van groen-sweerde herinnerde ik mij het Engelsche
				greensward gevonden te hebben in childe Harolds pilgrimage van
				Lord 
				Byron. In het 49e vers van den
				eersten zang luidt het: 
			  
				On yon long, boel plain, at distance crown'd  
				With crags, where on those Moorish turrets rest,  
				Wide scatter'd hoofmarks dint the wounded ground;  
				And, scathed by fire, the greensward's darkend vest  
				Tells that the foe was Andalosia's guest.  
			 

{==64==} {>>pagina-aanduiding<<}
 
			 Sward wordt dan ook in 
				Walker's Pronouncing Dictionary
				verklaard door the skin of bacon en the surface of the ground. In
				de eerste beteekenis kent men het in Zeeland nog en luidt het
				zwêrd, met den klank der e in wereld. In hetzelfde
				woordenboek wordt greensward, greensword, verklaard door the turf on
				which grass grows. 
			  
			 Parijsch staat in de plaats van Parijssch
				(Taalgids, II, bl. 285; 
				Brill, Holl. Spraakl., bl. 401). Zoo
				ook staat Sluisch voor Sluissch, Goesch voor Goessch, enz.
				Velen schrijven nogtans, wanneer het woord met e verlengd wordt,
				Sluissche, Goessche, enz. en zoo ook, wanneer het woord in lettergrepen
				wordt gesplitst, daar zij beweren, dat in dat geval de uitgeworpene s
				hare plaats herneemt. Daarenboven - zoo zegt men - wordt daardoor een gewenscht
				onderscheid in acht genomen tusschen Goessche en Groêsche
				gevormd van Goes en Groê, enz. Hoe denken de lezers van de
				Taalgids hierover? 
			  
			 J.H. v. D.. 
		   
		 
		 
		   
		  
{==65==} {>>pagina-aanduiding<<}
 
		   
			 Over de spelling van eenige woorden.
 
			 Antwoord op vraag 20: Moet men schrijven: 
			 druisen of druischen,
Zutfen of
				Zutphen,
 droomig of droomerig,
stootig of
				stooterig? 
		   
		   
			 Druisen of druischen?
 
			 Alle levende talen zijn aan verandering onderhevig, gaan voor- of
				achteruit, ontwikkelen zich ten goede, of verbasteren en geraken in verval. Die
				veranderingen na te gaan en te waardeeren is eene der leerrijkste beschouwingen
				voor den taalvorscher en de eenige weg tot de verklaring van vele bevreemdende
				verschijnselen. Niet altijd echter is het gemakkelijk te bepalen, hoe eene
				verandering moet beoordeeld worden, of zij een voor- of achteruitgang te achten
				is. Naar den maatstaf der beoordeeling zullen wij thans niet zoeken; ik wil
				alleen doen opmerken, dat alle groote veranderingen in de talen niet plotseling
				en op eens plaats grijpen, maar langzamerhand en ongevoelig; en ten tweede, dat
				zoodanig eene verandering de oorzaak is, dat men thans vraagt en vragen kan:
				Hoe moet men spellen: druisen of druischen? De eerste opmerking
				moet de verklaring geven van de tweede, de tweede het antwoord op de vraag.
			 Het spreekt wel van zelf, dat het lat. casa (huis) niet
				binnen één etmaal kan overgegaan zijn in het fransche voor-
			   
{==66==} {>>pagina-aanduiding<<}

			   zetsel chez (bij, eigenlijk in het huis
				van), noch het lat. manducare (kaauwen) en disjejunare
				(ontnuchteren) in fr. manger (eten) en diner (middagmaal houden.)
				Het is onmogelijk, dat iemand, die heden zegt: Après cela j'ai encore
				quelque chose à vous dire, gisteren avond gezegd heeft: Ad
				pressum ecce hoc illac ego habeo ad hanc horam qualemque causam ad vos
				dicere, gelijk de Latijnsche woorden luiden, waarvan de Fransche
				verbasteringen zijn. Tusschen de eene en de andere wijze van uitdrukking moet
				noodwendig eene lange tijdruimte zijn verloopen, moeten een groot aantal
				trapsgewijze overgangen hebben gelegen; en de geschiedenis der Fransche taal
				leert, dat dit werkelijk zoo is. Maar dat onmerkbaar overgaan van den eenen
				vorm in den anderen, dat naauwelijks hoorbaar wijzigen der woorden maakt, dat
				de spelling de uitspraak onmogelijk op den voet kan volgen, doordien het haar
				aan de noodige teekens ontbreekt om al die fijne schakeeringen achtereenvolgens
				voor het oog kenbaar te maken. Men gaat daarom voort met een woord, welks
				uitspraak een weinig gewijzigd is, met dezelfde letterteekens als naar
				gewoonte, te schrijven, en daar deze in andere niet gewijzigde woorden den
				oorspronkelijken klank blijven afbeelden, krijgen eenige schrijfletters
				ongemerkt twee of meer waarden. Zoo is het gegaan met de c, die eerst
				alleen de waarde had van eene k, maar voor eene i, e, ae, oe en
				y achtereenvolgens = tsj, ts en eindelijk s werd. Zoo komt
				het, dat wij kers en keizer zeggen, overeenkomstig met de
				oorspronkelijke Latijnsche uitspraak van cerasus en Caesar,
				terwijl de Franschen in cérise en César eene
				s laten hooren. Daarentegen gaan zij voort in cave en
				cuivre, even als wij in kouw of kooi en koper, aan
				de c dezelfde uitspraak te verbinden, die deze in lat. cavea en
				cuprum heeft. 
			 Op dezelfde wijze ontstaan de zoogenoemde stomme letters, d. i.
				letterteekens, die wel geschreven, maar niet uitgesproken worden, en waarmede
				wij hier te doen hebben. Zij zijn blijkbaar letters, die in een vroeger
				tijdperk der taal, toen het schrift de gesproken woorden getrouw trachtte
				weder
{==67==} {>>pagina-aanduiding<<}
te geven, wel degelijk in de uitspraak gehoord werden Wat
				beteekent de h in fr. heure, en de ch in eng. yacht
				anders, dan dat er eenmaal een tijd geweest is, waarin men werkelijk
				heure en jacht uitsprak? Niet altijd evenwel is het zeker, dat
				eene stomme letter inderdaad vroeger uitgesproken werd. Wanneer het oog eenmaal
				gewend is om in woorden letters te zien, die men niet hoort, wanneer de
				uitspraak derhalve heeft opgehouden een onfeilbaar richtsnoer voor het al of
				niet bezigen eener letter te zijn, dan raakt het oordeel in verbijstering en
				schrijft men niet zelden zulk eene twijfelachtige letter in woorden, waarin zij
				nooit te voren is uitgesproken. Het Hoogduitsch levert hiervan leerrijke
				voorbeelden op. Toen de h (oorspronkelijk = ch) in sehen,
				gehen en andere woorden eene stomme letter was geworden, schreef men haar
				ook in stehen en stehlen, ofschoon in die woorden nooit eene
				keelletter gehoord was. Hetzelfde misbruik heeft bij ons met de ch
				plaats. Gelijk bekend is, is zij achter de s in het midden en aan het
				einde der woorden stom geworden, zoodat men mensen, vissen, bossen,
				tussen uitspreekt, hoewel men menschen,
				visschen, bosschen, tusschen
				schrijft. Wanneer men nu in aanmerking neemt, dat de verwante talen in de
				genoemde en alle dergelijke woorden eene k of c = k
				vertoonen: goth. mannisks, fisks, ohd. busc,
				osaks. twisc, en dat het Landfriesch nog mensken, fisken, bosk en
				tusken zegt, dan wordt het zeker, dat die stomme ch uit eene
				vroegere k verbasterd is en eertijds wel degelijk uitgesproken werd. De
				spelling met ch is dus niet willekeurig, maar op een vroegeren toestand
				der taal gegrond. Men is hierbij echter niet consequent te werk gegaan. In
				sommige woorden toch, als in ik en hij zal, wij en zij
				zullen, goth. skal, skulum,
				skulun; in mossel, ang. muscle, en andere liet men
				de ch weldra geheel uit het schrift weg, terwijl men voortging haar in
				de bovengenoemde te schrijven. Zoo doende werd de spelling op losse schroeven
				gezet, en de deur voor willekeur wijd geopend. Vele schrijvers toch, den
				oorsprong der stomme ch niet kennende,
{==68==} {>>pagina-aanduiding<<}
merkten sch als
				eene bijzondere soort van s aan, en spelden zonder eenigen grond
				verscheidene woorden met sch, waarin nooit te voren eene k of
				ch bestaan had, b.v. heesch, ohd. heis, heisi en
				heisir. Ik wil thans niet onderzoeken, of men verstandig handelen zou,
				indien men, ten einde de willekeur den pas af te snijden, alle stomme
				ch's wegliet, zooals door sommige schrijvers der 17de en
				18de eeuw reeds geschied was; evenmin, of men de stomme ch's
				in mossel, harnasch en andere om zich gelijk te blijven weder
				invoeren moest. Het laatste zou ik niet denken, dewijl het eene uitbreiding
				eener verkeerde gewoonte zou zijn, die men reeds begonnen is te verlaten, en
				die men toch niet zou kunnen volhouden, daar wel niemand ik schal en
				wij schullen voor zal en zullen zal begeeren te schrijven.
				Doch ik meen dat het wenschelijk zou zijn, de ch te verbannen uit de
				woorden, waarin zij geen recht van bestaan heeft en alleen uit misverstand
				binnen geslopen is. Hiertoe behoort druisen, hetwelk men m. i. ten
				onrechte druischen schrijft. Ik zie althans geene zwarigheid om
				dit woord voor hetzelfde te houden als goth. driusan, osaks.
				driosan en ang. dreosan, vallen. De Goth. iu, de Osaks.
				io en de Angels. eo toch beantwoorden aan elkander en aan onzen
				tweeklank ui, blijkens goth. biugan, buigen, Osaks.
				driopan, druipen, Angels. deofol, duivel. Ons druisen of
				druischen wordt wel is waar nooit in de beteekenis van eigenlijk vallen
				gebezigd, maar kan de steeds abstracte en dus figuurlijke zin van druisen
				tegen iets, aandruisen tegen iets niet zeer gepast als vallen tegen
				iets, aanvallen op iets gedacht worden? Tegen het geringe en gemakkelijk te
				vereffenen verschil in beteekenis staat de gewigtige bedenking over, dat in
				geene der verwante talen een ander woord te ontdekken is, waaraan
				druisen of druischen zou kunnen beantwoorden. 
			 Nu komt noch in driusan, driosan, dreosan, noch in een
				zijner afstammelingen: driusô (steilte), drus (val),
				usdrusts (steil pad), afdrausjan (afwerpen), eene keelletter
				voor, die het bestaan der ch in het minste zou wettigen. Ook schijnt
{==69==} {>>pagina-aanduiding<<}
droesem of droessem, bezinksel, het neêrgevallene
				in wijn of olie, ohd. trusana, uuintrusina, olitruosin, van driusan,
				druisen afgeleid te zijn, welke afstamming door de spelling
				druischen, noodeloos verduisterd zou worden. Het komt mij
				derhalve voor, dat druisen zonder ch de eenige schrijfwijze is,
				die verdedigd kan worden. 
		   
		   
			 Zutfen of Zutphen?
 
			 Het is bekend, dat deze naam eene verminking van Zuud Ven, Zuid
				Veen is, en dat de ph haren oorsprong eeniglijk en alleen te danken
				heeft aan de verlatijnsching van den naam der stad: Zutphania. De
				spelling Zutphen is derhalve eene onwaarheid, die alleen het
				gebruik vóór zich heeft. Daar echter de spelling der plaatsnamen
				bij de Kon. Academie van wetenschappen in behandeling is, wil ik mij liefst
				voor als nog van eene oordeelvelling onthouden, maar afwachten, hoe dat geleerd
				ligchaam beslissen zal. 
		   
		   
			 Stootig of stooterig,
Droomig of droomerig?
 
			 Daar de bovenstaande woorden niet slechts verschillend geschreven,
				maar ook verschillend uitgesproken worden, hebben wij hier eigenlijk niet met
				eene orthographische, maar met eene etymologische vraag te doen Ik geloof, dat
				het antwoord voor de hand ligt en niet twijfelachtig kan zijn.
				Droomerigheid is geene aanbeveling voor een jong mensch, die in eene
				betrekking wenscht geplaatst te worden, welke een vlug en wakker jongeling
				vereischt; een stooterige stijl en stooterig te hooren lezen is
				zeer geschikt om eens anders ongeduld op te wekken en hem in een kwaden luim te
				brengen. Deze woorden hebben derhalve eene onaangename of ongunstige
				beteekenis, even als de overige woorden, met het zamengestelde achtervoegsel
				-erig gevormd: branderig,
{==70==} {>>pagina-aanduiding<<}
gronderig, indringerig,
				kleverig, malerig, praterig, roeterig, rookerig, schurfterig, slaperig,
				slodderig, smokerig, sproeterig, vlakkerig, zanderig, zanikerig. Het lijdt
				dus wel geen twijfel, of droomerig en stooterig zijn woorden,
				wegens het onaangename in hunne beteekenis, onberispelijk van vorm, en
				volstrekt niet te verwisselen voor droomig en stootig, die
				buitendien in het geheel niet of althans weinig in gebruik zijn, en in allen
				gevalle het eigenaardige, dat aan -erig verbonden is, zouden missen. Het
				achtervoegsel -ig toch staat op onzijdig terrein, het vormt zoowel
				bijvoeg. naamw. die goede, als die slechte hoedanigheden uitdrukken; vergelijk
				zalig, gelukkig, zedig, verstandig, goedig, met ellendig, zondig,
				schuldig, verdrietig, toornig enz. 
			  
			 L.A. te Winkel. 
		   
		   
			 Hoofdletters.
 
			 Antwoord op vraag 21: ‘Men vraagt eenige opmerkingen en
				regels voor het gebruik van kapitale of hoofdletters.’ 
			  
			 Men kan dit onderwerp vrij uitvoerig en degelijk behandeld vinden
				in het werkje: Over de Interpunctie door H. Frijlink, bladz.
				86-93. De hoofdzaken van het daar behandelde vindt men terug in het
				Schoolboek voor de Interpunctie, door H. Frijlink, bladz.
				57-62. Wij bepalen ons voornamelijk tot deze korte aanwijzing, omdat ons van
				eene zeer geachte hand eene bijdrage over cursief en kapitaal is
				toegezegd. Heeft de geëerde Inzender echter bezwaren tegen enkele
				stellingen van den Heer F., hij zende ze ons toe, en wij zullen er gaarne een
				punt van onderzoek van maken. 
			  
			 Red. 
		   
		 
		 
		   
		  
{==71==} {>>pagina-aanduiding<<}
 
		   
			 Iets over de verbuiging.
 
			 Antwoord op vraag 22: ‘Is de verbuiging met drie
				gevallen of met vier naamvallen te verkiezen voor eene lagere
				school?’ 
			  
			 Verbuigen, in den gewonen zin, is de verschillende vormen van een
				woord in eene bepaalde orde opnoemen. Eigenlijk is verbuigen de vormen maken
				door aan den stam de uitgangen te hechten. De vormen, die de zelfstandige
				naamwoorden met de woorden, die zij bij zich hebben, aannemen, om aan te duiden
				hoe zij in den zin gebruikt worden, zijn naamvallen. Hieruit volgt, dat
				verbuiging en gevallen, begrippen zijn, die niet bij elkander behooren, en, als
				er geene spraak kan zijn van verbuiging met gevallen, dan vervalt van zelf de
				vraag of zij te verkiezen is boven verbuiging met naamvallen. 
			 Maar er is in zooverre een verstandige zin aan de uitdrukking te
				verbinden, als men er mede te kennen wil geven: de naamvallen plaatsen naar
				aanleiding van de verschillende diensten, die de zelfstandige naamwoorden in
				den zin bewijzen. 
			 De zaak is niet nieuw. 
				Anslijn is, als ik mij niet vergis, de eerste
				geweest, die op deze wijze begon; anderen zijn hem daarin nagevolgd. Duidelijk
				vindt men haar voorgesteld in de veelzins verdienstelijke werkjes van den
				onlangs overleden onderwijzer 
				G.C. Mulder. Niemand zal het mij, hoop ik ten
				kwade duiden, wanneer ik bescheidenlijk mijne bedenkingen op het daar geleerde
				voordraag. 
			 Op blz. 28 van de Beknopte Nederlandsche Spraakkunst lezen wij:
				‘De gevallen zijn de betrekkingen, waarin een naamwoord ten
				aanzien van het voorstel kan voorkomen.
{==72==} {>>pagina-aanduiding<<}
Deze betrekkingen zijn:
				1e geval, als onderwerp; 2e geval, als
				voorwerp; 3e geval, als bepaling. - Naar deze
				betrekkingen wordt somtijds het zelfstandig naamwoord, doch meestal het
				lidwoord, veranderd. Deze verandering met inachtneming van geslacht en getal,
				noemt men de verbuiging der zelfstandige naamwoorden en lidwoorden. 
			  
			 Voorbeeld van verbuiging met het bepaalde (?)
				lidwoord. 
			  
			  
			  	 	Mannelijk
					 Enkelvoud.
1e	geval	de man.
2e	geval	den man.
3e	geval	den man (met een
					 voorzetsel.)
		des mans (voor van den
					 man.)
		den man (voor aan den
					 man.)
  
			  
			  	 	Mannelijk
					 Meervoud.
1e	geval	de
					 mannen.
2e	geval	de
					 mannen.
3e	geval	de mannen (met
					 een voorzetsel.)
		der mannen (voor
					 van de mannen.)
		den mannen (voor aan
					 de mannen.)
 
			 Op blz. 30 lezen wij verder: ‘Wanneer men de verbuiging niet
				alleen naar de betrekking, maar ook naar de verandering van het lidwoord en
				naamwoord regelt, dan onderscheidt men vier naamvallen.’ Daarop volgt een
				voorbeeld van de verbuiging van een zelfst. naamw. op de gewone wijze. 
			 De eerste bedenking, die wij hebben op de zoogenaamde verbuiging
				met drie gevallen is, dat zij omslagtiger is, dan de gewone. Er staat
				eigenlijk: 1e, 4e, 4e, 2e,
				3e naamval. Het eenig onderscheid in de opgave der vormen bestaat
				dus alleen in de verandering der volgorde en in de herhaling van den vierden
				naamval. 
			 De tweede bedenking betreft het woord voorwerp. De
{==73==} {>>pagina-aanduiding<<}
onvolledigheid der verdeeling voor een oogenblik daargelaten, is zij
				onzes inziens onjuist. De leerling, die onderwerp en voorwerp gesteld ziet
				tegenover bepaling, denkt spoedig, dat het deel van den zin, dat men net
				voorwerp noemt, geene bepaling is; ja, er zijn zelfs onderwijzers, die zoo
				denken; ik geloof ten onrechte. Men houde mij ten goede dat ik dit punt hier
				wat breeder uiteenzet. Wat verstaat men door het voorwerp? Het boekje van den
				Heer M. antwoordt daarop: ‘Dikwijls gebeurt het, dat het gezegde alleen
				niet duidelijk of niet volledig is, zoodat het door de uitdrukking van
				één of meer bijkomende denkbeelden duidelijk en volledig gemaakt
				moet worden. Een dezer bijkomende denkbeelden wordt het voorwerp
				genoemd.’ Wij kunnen na dit antwoord de vraag niet terughouden; wat zijn
				dan bepalingen? en het antwoord luidt: ‘Al wat buiten het voorwerp dient
				om het gezegde aan te vullen of beter verstaanbaar te maken, wordt
				bepaling van het gezegde genoemd. Iets bepalen is iets duidelijk kenbaar
				maken.’ Vinden wij hier niet ten klaarste verkondigd, dat het zoogenoemde
				voorwerp ook eene bepaling is? Alleen missen wij de opgave van het
				kenmerk, waardoor het voorwerp van de andere bepalingen onderscheiden
				is. In de Spraakkunst voor Schoolgebruik leest men dan ook, dat de schrijver
				het voorwerp tot de bepalingen rekent: ‘Onder de aanvullende
				bepalingen onderscheidt men nog bijzonder de bijstelling en het
				voorwerp’ en eenige regels verder ‘het voorwerp is dat,
				waarop het gezegde onmiddellijk overgaat.’ Men zal mij zeker niet van
				hardheid beschuldigen, als ik deze definitie duister noem. 
				Anslijn zegt: ‘datgene, waarop de
				handeling des onderwerps overgaat, of dat bewerkt wordt, noemt men het
				voorwerp.’ Het overgaan van een gezegde weet ik in het geheel niet
				te verklaren; het overgaan van een handeling nog wel, maar het begrip dat men
				aan deze uitdrukking verbindt, strijdt met het tweede ‘of dat bewerkt
				wordt’ want als eene handeling op iemand overgaat, wordt hij actief, maar
				als hij ‘bewerkt wordt’ passief. Als iemand geeuwt, ziet
{==74==} {>>pagina-aanduiding<<}
hij zijne handeling wel eens op zijn buurman overgaan, maar toch mag
				men niet zeggen, dat hij zijn buurman geeuwt, wel dat hij hem aan het geeuwen
				maakt, zoodat deze geeuwt. Maar de bedoeling is, naar het voorbeeld het kind
				eet brood te oordeelen, en ondanks de definitie, wel te vatten. Men behoeft
				niet te vreezen, dat de leerlingen zullen denken, dat de handeling eten op het
				brood zal overgaan, zoodat zij zich een brood voorstellen, dat zoolang gegeten
				wordt, totdat het zelf gaat eten. Er blijft nog een bezwaar over, al neemt men
				het met de woorden der definitie zoo naauw niet, namelijk dit: Als men nu zegt
				Het brood wordt door het kind gegeten, blijft dan het brood het
				voorwerp? Ik kan zeggen ja, want het wordt bewerkt; neen, want het wordt niet
				door het onderwerp bewerkt, het is zelf het onderwerp. Men zal zich toch uit
				deze moeijelijkheid met geen gunstig gevolg redden door het brood
				onderwerp als voorwerp te noemen, en hoe zal men dan, in onderscheiding van
				dit, het onderwerp uit den eersten zin, het kind, noemen? Ik geloof dat
				men het lager onderwijs eene dienst bewijst, als men deze en dergelijke
				duisterheden zooveel mogelijk wegneemt. 
			 Indien nu het woord voorwerp als kunstterm wordt aangenomen, zie
				ik er zooveel kwaad niet in; om zijne kortheid verdient het zelfs aanbeveling,
				maar de verklaring van hetgene men er in de analyse mede bedoelt, moet den
				leerling dikwijls worden voorgehouden. Deze verklaring zal, dunkt mij, zoo wat
				hierop nederkomen: Eene bepaling van het begrip, door het werkwoord uitgedrukt,
				zijnde deze bepaling het begrip eener zelfstandigheid, die als lijdend wordt
				voorgesteld; korter: een lijdend voorwerp, dat is, eene zelfstandigheid, die
				wordt voorgesteld door eene werking in een anderen toestand te komen. Die
				toestand, waarin eene zelfstandigheid door eene werking komt, wordt uitgedrukt
				door het verleden of lijdend deelwoord. In het voorbeeld de moeder geeft
				haar kind eenen appel, wordt het begrip geven door twee
				voorstellingen bepaald, haar kind en eenen appel; beide
{==75==} {>>pagina-aanduiding<<}
zijn voorstellingen van zelfstandigheden, of wat hetzelfde beteekent,
				van voorwerpen, doch een van beide wordt maar voorgesteld als in eenen anderen
				toestand te komen, namelijk de appel; de werking geven doet ons denken
				aan een toestand gegeven en in dien toestand komt de appel, niet
				het kind. Het kind moge door dat geven blijde of treurig worden, en werkelijk
				in een anderen toestand komen - in de woorden, waarmede wij hier alleen te doen
				hebben, ligt dat niet, het kind wordt niet als lijdend
				voorgesteld. Hierbij moet men niet uit het oog verliezen, dat een
				andere toestand niet alleen ontstaat door verandering der hoedanigheid, maar
				ook door verandering der hoeveelheid en der betrekking. De beteekenis aan den
				kunstterm voorwerp te hechten zal dan wezen: het begrip van
				een lijdend voorwerp, dat als bepaling van een praedicaats-begrip voorkomt; en
				dan wordt de tweede beteekenis van zelf: het voorwerp is het woord
				of de vereeniging van woorden, waardoor zulk een begrip in den zin wordt
				vertegenwoordigd. 
			 Heeft men deze verklaring aangenomen, dan kost het zeer weinig
				moeite, om haar met eenvoudige woorden onder het bereik van de leerlingen eener
				lagere school te brengen. b.v. men vrage eenvoudig, naar aanleiding van dezen
				of een anderen zin, de boer brengt ons dagelijks melk: als het brengen
				gedaan is, wat is dan gebragt? Alleen bij het werkwoord hebben
				ontmoet men moeilijkheid, omdat men niet zegt de melk is gehad, doch wel
				de melk heb ik gehad; die moeilijkheid is echter niet
				onoverkomelijk. 
			 De derde bedenking betreft de onvolledigheid der verdeeling. Ik
				zou kunnen volstaan met te verwijzen naar het vertoog van Dr. 
				L.A. te Winkel ‘over het aantal
				naamvallen in het Nederlandsch,’ geplaatst in no. 4 van den
				tweeden jaargang van dit Tijdschrift; maar ik mag niet uit het oog verliezen,
				dat hier de vraag wordt gedaan met betrekking tot het lager onderwijs. Als wij
				dan het voorwerp tot de categorie der bepalingen brengen, dan behouden
				wij niets anders over dan onderwerp en bepaling. Onder de
				laatste
{==76==} {>>pagina-aanduiding<<}
categorie begrijpen wij nu ook alle vereenigingen van
				voorzetsels met zelfstandige naam- of voornaamwoorden. 
			 Wij missen dadelijk twee gevallen, 1. wanneer het
				praedicaatsbegrip door een zelfstandig naamwoord wordt vertegenwoordigd; 2. het
				woord, waarmede de hoorder wordt genoemd. De apposities of bijstellingen kunnen
				afzonderlijk bij elken naamval vermeld worden. Nemen wij nu verder in
				aanmerking dat men voor het onderwerp, het gezegde, nu in de
				beteekenis van woord genomen, en voor het zelfst. nw., waarmede de
				hoorder genoemd wordt, de eerste naamval gebruikt, dan komen wij tot onze
				laatste bedenking: door deze verbuiging met gevallen wordt toch al zeer weinig,
				bijna niets van het gebruik der vormen geleerd. Of wat zal een leerling er aan
				hebben, als ge hem zegt: wanneer nu het woord mannen als bepaling
				voorkomt, gebruik dan der mannen of den mannen of de
				mannen. Immers niets. Voor het geval, dat bepaling genoemd wordt,
				schieten nog over de 2e, 3e en 4e naamval,
				zelfs al geeft men mij niet toe, dat het voorwerp ook tot de bepalingen
				behoort. Op grond van het aangevoerde, stel ik, dat de gewone verbuiging met
				vier naamvallen, verreweg de voorkeur verdient. Het blijve dan aan den
				onderwijzer overgelaten, te leeren in welke gevallen die vier verschillende
				vormen gebruikt moeten worden. 
			 Hier ontmoet ik echter eene bedenking tegen deze wijze van
				handelen. Men zegt: gij spreekt van vier naamvallen of vormen, maar ik zie ze
				nergens; het mannelijk enkelvoud heeft er maar drie, want de derde is, althans
				meestal, gelijk aan den vierden, het vrouwelijk enkelvoud heeft er maar twee,
				het onzijdig enkelvoud twee - of wilt ge - drie; het meervoud voor alle
				geslachten drie. Waarom dan altijd gesproken van vier naamvallen? - Al nemen we
				eens gaaf aan, dat de derde naamval van het mannelijk en onzijdig enkelvoud in
				ons tegenwoordig stelsel van verbuigen niet meer te huis behoort, dan kan er
				nog niets van het getal vier worden afgenomen. Wij hebben, om dit te bewijzen
				niets anders te doen, dan de verbuiging van
{==77==} {>>pagina-aanduiding<<}
drie zelfst. naamw. van
				verschillend geslacht naast elkander te schrijven, en de lezer zal erkennen,
				dat niet een van de vier, door het geheele stelsel heen, gemist kan worden.
			 
			  
			 Mann. enk.	Vrouw. enk.	Onz.
					 enk.	Meervoud.
1. de man.	de
					 vrouw.	het kind.	de mannen.
2. des
					 mans.	der vrouw.	des kinds.	der
					 vrouwen.
3. als 4.	als 2.	als 1.	den
					 kinderen.
4. den man.	als 1.	als
					 1.	als 1.
 
			 En bovendien, de bewering, dat de derde naamval van het mannelijk
				en onzijdig enkelvoud volstrekt niet meer tot het tegenwoordig Nederlandsch zou
				behooren, is nog in het geheel niet als eene bewezen stelling aan te
				merken. 
			  
			 Leiden. 
			 J.A. van Dijk. 
		   
		 
		 
		   
		   
		   
			 Zamen of samen?
 
			 Antwoord op vraag 23: ‘Hoe moet men schrijven, zamen
				of samen?’ 
			  
			 De inzender van deze vraag schijnt er nog niet aan te wanhopen, of
				zij voor eene volkomene oplossing vatbaar is. Ik koester zulke gunstige
				verwachtingen niet, en geloof evenmin, dat men gemakkelijk iemand zal overhalen
				om zijne eenmaal aangenomen schrijfwijze te laten varen; want zoowel zij, die
				naar het voorschrift van 
				Siegenbeek zamen, als de anderen, die
				met 
				Bilderdijk samen schrijven, hebben
				gronden voor hun gevoelen. Die de z verkiezen, geven de voorkeur aan den
				regel der afleiding, door Dr. 
				Te Winkel regel der
				gelijkvormigheid genoemd, en die de s schrijven, volgen
				liever den regel der beschaafde uitspraak. Ons vraagstuk is dus een bijzonder
				geval van een algemeener:
{==78==} {>>pagina-aanduiding<<}
waaraan moet in de spelling meer gewigt
				toegekend worden, aan de afleiding of aan de beschaafde uitspraak? 
			 Hoewel 
				Siegenbeek meer aan de eerste, en 
				Bilderdijk meer aan de laatste hechtte, zoo
				kan men toch van hen niet zeggen, dat zij een van de beide beginsels geheel en
				al aan het andere opofferden. Dat 
				Bilderdijk in zijne spelling niet overal de
				beschaafde uitspraak volgde en dus niet schreef gelijk de ouden, is overbekend;
				men denke b.v. aan de slotmedeklinkers in woorden als brood, hard,
				gezaagd, die, hoewel scherp uitgesproken, toch als zachte worden afgebeeld.
				
				Siegenbeek gaf ook wel eens toe aan de
				eischen der beschaafde uitspraak, wanneer zij met de gelijkvormigheid in strijd
				was. Zoo geeft hij de voorkeur aan de spelling juffrouw, op grond van de
				spelling juffer, maar onzes inziens staan deze gevallen niet gelijk. Dat
				ver dezelfde beteekenis heeft als ons vrouw is niet aan ieder
				bekend. Behalve in deze zamenstelling en in enkele eigennamen, die evenwel niet
				verstaan worden, komt het woord ook niet meer voor; de taal, die thans
				gesproken en geschreven wordt, verklaart het woord ver niet: de regel
				der gelijkvormigheid kan dus in dit geval niet worden toegepast. Anders is het
				gelegen met het woord vrouw, dat duizenden malen voorkomt en aan ieder,
				die maar eenige vorderingen in het spreken der moedertaal gemaakt heeft, ten
				volle bekend is. Neemt men nu de spelling van juffrouw aan, dan zal men
				billijkerwijze ook ontfangen, ontsien moeten schrijven, want dezelfde
				grond die voor de f van vrouw in juffrouw kan worden
				aangevoerd, bestaat ook voor de f en s van vangen en
				zien in ontvangen en ontzien, namelijk, de overeenstemming
				van het letterteeken met den letterklank, dien men in de beschaafde uitspraak
				hoort. 
			 Eene andere concessie aan de beschaafde uitspraak vinden wij in
				woorden op nis en lijk, voorafgegaan door eene toonlooze
				e. Als wij den regel voor de onechte f en s aldus stellen:
				indien v en z achter den klinker of den tweeklank eener
				lettergreep komen, worden zij door f en s vervangen,
{==79==} {>>pagina-aanduiding<<}
dan volgt er uit dat wij schrijven moeten: sterf, sterft, sterve,
				sterven, stervelijk; vrees, vreest, gevreesd, vreeze, vreezen, vreezelijk;
				begraaf, begraaft, begrave, begraven, begravenis, zoo ook droevenis.
				Neen! krijgen wij ten antwoord, de regel is te algemeen gesteld, zij behoort de
				woorden op enis en elijk uit te sluiten, schrijf dus:
				sterfelijk, vreeselijk, begrafenis, droefenis, dwaselijk, en, is het
				waar, dat de s tusschen twee klinkers als z wordt uitgesproken,
				schrijf zelfs vreesselijk, dwaasselijk. Ik geloof, dat men ook in het
				woord beeld(enis) om de uitspraak, de d in eene t
				verandert, zoodat de gewone spelling beeldtenis onjuist is en plaats zou
				moeten maken voor beeltenis. Dit echter in het voorbijgaan. Passen wij
				denzelfden regel toe op de v en z als beginletters van andere
				woorden, dan verkrijgen wij, vier, vijf, feertig, fijftig, een en veertig,
				een en vijftig, honderd fijftig, honderd en fijftig, honderd een en vijftig;
				zes, zeven, sestig, seventig, een en sestig, een en seventig. - Voor
				zooverre ik er over mag oordeelen, kan ik stellen, dat de beschaafde uitspraak
				op deze wijze naauwkeurig wordt aangewezen; nooit heb ik de genoemde woorden
				anders hooren uitspreken. De gelijkvormigheid in de spelling is nu geheel uit
				het oog verloren. Het verdient toch opmerking, dat men steeds sestig en
				seventig blijft zeggen, waar ook: een en sestig, twee en sestig
				enz. tot negen en sestig; een en seventig, twee en seventig enz. tot
				negen en seventig, terwijl men na feertig en fijftig
				gezegd te hebben, dadelijk weer voortgaat met een en veertig, enz. tot
				negen en veertig en een en vijftig tot negen en vijftig.
				Gaan wij voort met de toepassing van onzen regel op zamen of
				samen, dan verkrijgen wij: samen, te samen, gezamenlijk,
				verzamelen, leerzaam, minzaam, heilzaam, werksaam, bedachtsaam,
				deugdsaam; maar wij staan in twijfel bij buigzaam of
				buigsaam, arbeidzaam of arbeidsaam, waakzaam of waaksaam
				en durven niet beslissen, welke hier het meest geschikte letterteeken zou
				wezen, de z of de s; of liever, beide teekenen den letterklank
				onnaauwkeurig af, die zoo wat tusschen s en z zweeft. Achter de
				vloeijende r, n en
{==80==} {>>pagina-aanduiding<<}
l in de drie eerste bijvoegelijke
				naamwoorden, blijft de beginletter van zaam zacht; door den invloed der
				scherpe k voorafgegaan door eene r, en der scherpe t,
				voorafgegaan door eene scherpe ch, waarmede gd in de uitspraak
				overeenkomt, wordt zij scherp, en hoewel in de drie laatste bijv. nw. g,
				d en k ook als scherpe medeklinkers worden uitgesproken, zoo schijnt
				het voorafgaan van opene klinkers of tweeklanken het verscherpen der
				z-klank te matigen. Dergelijke moeijelijkheden ontmoet men meer. Om uit
				veel een enkel voorbeeld te nemen, voer ik het woord onbepaald aan;
				waarin door den invloed der volgende lipletter b de n-klank iets
				wordt, dat tusschen m en n gelegen is. 
			 Wij eindigen met de eenvoudige vermelding der volgende stellingen.
				Het is onmogelijk met de bestaande letterteekens alle woorden, zooals zij
				worden uitgesproken, volkomen juist in schrift voor te stellen. Bijna alle
				sluitletters worden geschreven naar den regel der gelijkvormigheid. Het is een
				vereischte voor de duidelijkheid, dat de lezer dezelfde woorden zooveel
				mogelijk, althans aan hun begin, met denzelfden vorm onder de oogen krijgt.
				Eindelijk, de moedertaal kent men reeds lang, als men met geschrevene woorden
				kennis maakt, de letterteekens dienen dus in de meeste gevallen om klanken te
				herkennen en daaraan bekende voorstellingen of begrippen te verbinden.
				Spreekt men die klanken hardop uit - die eene beschaafde uitspraak bezit, zal
				de onderscheidene nuances niet uit het oog verliezen, al vindt hij daarvoor
				geen steun in die spelling. Om deze redenen, zouden wij bij het spellen meer op
				de kennelijke afleiding, dan op de beschaafde uitspraak letten, en dus aan
				veertig, vijftig, zestig, zeventig en zamen de voorkeur
				geven. 
			  
			 Leiden. 
			 J.A. van Dijk. 
		   
		 
		 
		   
		  
{==81==} {>>pagina-aanduiding<<}
 
		   
			 De Nederlandsche taal, voor den zang niet ongeschikt.
 
			 Eene voorlezing,
 
			 door Dr A. De JAGER.
		    
{==83==} {>>pagina-aanduiding<<}
 
			 ‘De liefde tot zijn land is ieder aangeboren,’ zegt
				een bekend vers van den Prins onzer voormalige dichteren. Ik durf beweren, dat
				zoo in dien regel zijn land met zijn taal verwisseld wordt, men
				evenzeer eene algemeene stelling zal uitdrukken. Wie geen vreemdeling is in de
				schriften van binnen- en buitenlandsche taalonderzoekers, zal zich, herinneren
				hoe zij er steeds op uit zijn, om ieder de schoonheden zijner eigene taal in
				het licht te stellen, en hare gebreken zoo niet te ontkennen, dan toch zooveel
				mogelijk te vergoelijken of te verkleinen. 
			 De spreekwijs ‘onze schoone en rijke moedertaal’ is
				bij ons, Nederlanders, een geijkte term geworden. ‘Geen taal zoo schoon,
				zegt 
				Bilderdijk ergens, als de onze! En die taal
				verruilt men voor 't ongoddelijke Fransch!’ - ‘Het Fransch, beweert
				
				Rivarol, in eene door de Berlijnsche Academie
				bekroonde Verhandeling over dat onderwerp, het Fransch is alleen geschikt, om
				de taal der beschaafde wereld te zijn. Niets is vergelijkbaar met het fransche
				proza. De schipbreukeling 
				Aristippus landde op een onbekend eiland aan,
				waar meetkunstige figuren, op het strand geschetst, hem deden uitroepen: de
				goden hebben mij bij geen barbaren gebragt. Als men bij een volk komt, en daar
				de fransche taal vindt, mag men gelooven bij een beschaafd volk te zijn.
				Als de wereld eensklaps ophield te bestaan, om plaats te maken voor eene
				nieuwe, moest men, om haar het gelukkigst denkbeeld van het menschelijk
				geslacht te geven, haar geen uitmuntend geschreven engelsch boek, maar een uit-
			   
{==84==} {>>pagina-aanduiding<<}

			   muntend geschreven fransch boek vermaken. Bij
				gelijkheid van rijkdom, moet de drooge reden voor de sierlijke reden wijken 
				 1)’ ‘Het Engelsch. de bekende Etymoloog 
				Bailey verzekert het, het Engelsch is de
				rijkste en krachtigste taal van Europa, zoo niet van de geheele wereld.’
				‘Het Engelsch, zegt een ander britsch Geleerde, moge het niet zoo heilig
				zijn als het Hebreeuwsch, of zoo geleerd als het Grieksch, is toch zoo
				vloeijend als het Latijn, zoo wellevend als het Spaansch, zoo hoofsch als het
				Fransch’ ‘Het Engelsch, voegt er een derde aan toe, is noch zoo
				verwijfd als het Fransch, noch zoo hard als het Duitsch 
				 2).’ - ‘Het Duitsch roept de
				beroemde 
				Heyse als in antwoord op dat veelstemmig
				koor, het neemt onder de levende talen een der eerste plaatsen in, en overtreft
				de meeste in rijkdom en kracht, in beschaafdheid en buigzaamheid. Geen volk
				heeft meer reden om trotsch op zijn taal te zijn, dan het duitsche 
				 3)!’ 
			 Zou men inderdaad bij al deze schrijvers aan kwade trouw, aan
				onkunde of ook aan bloote vooringenomenheid moeten denken, die hen belet de
				gebreken der eigene taal, en de voordeelen der vreemde te zien en
				te erkennen? Ik geloof het niet; ik geloof, dat de voorname reden van het
				verschijnsel daarin te zoeken is, dat niemand het eigenaardig schoone en
				voortreffelijke eener taal beter gevoelt, dan de inboorling zelf. Men heeft het
				beweerd, en vader 
				Cats heeft er een rijmpje op gemaakt, dat de
				mensch verveelvoudigd wordt, in evenredigheid van het aantal talen, dat hij
				magtig is. Ik ontken dit. De eigenlijke, de redelijke mensch blijft hij maar
				ééns, al kende hij zoo veel talen als de geleerde Italiaan 
				Angelo Mai. Zijne moedertaal, de taal waarin
				hij heeft leeren spreken, gevoelen, begeeren en denken: dát is
				eigenlijk de zijne, zijn eigendom, of liever hij is daarmeê
				vereenzelvigd: de andere zijn hem aangebragt, geleerd. Hij
{==85==} {>>pagina-aanduiding<<}
kan een
				vreemde taal beoefenen, den kring zijner kennis er door uitbreiden, tot op
				zekere hoogte er meê gemeenzaam worden, haar zelfs genieten; maar haar
				geheel tot zijn eigendom te maken: hij zal er nimmer in slagen. En kon hij het,
				het zou zijn ten koste van zich zelven. Zijn geestelijk deel zou eene
				verandering moeten ondergaan, die met eene herschepping zou gelijk staan. Hij
				zou geen dubbele, hij zou een andere mensch worden. 
			 Niets natuurlijker derhalve, dan dat zij, die over de
				betrekkelijke waarde van de eigenschappen eener taal nadenken, niet altijd
				billijk in hun oordeel zijn; dat zij binnen eigen grenzen veel zien en
				waarderen, waarvoor hun oog daarbuiten is gesloten; dat zij ginder leemten en
				gebreken opmerken, die zij hier voorbijzien. Niets natuurlijker dan dat ieder
				volk zijne eigene taal de rijkste, de schoonste, de beste vindt, en in geen
				opzigt door eene vreemde te overtreffen. 
			 En toch, er bestaat eene uitzondering op dezen regel, en zij
				bestaat bij ons. Hoeveel voortreffelijkheden wij onze taal ook mogen
				toeschrijven, daar is één opzigt, waarin wij haar beneden andere
				stellen; wij zeggen van haar, dat zij ongeschikt is voor den zang. Dit
				vooroordeel - want dus meen ik die stelling te mogen noemen - is zeer oud, en
				zoo algemeen verspreid, dat men het algemeen voor waarheid schijnt te erkennen.
				Beweerde men, dat deze of gene andere taal even geschikt, of meer
				geschikt ware voor den zang dan de onze: ik zou het welligt, na de overweging
				der aan te voeren gronden, kunnen toegeven; doch men gaat verder. Ook buiten
				vergelijking met vreemde talen, verklaart men van de onze, dat zij in 't
				genoemde opzigt alle geschiktheid mist. 
			 Hoewel deze stelling niet geheel onbestreden is gebleven 
				 1), acht ik het niet ondienstig, haar op
				nieuw ten toetse te bren-
			   
{==86==} {>>pagina-aanduiding<<}

			   gen. Vindt gij, dat mijne poging daartoe
				niet in allen deele is geslaagd: de wil daartoe zal in uwe oogen reeds eenige
				verdiensten hebben, en mij uwe belangstelling winnen. 
			 Aan de stelling: onze taal is voor den zang niet geschikt,
				plaats ik tegenover de stelling: zij is voor den zang niet ongeschikt.
				Om deze te handhaven wijs ik eerst op den aard onzer taal zelve, en
				dan op hare letterkunde. Vervolgens deel ik eenige gedachten mede
				over hetgeen aanleiding tot het bestaande vooroordeel kan hebben gegeven; en
				besluit met een woord ‘tot toepassing’ als men zegt 
				 1). 
		   
		   
			 I.
 
			 Zoo er iets is, dat eene taal geschikt kan maken voor den zang,
				dan zal het wel dit zijn, dat zij een gepasten rijkdom en verscheidenheid van
				klanken bezit. Door dien rijkdom en die verscheidenheid kan de zang niet
				alleen op behoorlijke wijze de verschillende aandoeningen des gemoeds
				uitdrukken, maar ook tevens in welluidendheid en bevalligheid winnen. Waar zij
				ontbreken, wordt de taal, en dus ook de zang, eentoonig en onbehagelijk. Ik
				geloof niet, dat iemand, die de rij van de geluiden onzer taal, en hunne
				verschillende graden van hardheid of zachtheid, van helderheid of dofheid, met
				aandacht heeft gadegeslagen, beweren zal, dat zij arm is aan klanken; en toch
				is dat nog maar een gedeelte van dien schat. Verscheidene dier geluiden worden
				bij eene goede uitspraak vaak verschillend gewijzigd. Denkt b.v. aan de letters
				e, o en a, en gij zult u vele gevallen herinneren, waarin altijd
				dezelfde van deze letters wordt gebezigd, doch desniettemin een meer of minder
				verschillend geluid waargenomen, voor 't welk, indien er geen teekens in ons
				alfabet ontbraken, andere zouden moeten worden gebruikt. 
			 Die geluiden onzer taal worden aan het begin en het
{==87==} {>>pagina-aanduiding<<}
einde gewijzigd door dusgenoemde medeklinkers. Van deze is onze taal
				althans niet minder rijk dan andere. Doch boven menige andere taal heeft zij
				het voorregt, dat zij twee of drie dezer medeklinkers op menigerlei wijze kan
				verbinden, en daardoor de beteekenis der woorden niet alleen wijzigen, maar ook
				verscheidenheid en afwisseling voor 't gehoor te weeg brengen. Een kunstregter,
				die mij in bevoegdheid ten dezen verre overtreft, de Hoogl 
				Kinker, in wijsgeerige taalstudie en muzikale
				kennis even uitstekend, heeft aangetoond, dat in de wijze van zamenstelling van
				die wortelbestanddeelen der woorden bewijzen liggen voor de zangkundige
				schoonheid onzer taal 
				 1). 
			 In de zamenstelling onzer woorden beweer ik verder, dat de
				duidelijkste kenmerken voorhanden zijn, dat onze natie zich van ouds bijzonder
				op welluidendheid en vloeijendheid in de uitspraak toelegt. Ik zou, om deze
				bewering eenigszins volledig te staven, in vele bijzonderheden moeten treden,
				die zoowel de grenzen, welke ik mij in het spreken heb gesteld, als de plaats
				waar ik sta, mij verbieden aan te roeren. Vergunt mij dus alléén
				u te zeggen, dat menigwerf in onze woorden een klank met een' anderen wordt
				verwisseld, een medeklinker door een' anderen vervangen, een letter uitgelaten
				of ingevoegd, of verdubbeld, of verzacht of verscherpt, met geen ander doel dan
				om hortende of stootende klankverbindingen te voorkomen, moeijelijke overgangen
				gemakkelijk te maken, en alzoo vloeijendheid en welluidendheid te bevorderen.
				Deze eigenschap is op zich zelve onbetwistbaar; maar zij valt ook bij
				vergelijking met het Hoogduitsch in het oog. Wie in de genoemde zustertaal geen
				vreemdeling is, zal zich zonder moeite verscheidene harde klankverbindingen
				herinneren, die wij niet bezitten, en die bij ons in 't eigen woord steeds door
				een zachter geluid vervangen worden. 
			 Eene niet minder gelukkige eigenschap onzer taal acht ik
{==88==} {>>pagina-aanduiding<<}
daarin gelegen te zijn, dat zij eene verbazende menigte uitdrukkingen
				bezit, welker zamenstelling blijkbaar op geluidnabootsing berust. Ik behoef die
				aan niemand uwer te herinneren. Onze dichters, zoowel van vroegeren als van
				lateren tijd, hebben niet weinig van dat voorregt gebruik gemaakt, om hunne
				werken met regels te stofferen, die kenbaar het een of ander geluid doen
				hooren, dat bij het onderwerp te pas komt. Behoef ik het u te zeggen, dat deze
				zelfde eigenschap, die den dichter vergunt, om de beschrijvingen als voor 't
				gehoor te schilderen, ook voor den zang van het hoogste belang is? 
			 Voegt bij dit alles nog andere voortreffelijke hoedanigheden, die
				onze moedertaal bezit, en die meermalen in het breede zijn aangetoond, doch die
				ik hier maar bloot kan noemen; zoo als hare woordbuiging, de vrijheid en
				verscheidenheid harer woordvoeging, de rijkheid harer woordenkeus en
				woordkoppeling, en dergelijke - en gij zult niet weigeren te erkennen, dat aan
				den vervaardiger van een nederlandsch zangstuk de taal zelve genoegzame
				middelen aan de hand geeft, om hem zijn werk wel te doen gelukken. 
			 Al ware intusschen onze taal in haren aard minder geschikt voor
				den zang, dan ik meen dat zij werkelijk is, dan erken ik, de stelling, die ik
				bestrijd, nog niet volkomen te begrijpen en te kunnen toegeven, voor zoo verre
				men daarmede tevens stilzwijgend wil te kennen geven, dat eene andere taal voor
				ons, Nederlanders, beter geschikt is, om gezongen te worden. Ik herhaal: ik
				begrijp dat niet regt. De taal eens volks staat in verband met de spraakorganen
				van dat volk; met de luchtstreek, den grond van het land, dat het bewoont; met
				den trap van beschaving, dien het bereikt, en dergelijke. De taal eens volks is
				het gewrocht van dat alles te zamen. Daar is dus onmiskenbaar een innig verband
				tusschen een volk én zijn taal, ook met opzigt tot de uitspraak en den
				zang. Ieder volk zal dus ook wel zijne eigene taal op de beste en eeniglijk
				ware wijze uit-
			   
{==89==} {>>pagina-aanduiding<<}

			   spreken en zingen. Klinkt dan nu de nederlandsche zang
				in den mond van den Nederlander niet schoon: wel nu, dan zwijge hij, waar van
				schoon zingen sprake is. Want heft hij nu, met zijn nederlandsch orgaan, een
				lied aan in eene vreemde taal, die hij vrij goed, zeer goed, zelfs
				voortreffelijk goed, maar toch nimmer in de volkomenheid kan uitspreken, dan is
				er, behalve den niet schoonen zang, nog een gebrek te meer hoorbaar, en d. i.
				de onjuiste uitspraak. Hooren wij dat gebrek van elkander niet, dan bewijst dit
				niets tegen mijne opmerking. De oorzaak daarvan ligt in de natuurlijke
				omstandigheid, dat wij niet alleen een nederlandsche tong, maar ook een paar
				nederlandsche ooren hebben: eigenschappen, die ik verre ben van gering te
				achten, die ik integendeel wensch, dat we respectivelijk nog lang zullen
				behouden; maar die ons toch buiten staat stellen, om over de uitspraak eener
				vreemde taal even juist te oordeelen als de vreemdeling zelf. 
			 Ten einde u nog nader in staat te stellen, om over de schoonheid
				onzer taal, ook wat hare uitspraak betreft, te oordeelen, wil ik, al ware het
				alleen om mijn betoog wat te verlevendigen, u de vergelijking mededeelen, welke
				de Prins onzer latere dichters, die tevens grondig taalonderzoeker was, heeft
				gemaakt tusschen het Italiaansch, het Hollandsch en het Fransch.
				Gelukkigerwijze gedacht hij te dier plaatse de hoogduitsche taal niet. Wat er,
				onder zijne dichterlijke behandeling van deze zou geworden zijn, durf ik niet
				bepalen, maar toch eenigszins gissen, als ik hem nu eens van Klopstocks
				droomgebulk, dan van Duitschlands wanspraak hoor gewagen, en steeds,
				ook in de taal, het Duitsch tot vergelijkingsterm bezigen voor wat laag
				en afschuwlijk is. De bedoelde dichterlijk schoone plaats luidt dus: 
			  
				‘U minne ik teêr, ô taal van lust en
				  weelde,  
				Die 't stug Latijn in dartele ontucht teelde;  
				Die als de kus op malsche lippen smelt,  
				En 't hart doorstroomt met Liefdes algeweld.  
				Uw woorden zijn uit zacht satijn geweven, 
{==90==} {>>pagina-aanduiding<<}
 
				In toontjens die op donzen vlerkjens zweven;  
				Uw letters, zoet als Zefirs ademzucht;  
				En heel uw spraak, één lieve Lentelucht.  
				Maar meer nog u, ô Vaderlandsche tonen,  
				Waar kracht en ziel en Hemelgeest in wonen;  
				Die met den zang van Po en Tyber vliet,  
				En Godenlust door hart en aders giet:  
				Maar rijzen kunt, en onder 't boezemstreelen,  
				Met Godenwil op 't menschlijk hart bevelen,  
				Zijn stormen stilt, zijn ijs in vlammen zet,  
				En donders voert, en bliksemend verplet. -  
				Maar weg met u, ô spraak van bastertklanken,  
				Waarin hyeen en valsche schakals janken;  
				Verloochnares van afkomst en geslacht,  
				Gevormd voor spot die met de waarheid lacht;  
				Wier staamlary, by eeuwig woordverbreken,  
				In 't neusgehuil, zich-zelv niet uit durft spreken;  
				Verfoeilijk Fransch, alleen den Duivel waard,  
				Die met uw aapgegrijns zich meester maakt van de aard! 
				   1)’  
			 
 
			 Ik meen, door de medegedeelde wenken aangaande den aard en de
				eigenschappen onzer taal u te hebben aangetoond, dat zij voor den zang niet
				ongeschikt is: doch ook een blik op onze letterkunde leidt tot dezelfde
				overtuiging. Met het oog op de geschiedenis dier letterkunde gedurende de
				laatste halve eeuw, zou ik niet durven beweren, dat onze natie bij uitstek
				zangerig is. De voortbrengselen in dat gedeelte der poezij, hetwelk voor den
				zang is bestemd, waren in 't genoemde tijdvak niet overmenigvuldig. Men heeft
				beweerd, dat de staatkundige gebeurtenissen, die ons vaderland hebben
				getroffen, en daardoor te weeg gebragte verachtering in volkswelvaart, daarvan
				de schuld hebben. Hoe dit moge zijn, zoo veel is zeker, dat in het genoemde
				opzigt onze letterkunde vroeger, en bepaaldelijk in de 16de en
				17de eeuw, zich gunstiger onderscheidde. Van de oudste tijden af ont-
			   
{==91==} {>>pagina-aanduiding<<}

			   dekt men sporen, dat nationale liederen bij onze voorvaderen in
				gebruik en aanzien zijn geweest. Ten tijde van 
				Tacitus zong men reeds ter eere van 
				Arminius, en later van 
				Karel den Grooten en andere vorsten. Onze
				grootste mannen, vorsten en vorstinnen zelfs, achtten het niet beneden zich,
				liederen te dichten. Het nationaal gezang, door den Staatsman 
				Marnix van St. Aldegonde vervaardigd, is nog
				alom bekend en geliefd, en schijnt bestemd (zeide de Belg 
				Willems) om gezongen en gehoord te worden,
				zoo lang het stamhuis van Willem I overeind staat. Wat echter niet zoo
				algemeen bekend, en toch bij uitnemendheid in staat is, om mijne stelling te
				voldingen, is dat onze vaderlandsche letterkunde gedurende de 16de
				en 17de eeuw, welligt in niets zoo rijk mag heeten, als in
				liederboeken, d. i. verzamelingen van dichtstukken, op bekende
				zangwijzen vervaardigd, deels van stichtelijken, deels van vrolijken aard. Daar
				is bijna geen stad of plaats in Holland, of zij kan zich op ééne
				of meerdere daarvan beroemen. Een bekend liefhebber van vaderlandsche oudheden
				heeft meer dan honderd zoodanige bundeltjes bijeengebragt 
				 1). En zij bestonden niet alleen: zij werden
				gebruikt daarbij. Velen er van waren in formaat en band zoodanig ingerigt, dat
				men ze bij zich kon dragen, en nimmer waren er gasten in den vriendenkring of
				aan den gezelligen disch bijeen, of zij werden voor den dag gehaald, en stemden
				de gemoederen tot ernst of blijdschap. Geene bijeenkomst op het Muiderslot, of
				de deftige gastheer nam deel aan den zang, door de dochters van 
				Roemer Visscher aangeheven, een zusterpaar,
				waarvan hij zelf getuigde, dat zoo zij in tegenwoordigheid van 
				Maria de Medicis, die zich toen in Holland
				bevond, aanhieven, deze zich misschien verwonderen zou, dat Italie haar in
				Holland bejegende. Zóó van de aanzienlijkste en beschaafdste
				standen tot in den laagsten toe, vervrolijkte men den dagelijkschen arbeid of
				het gezellig verkeer door de toonen der kunst, die te gelijk
{==92==} {>>pagina-aanduiding<<}
verpoozing aan den geest schenkt en verheffing aan het gemoed, en
				bewees, dat 
				Bilderdijk misschien eenigermate regt had te
				verklaren, dat, na de Italianen, de Hollanders het zangerigste volk van de
				wereld zijn. 
			 Onze letterkunde intusschen staaft niet alleen door de
				volksliederboeken van vroegeren tijd, dat onze taal met goed gevolg voor den
				zang kan worden bewerkt: daar is, zou ik haast zeggen, niet één
				onzer dichters, of hij heeft er de bewijzen van geleverd. Wáár
				zou ik eindigen, zoo ik u ook maar de titels wilde meêdeelen van de
				dichtproeven, die hier zouden moeten in aanmerking komen; zoo ik, beginnende
				van 
				Hooft, den bevalligen minnedichter, die voor
				't eerst toonde dat onze taal zangerige buigzaamheid aan stevige gespierdheid
				weet te paren, de rij der dichterlijke werken dóórging, tot op
				onzen jeugdigen 
				De Génestet toe 
				 1)? Ik zal er mij voor wachten en wil liever een' anderen weg
				inslaan. Uit hen allen zal ik een drietal kiezen van de laatste tijden en van
				verschillenden aanleg en vorming; en dezen als vertegenwoordigers laten
				optreden voor alle anderen, in wier werken gij in meerdere of mindere mate
				hetzelfde kunt gestaafd winden: ik beroep mij op den gemoedelijken 
				Van Alphen, den genialen 
				Bilderdijk en den volksdichter 
				Tollens. 
			 Dat 
				Van Alphen een der godsdienstige zangers is,
				aan wie onze kerkbundels veel zijn verpligt, is den meesten uwer bekend. Breede
				vermelding behoeft dat gedeelte zijner poëzij derhalve niet. Ik heb
				slechts de volgende regels uit een paar liederen te noemen, en menig hart
				beaamt mijne meening: 
			  
				‘Zoo blij de landman, moê van 't ploegen,  
				De neigende avondschaduw groet,  
				Zoo blij zien wij bij al ons zwoegen,  
				Dat onze dag ten einde spoedt.’ 
{==93==} {>>pagina-aanduiding<<}
 
				‘Als gevaren mij omringen,  
				Wil ik zingen  
				Van genade, trouw en magt;  
				Zelfs in onbewoonde streken  
				Vloeijen beken,  
				Lichten starren nacht op nacht.’ 
				   1)  
			 
 
			 Doch ook in geheel anderen trant wist 
				Van Alphen den juisten toon te treffen. Hoort
				eenige coupletten van het lied, dat hij den Matrozen in den mond legt, na de
				verovering der Spaansche vloot: 
			  
				‘Hoezee! Hoezee! de Spaansche vloot  
				Bragt haren rijksten schat  
				Den Nederlander in den schoot,  
				Eer 't volk gestreden had.  
				Wat baten goud en zilver daar,  
				Waar moed en kracht ontbreekt;  
				Wanneer men in het grootst gevaar,  
				In plaats van vechten, smeekt?  
				  
				Wij maakten op die zeilen jagt,  
				't Was Hein, die 't ons beval.  
				Zij beefden voor hun rijke vragt,  
				En stoven naar den wal.  
				Wij klommen in de booten neêr,  
				Vol ongeduld en moed;  
				Zij hoorden pas ons schietgeweer,  
				Of vielen ons te voet.  
				  
				Daar kregen wij de hoofdsom weêr;  
				Ons uitgeschoten geld,  
				Door Neêrland aan zijn wreeden Heer  
				Gedwongen toegeteld.  
				Wij hadden lang genoeg geduld,  
				Maar nu, dat marren moê, 
{==94==} {>>pagina-aanduiding<<}
 
				Betaalt men ons een oude schuld,  
				En wat voor 't wachten toe.’ 
				   1)  
			 
 
			 Even aandoenlijk als zangerig is zijn Lied van een
				Grijsaard, waaruit ik alleen het volgende overneem: 
			  
				‘Al ben ik oud, mijn hart is jong  
				En heeft geen lust in klagen.  
				In liedren, die mijn jonkheid zong,  
				Vindt nu mijn stamelende tong  
				Nog daaglijks welbehagen.  
				  
				Mijn reis is, als een droom, voorbij;  
				'k Zal hier niet lang vertoeven;  
				Maar was ik in mijn leven blij,  
				Ach! dat mijn sterven vrolijk zij,  
				En niemand moog bedroeven.  
				  
				'k Heb lang geleefd; mijn oog zag veel;  
				Mijn hart moest veel bevinden;  
				Maar God, mijn rots, mijn eeuwig deel,  
				Behield mijn bloempjen op zijn steel,  
				In spijt der felste winden.  
				  
				Ik zong, als jongling: God is goed!  
				Als man leerde ik hem danken;  
				Maar nu mijn struikelende voet  
				De laatste treden grafwaarts doet,  
				Verdubbel ik mijn klanken.  
				  
				De kruin, die mij tot sieraad strekt,  
				Moet van Gods liefde spreken;  
				Mijn hand schrijft, bevend uitgestrekt,  
				Op 't graf dat mij welhaast bedekt,  
				Daarvan dit duurzaam teeken: 
{==95==} {>>pagina-aanduiding<<}
 
				  
				Gods goedheid is voor mij geweest  
				Een bron in dorre streken;  
				'k Heb in den dood zelfs niet gevreesd.  
				o Wandlaar, die dit grafschrift leest,  
				Ik zwijg, maar steenen spreken!’ 
				   1)  
			 
 
			 Boven alles muzikaal is zijne Cantate de Starrenhemel, een
				stuk, waarvan kunstkenners hebben getuigd, dat het door niemand is
				geëvenaard. Het koor vangt aan: 
			  
				‘Nu lust het ons van God te zingen,  
				Den Schepper van het grootsch heelal;  
				Den Heer, den Vriend der stervelingen;  
				Die is, die was, die wezen zal.  
				Schoon de avond valt, zijn gunstbewijzen  
				Verdwijnen niet, gelijk de zon.  
				De nacht zal ons gezang doen rijzen,  
				Waar nooit de dag het voeren kon.’  
			 
 
			 Het wordt vervangen door dit Recitatief: 
			  
				‘Daar rijst het tintlend starrenheir,  
				En de aarde zwijgt verbaasd,  
				't Gestarnte spiegelt zich in 't meir,  
				Waarop geen windje blaast.  
				't Is alles hemel wat men ziet;  
				Zelfs bergen vlugten heen;  
				't Verdorde blaadje schuifelt niet:  
				't Gestarnte spreekt alleen.’  
			 
 
			 In één der Terzetto's - want ik moet mij bedwingen,
				om u het gansche stuk niet meê te deelen - komen deze regels voor: 
			  
				‘Zou 't Christendom zich niet verblijden,  
				Wanneer hun oog de starren ziet?  
				Daar staan de grenzen van het lijden:  
				De starbewoners weenen niet.  
				  
				Menschdom! Zie het huis van Jezus' Vader! 
{==96==} {>>pagina-aanduiding<<}
 
				Zie den troon, waarop hij zelf gebiedt.  
				Zondig menschdom! treê eerbiedig nader,  
				't Is de troon, dien hij om u verliet.’  
			 
 
			 Het koor besluit eindelijk dus: 
			  
				‘Juich Hemel! juich! de Koning leve!  
				Zijn rijk groei aan in deugd en magt!  
				Dat al wat leeft hem eere geve  
				Voor 't geen zijn goedheid heeft volbragt.  
				  
				Grijpt moed, bedrukte stervelingen!  
				Loopt hier uw pad door een woestijn,  
				De schepping zal eens zamen zingen  
				En God in allen alles zijn.’ 
				   1)  
			 
 
			 Misschien hebben sommigen uwer zich verwonderd, dat ik, ten
				betooge van de geschiktheid onzer taal voor den zang, mij op 
				Bilderdijk heb beroepen, in de meening, dat
				de verzen van den tweeden Vondel meer door kracht en gespierdheid, dan
				door zachtheid en zangerigheid uitmunten. Ik ontken niet, dat de eerstgemelde
				eigenschappen in zijne poezij de heerschende zijn; doch beweer tevens, dat,
				zonder veel moeite uit de reeks zijner werken een bundel zou zijn bijeen te
				brengen, ten bewijze, dat dezelfde hand, die de snaren van den Epos wist te
				dwingen, ook de taal in den liefelijken vorm des gezangs kon buigen. Laat mij u
				slechts een paar proeven doen hooren. De eerste is getiteld de
				Rozen: 
			  
				‘Ik heb ze zien bloeien  
				By 't uchtendontgloeien;  
				Nu hangen de bladen en storten in 't stof,  
				Tot speeltuig der stormen,  
				Tot aas van de wormen  
				Tot schaamte van d' op haar zoo pralenden Hof.  
				  
				Toen zagen haar knopjens  
				De lavende dropjens, 
{==97==} {>>pagina-aanduiding<<}
 
				Tot parels geronnen uit hemelschen daauw:  
				Nu missen zij kleuren,  
				En spreiden geen geuren,  
				Eer de avond de velden nog wikkelt in 't graauw.  
				  
				Zoo zag ik geslachten  
				Zoo schoonheid en krachten  
				Ontluiken en bloeien, maar luttel bestaan:  
				Zoo lach en verblijden  
				In jammer en lijden  
				Voor 't schemerend Westen des levens vergaan.  
				  
				Zoo 't zingen en springen  
				Voor 't handenverwringen  
				Verwisseld, in min dan een vluchtigen wenk.  
				't Zijn alles slechts bloemen  
				Waarop wy hier roemen;  
				't Is alles een daauwdrop, een morgengeschenk.’ 
				   1)  
			 
 
			 De tweede proeve heet: Het Wilhelmuslied, in 1813
				vervaardigd: 
			  
				‘Lieflijk hoor ik 't vreugdelied  
				Door de wolken boren.  
				Neêrland, gy vergat het niet,  
				Schoon ge in 't bange zielsverdriet  
				Uw gevoel moest smoren.  
				  
				Stijg, ja stijg, gy vreugdezang,  
				Vrij en onbedwongen!  
				Ach, Bataven, 't is zoo lang,  
				Sints wy, onder 't juk van dwang,  
				Geen Wilhelmus zongen.  
				  
				Zingt den Vaderlandschen toon;  
				Niemand zal 't verhinderen; 
{==98==} {>>pagina-aanduiding<<}
 
				Hoort, hoe lieflijk, hoort, hoe schoon,  
				Stemmen in dien vreugdetoon  
				Al Oranjes kinderen!  
				  
				Met de tranen in het oog,  
				Tranen van verblijding,  
				Stijgt het vreugdelied omhoog:  
				Met de tranen in het oog  
				Om des dwangs bevrijding.  
				  
				Zingt dan Nassaus lied, Bataaf!  
				Klok en harpsnaar speelt het.  
				In dien zangtoon stemt geen slaaf,  
				Maar wie edel denkt en braaf:  
				Aller harten streelt het!’ 
				   1)  
			 
 
			 De toonen, die gij hier voor het echt-nederlandsche hart zoo
				welluidend hoort ruischen, worden niet minder gehoord in de zangen van den
				dichter, dien ik in de derde plaats noemde: van 
				Tollens. Ik kon zeker niemand noemen, bij u
				meer bekend, en toch mogt ik hem niet voorbijgaan. Zijn naam alleen is voor
				mijne bewering het voldingendst bewijs. Ik zal de reeks der liederen niet
				doorloopen, u even goed als mij bekend, door hem aan liefde en vaderland
				gewijd. Wáár is een gezellige vriendenkring, wáár
				een vaderlandsch of huisselijk feest, daar ze niet worden gehoord? Om iets te
				leveren, haal ik enkele regels aan uit één der welligt minst
				bekende zangstukken, getiteld: Bij het lengen der dagen: 
			  
				De morgen slaapt zoo lang niet meer,  
				Noch gaat zoo loom zijn pad,  
				Noch legt zoo vroeg het hoofd niet neer,  
				Als waar hij krank en mat.  
				Hij speelt al vroeg in 't kiemend groen  
				En zet een blijder lach,  
				En waakt, zoo als gezonden doen,  
				En maakt een langer dag. 
			   
{==99==} {>>pagina-aanduiding<<}
 
				  
				Het misdrijf neemt den nacht te baat,  
				En duikt des daags den kop;  
				De brave, niet verlokt tot kwaad,  
				Ziet 's morgens vrolijk op:  
				Voorwaar, dat is van reinen aard,  
				Dat is met God bevrind,  
				Wat afschrik aan den booze baart,  
				En wat de brave mint.  
				  
				Ook blies het eerst Zijn ademtogt  
				Dat kostbaar licht in gloed,  
				Dat alles, wat Hij verder wrocht,  
				Zoo heerlijk prijken doet.  
				En daarom klinken dank en dicht,  
				Nu 't weêr zijn loop verlengt,  
				En Gods gewrocht voor ons gezigt  
				Tot hooger luister brengt.’ 
				   1)  
			 
 
		   
		   
			 II.
 
			 Indien ik mijn doel niet geheel heb gemist, zult gij allen, in
				meerdere of mindere mate, overtuigd zijn van de ongegrondheid der stelling, dat
				onze taal voor den zang ongeschikt is. Ik acht het niet ongepast - wat ik mij
				in de tweede plaats ter take heb gesteld - te vragen naar de oorzaken, die tot
				het vooroordeel aanleiding kunnen gegeven hebben of nog geven, 'k Zou
				hetgewaagd achten, hier op beslissende wijze te spreken, en wil de twee
				oorzaken, die mij voor den geest kwamen, dan ook alleen als vermoedelijk doen
				gelden. 
			 Eene eerste oorzaak meen ik gelegen te zijn in de
				verkeerde uitspraak, die wel eens bij ons, ten opzigte onzer moedertaal,
				wordt waargenomen. Zonder eenigen twijfel was het Nederlandsch van ouds eene
				zoetvloeijende taal voor het
{==100==} {>>pagina-aanduiding<<}
hoor. Dit blijkt zoodra men de vorming
				onzer woorden wat meer dan oppervlakkig beschouwt, en wordt almede gestaafd
				door de gewesten, waar de uitspraak door de mindere volksbeschaving het minst
				is veranderd. Het ligt in den aard van iedere beschaving, dat zij het
				natuurlijke en bevallige meer en meer voor het gemaakte en gekunstelde doet
				wijken; en zoo zal onze moederspraak, in de laatste 200 jaren aan netheid en
				beschaafdheid gewonnen hebbende, ook wel aan oorspronkelijkheid hebben
				verloren. Doch dit verschijnsel, als bij alle volken gewoon, en niet te weren
				of te bedwingen, bedoelde ik zoo zeer niet; veeleer had ik een ander, minder
				verschoonbaar, op het oog: een verschijnsel, dat het tegendeel van beschaving,
				althans van ware beschaving, verraadt. Ik bedoel den toeleg, bij niet weinigen
				onzer sprekers te bespeuren, om, zoo als men het uitdrukt, naar de letter te
				spreken. Die uitdrukking intusschen is verkeerd; men moest zeggen tegen
				de letter; want door die zoogenoemde uitspraak naar de letter komt
				men er toe, om de letters uit te spreken, zoo als ze niet moeten uitgesproken
				worden. Wie er zich aan schuldig maakt, vergeet dat de regel: schrijf zoo als
				gij spreekt, niet mag omgekeerd worden, en dat ons letterschrift, als zijnde
				niet voor onze taal gemaakt, maar van elders overgenomen, in vele gevallen onze
				gesproken taal niet dan onvolkomen en gebrekkig teruggeeft. Door die dubbele
				vergetelheid zegt men b.v. din-gen voor dingen, dwingt voor
				dwingt, menschen voor menschen, eerlijk voor
				eerlek, overige voor overege, en zoo al verder; doet men
				de lid- en voornaamwoorden, die bijna altijd niet dan flaauw en toonloos moeten
				worden gehoord, als veelbeteekenende deelen der rede uitklinken, en laat men
				den man zeggen, dat hij zijné vrouw liefheeft; of de vrouw, dat
				zij harén man bemint, alsof er immer sprake van zou kunnen
				zijn, dat hij of zij een ander liefhad of beminde, dán die zijne of dien
				hare; om thans in geene verdere bijzonderheden te treden. Is het wonder dat een
				echte Hollander als 
				Bilderdijk, bij zulk eene uitspraak, wel eens
				in toorn geraakte, en zich op deze wijze lucht gaf:
{==101==} {>>pagina-aanduiding<<}
 
			  
				‘Wy weten 't verder; ja (God betre 't eens!) wy weten  
				Hoe 't dom en waanwijs volk, zijn eigen taal vergeten,  
				Verhoogduitscht tot in 't hart, en 't Hollandsch afgewend,  
				Geen uitspraak van zijn taal, geen eigenschap meer kent.  
				Hoe 't Ouderlijk verstand der woorden gaat verloren,  
				Het Neêrduitsch walglijk krijscht in Nederlandren
				  ooren;  
				En, met d' Uitheemschen zin onhollandsch voortgebracht,  
				De schoone moedertaal erbarmlijk wordt verkracht. 
				   1)’ 
				
			 
 
			 Maar is het ook wonder, vraag ik verder, dat zoodanige
				onhollandsche uitspraak, die reeds aan de gewone rede hare vloeijendheid en
				rondheid beneemt, vooral aan den zang, waar de minste wanklank het geoefend
				gehoor pijnlijk treft, te kort doet? Is het wonder, dat de nederlandsche taal,
				aldus uitgebragt, in de fijne ooren des bevoegden regters van hardheid en gemis
				aan zangerigheid wordt beschuldigd, en de vergelijking met andere talen niet
				kan dóórstaan? Ieder beseft intusschen, dat het aangewezen gebrek
				niet aan de taal is te wijten. Zoo ik mijn lastdier de pooten vermink, heb ik
				dan regt te klagen, dat het met dat mijns buurmans geen gelijken tred
				houdt? 
			 Eene tweede, nog meer geldende oorzaak van het bestaande
				vooroordeel tegen onze taal is, mijns bedunkens, gelegen in de zucht onzer
				natie, om het inheemsche en eigene achter te stellen aan het
				uitheemsche en vreemde. Ik zal in geen betoog treden, dat die
				zucht inderdaad bij ons wordt aangetroffen, zich openbaart op meer dan
				één gebied, en niet het minst op dat van letteren en kunsten, ja
				ten aanzien van onze moedertaal zelve. Of zijn ze, ook onder onze aanzienlijke
				standen, zoo schaars te vinden, die meer werk maken van de beoefening eener
				vreemde taal, dan van hunne eigene? die het niet eens de moeite waardig keuren,
				hunne gedachten in hunne eigene spraak behoorlijk uit te drukken? die de
				schoonheden van menigen buitenlandschen schrijver u zouden weten aan te wijzen,
				maar verlegen staan, indien ge
{==102==} {>>pagina-aanduiding<<}
hen over de werken van een 
				Vondel of 
				Huygens, van een 
				De Decker of 
				Van Effen wildet ondervragen? En nu sprak ik
				nog niet van hen, die niet bloot onverschillig, maar zelfs bepaald afkeerig
				zijn omtrent alles wat van eigen bodem is; die het vaderlandsche verwerpen,
				alléén omdat het vaderlandsch is, en wier beeld geteekend is in
				de bijzonderheid, die ik ergens 
				 1) las van zeker
				voornaam Heer, die voor eenige jaren eene openbare prijsuitdeeling bijwoonde
				aan eene Muzijkschool. De jeugdige zangers een lied hoorende aanheffen, meende
				hij Fransch of Duitsch te hooren, en vond het zeer welluidend. Nader onderrigt
				zijnde, dat het een nederduitsch gezang was, veranderde hij echter van gevoelen
				en vond het toen - abominabel. Tot zulken graad van verbastering vertrouwen
				wij, dat weinige Nederlanders zullen zijn afgedaald; maar toch blijft voor
				ieder, die een vaderlandsch hart omdraagt, nog genoegzame stoffe ter
				bejammering over. Een volk toch, dat zich zelf niet acht, heeft geene aanspraak
				op de achting van vreemden; en krachtiger aansporing kan den dichter of
				kunstenaar wel niet ontbreken, dan als hij op de belangstelling zijner natie
				niet heeft te rekenen. Het is niet te bepalen, hoeveel verder wij het in
				sommige opzigten, ook met betrekking tot wetenschap, kunst en letteren, zouden
				gebragt hebben, indien geen vooroordeelen tegen eigen, en
				vooringenomenheid met anderer arbeid ons hadden bezield. Wie zegt het
				ons, op hoeveel hooger trap ons volksgezang zou staan, indien het nimmer door
				het vreemde ware verdrongen; indien men, van de hoogste standen af, bij
				voorkeur zich op eigen voortbrengsel hadde toegelegd, indien onze zangers en
				kunstenaars steeds waardering van hun talent en belooning van hunne vlijt
				hadden mogen ondervinden. Nu zijn vreemden ons in verschillende vakken
				vooruitgesneld. Menigmaal zijn zij met de geschiedenis onzer eigene kunst beter
				bekend dan wij zelven, en hunne werken moeten ons ter vraagbaak verstrekken.
				Dit is bepaaldelijk het geval met de toonkunst;
{==103==} {>>pagina-aanduiding<<}
want onze
				verachtering daarin, of liever onze zucht naar het vreemde, dagteekent reeds
				lang. Een krachtig bewijs daarvan levert een Handboek voor de Muzijk, in 1739
				gedrukt, en geschreven door 
				Quirinus van Blankenburg. ‘Als ik (zegt
				deze Schrijver) voor eenige jaren een stuk muzijk van mijn maaksel plag te
				vertoonen, dan was 't nooit prijsbaar: het moest van verre komen om goed te
				zijn; maar als ik in de plaats van mijn naam 
				Van Blankenburg Di Castelbianco (dat
				er eene vertaling van is) daarboven zette, dan was het uitstekend; 't welk
				zoolang geduurd heeft, tot ik ten laatste het momaanzigt afdeed: maar toen
				begon weêr de eigen historie 
				 1).’ Ik vraag, zou na een tijdverloop van honderd jaren
				onder ons niemand meer in zulken strik te vangen zijn? 
			  
			 Ik eindig met eene opmerking, waartoe het verhandelde mij
				aanleiding geeft. 
			 Ons is gebleken, hoe weinig wezenlijken grond het vooroordeel
				heeft, dat er bestaat, ten aanzien van de bruikbaarheid onzer taal, ook voor
				den zang. Het meest gepaste middel, om dit vooroordeel bij ons zelven en
				anderen te overwinnen, zal wel zijn, dat wij ons beijveren de schoonheden onzer
				spraak, zoo als die in haar zamenstel zigtbaar zijn, en uit hare werken tot ons
				spreken, te kennen en te genieten; dat wij de pogingen ondersteunen, die worden
				aangewend om hare kennis te verhoogen en te verbreiden; en dat wij, met
				billijke waardering van wat het uitheemsche tot onze beschaving en tot de
				vermeerdering onzer kennis mag bijdragen, eenige voorliefde betoonen voor 't
				geen ons het naast aan 't hart ligt. Dan zullen onze dichters zich te meer
				voelen opgewekt, om hunne lier naar de behoeften des tijds te bespelen. Zij
				zullen een genoegzamen voorraad van liederen aanbieden, die in gepastheid voor
				den zang,
{==104==} {>>pagina-aanduiding<<}
en geschiktheid voor verschillende gelegenheden niets te
				wenschen overlaten; en de kunstenaars zullen niet achterlijk blijven, die
				liederen van melodiën te voorzien, die in overeenstemming zijn zoowel met
				den aard der stukken, als met den eisch der kunst. Dan zal er in onze eigene
				taal een genoegzame verscheidenheid van zangstukken voorhanden zijn, om te
				verhoeden, dat de beoefenaar, zoo als dit nu nog wel het geval is, verpligt
				zij, van elders te ontleenen, wat hij te vergeefs in eigen schatkamer zoekt.
				Dat, ook voor de hoogste gewrochten der kunst, onze taal ontoereikend
				zijn zou, zal ik mij niet laten diets maken. Iedere taal is tot veel, ik zou
				haast zeggen tot alles in staat voor die haar weet te beheerschen. Waar de
				genie opstond, heeft de taal nog nimmer ontbroken. Wie had, vóór
				dat 
				Vondel zijn Lucifer dichtte, durven denken,
				dat de nederlandsche spraak zulken trap van verhevenheid kon bereiken? Wie zou
				voor 
				Miltons dagen in het Engelsch eene kracht
				hebben kunnen vermoeden, als in het Verloren Paradijs u verbaast? Verre zij van
				ons het denkbeeld, dat wij, wier vaderen in zoo menig opzigt aan de beschaafde
				wereld het voorbeeld en de les gaven, niet zouden kunnen bereiken, wat door
				vreemdelingen wordt verrigt. Wij hebben het slechts te willen, alle
				vooroordeelen te laten varen, en de van God ons toebedeelde gaven met vlijt aan
				te wenden: en wij zullen, ook op het gebied van kunst, eenmaal weder met
				anderen mogen wedijveren. 
		   
		 
		 
		   
		  
{==105==} {>>pagina-aanduiding<<}
 
		   
			 Gedachten over stijl en stijlleer.
 
			 Wie wenscht iets met gelukkig gevolg te verrichten, zal moeten
				beginnen met te weten, wat hij wil. Dit schijnt zoo volstrekt noodzakelijk, dat
				men bij de eerste vermelding dezer waarheid geneigd zal zijn om te verklaren,
				dat er nooit iets ondernomen, veel minder iets tot stand gebragt is, waarvan
				het beeld niet duidelijk en levendig voor den geest stond van hem, die het
				eerst de handen aan het werk sloeg. En toch meen ik eene gansche rij van
				uiterst belangrijke zaken te kunnen noemen, waarvan de meeste althans een begin
				hebben genomen, zonder dat de eerste aanleggers eene klare voorstelling hadden
				van hetgeen zij deden en bedoelden, laat staan van den hoogen trap van
				voortreffelijkheid, waartoe het door hen begonnen werk eenmaal zou gebragt
				worden. Ik heb het oog op de edelste vruchten van den menschelijken geest, de
				wetenschappen. Immers, zoo de geschiedenis der beschaving het niet tot eene
				onomstootelijke waarheid verheven had, zou men bij een weinig nadenken reeds a
				priori moeten toegeven, dat zij, die het eerst begonnen zijn een aantal
				zamenhangende waarheden in eene geleidelijke orde te boek te stellen, den
				wijden omvang niet hadden overzien van de wetenschap, wier grondleggers zij
				werden, dat zij niet wisten, noch zelfs vermoedden, wat het door hen begonnen
				werk vroeger of later worden zou. Ik behoef slechts het woord chemie uit
				te spreken, en men zal zich herinneren, dat de oudste beoefenaars dezer nuttige
				wetenschap, de alchymisten, geheel iets anders zochten en bedoelden , dan de
				scheikundigen van onze dagen. En lee-
			   
{==106==} {>>pagina-aanduiding<<}

			   ren de woorden: Hortus
				Medicus, die boven den ingang van den Academischen kruidtuin te Groningen
				te lezen staan, ons niet duidelijk, dat de Botanie, die de kennis van alle
				gewassen beoogt, eene latere uitbreiding is van de leer der geneeskrachtige
				planten, tot welker onderzoek de oudere Kruidkunde zich uitsluitend bepaalde.
				Doch hoe het met deze en de overige vakken van menschelijke kennis moge gelegen
				zijn, de wetenschap, welke ik thans op het oog heb, is, voor zoo verre men op
				de leerboeken vertrouwen mag, nog niet tot een levendig zelfbewustzijn gekomen,
				heeft zich tot heden toe nog geene klare en duidelijke voorstelling gevormd van
				hetgeen zij wil of behoort te willen. Ik bedoel de Leer van den Stijl,
				aangaande welke ik hier eenige losse gedachten wenschte mede te deelen. Reeds
				de naam, waaronder zij het best bekend staat, is een bewijs voor mijne
				stelling. De benaming Rhetorica, wetenschap of, zoo men wil, kunst
				van den redenaar, wijst immers slechts op een klein gedeelte van de taak,
				die men sedert lang op hare schouders geladen heeft. Men wil van haar niet
				slechts te weten komen, hoe men in het openbaar spreken, maar ook, hoe men in
				gebonden en ongebonden stijl schrijven moet. Niet de redenaar alleen, ook de
				dichter en prozaschrijver vragen hare voorlichting. Dat zij bij die vragen met
				hare eigene houding verlegen wordt, blijkt duidelijk uit de titels der
				geschriften, waarin zij hare leer verkondigt. Het eenige oorspronkelijke
				Nederlandsche werk over den Stijl, dat nog verdient genoemd te worden, heet
				Nederlandsche Redekunst, of Grondbeginselen van Stijl en Welsprekendheid
				voor Nederlanders; en, ofschoon de redekunst volgens den schrijver
				zelven de theorie van de kunst des redenaars is, zoo bevat het boek toch
				‘het zamenstel der regelen en voorschriften, bij het opstellen van werken
				in proza en gedeeltelijk ook bij het opstellen van werken in poëzij op het
				oog te houden’ - De welsprekende Edinburger hoogleeraar 
				Hugo Blair noemde zijn, ook bij ons, gunstig
				bekend geschrift: Lessons on Rhetoric, en wist het vele overige, dat hij
				behalve
{==107==} {>>pagina-aanduiding<<}
de Rhetorica behandelen wilde, niet anders binnen te
				smokkelen, dan door het bijvoegen van de woorden: ‘and belles
				lettres.’ De Nederlandsche vertalers noemden het: ‘Lessen
				over de Redekunst en Fraaije Letteren’, en rekenden zich verpligt om
				deze woorden nader te omschrijven door ‘Voorschriften over taal,
				stijl, welsprekendheid en dichtkunst.’ - Het Handboek der
				dichtkunst en welsprekendheid, hetwelk de Hoogleeraar 
				Van Kampen uit het Hoogduitsch in onze taal
				heeft overgebragt, werd door den oorspronkelijken schrijver 
				Eschenburg betiteld: Theorie der
				schönen Redekünste; en de jongste hier te lande verschenen
				stijlleer van den Jezuïet 
				Jos. Kleutgen, hetwelk, behalve over de
				eloquentia sacra et civilis (gewijde en ongewijde welsprekendheid), ook
				over alle soorten van gedichten handelt, draagt den naam van Ars dicendi
				(kunst van te spreken). Geven al die aanlapsels achter het woord
				Redekunst, en vooral 
				Eschenburg's meervoud: schoone
				redekunsten, niet duidelijk te kennen, dat de Stijlleer gevoelt, dat zij
				iets anders, dat zij veel meer moet zijn dan eene bloote Rhetorica? Maar
				verraden die titels niet tevens, dat zij zich nog niet geheel heeft kunnen
				losworstelen van de knellende banden, waarin deze haar zoo lang geboeid hield?
				Slaat men die geschriften op, dan ziet men al ras, dat het vermoeden, waartoe
				hunne titels aanleiding geven, maar al te zeer gegrond is. Zij overschrijden
				alle de grenzen eener welsprekendheidsleer, alle trachten in meerdere of
				mindere mate aan de behoeften der sprekers en schrijvers van allerlei soort te
				voldoen; doch zij vergeten meestal de regels en voorschriften te wijzigen, die,
				voor den redenaar bestemd en ontworpen, alleen voor den redenaar geldig en
				nuttig zijn, maar ieder ander op den dwaalweg brengen, en die niet zelden het
				onmogelijke van hem vergen. ‘De rede moet duidelijk zijn, zoo zelfs, dat
				zij van den min oplettenden hoorder begrepen wordt; zij moet, even als de zon
				in de oogen, van zelve in het verstand indringen, zonder dat het daarheen
				gericht is. Het is niet genoeg, dat de zin daarvan verstaan wordt; maar
{==108==} {>>pagina-aanduiding<<}
men zorge, dat het onmogelijk is dien niet te verstaan.’ Dat
				voorschrift moge geldig wezen voor eenen redenaar, geen schrijver over
				wiskundige of wijsgeerige zaken, al hebbe hij den duidelijksten en
				onberispelijksten stijl, zal er aan kunnen voldoen. Hoe zou het mogelijk zijn,
				dat onderwerpen, die uit hunnen aard de sterkste inspanning vorderen van al de
				krachten van een ontwikkelden en in het denken geoefenden geest, ooit
				zóó werden voorgesteld, dat men naauwelijks zou behoeven te
				luisteren om den diepen zin te vatten? 
			 Een ander voorschrift luidt: ‘oratio sit
				emendata’, ‘de rede moet zuiver wezen’; en die
				zuiverheid moet niet alleen bestaan in het vermijden van alle vergrijpen tegen
				spelling en spraakkunst, maar ook in het zich onthouden van archaïsmen,
				neologismen, provincialismen, soloecismen, gallicismen, germanismen,
				graecismen, latinismen, anglicismen, frisiasmen, metaplasmen enz. enz. Ik deel
				met vreugde in die ismo- en asmophobie, maar stem niet in met den verderen
				absoluten eisch, dat men zich ook van basterdwoorden moet onthouden. Deze zijn
				zeker ongepast in kanselredenen en andere plegtige redevoeringen, in het lier-
				en heldendicht; maar wie zou ze uit blijspelen en luimige geschriften
				onvoorwaardelijk willen verbannen? Ook zou ik wel eens een verstaanbaar werk
				over de krijgskunst of de werktuigkunde willen zien, dat niet van
				basterdwoorden wemelde. 
			 ‘Oratio sit ornata’ luidt het verder. Wat
				beteekent dat: ornata? Ik weet dat woord niet anders in onze taal over
				te brengen dan door opgesierd, of voor het minst door sierlijk.
				Moet dan alles wat men zegt of schrijft volstrekt opgeschikt wezen? Zeker,
				wanneer men in eene Rhetorica den langen catalogus van sieradiën
				doorloopt, die netjes in tropen en figuren van verschillende soort verdeeld,
				elk met een keurigen Griekschen of Latijnschen naam voorzien, uitvoerig
				beschreven worden, dan vindt men die opvatting van het woord ornata
				gegrond; dan begrijpt men den zin van het voorschrift: ‘kleed uwe
				gedachten sierlijk in’, d. i. ‘trek haar een fraai zondagskleed
				aan.’ Onwillekeurig komt dan
{==109==} {>>pagina-aanduiding<<}
het beeld eener
				Noord-Hollandsche boerin voor den geest, die haar gemis aan natuurlijke
				schoonheid en bevalligheid tracht te vergoeden door het vertoon van rijkdom en
				het omhangen van allerlei opschik, aan den goudsmidswinkel en het magazijn van
				zijden manufacturen ontleend. Maar zal niet elk echt wetenschappelijk
				geschrift, bestemd om juiste en streng bepaalde begrippen aan te kweeken, door
				het gebruik van tropen, figuren en ander tooisel uit de kleêrkast der
				Welsprekendheid onverstaanbaar en volslagen onbruikbaar worden? 
			 Men ziet, de voorschriften der Rhetorica mogen dienstig wezen voor
				redenaars en redevoeringen, zij deugen niet voor alle schrijvers en allerlei
				geschriften, evenweinig als de Holloway-pillen voor alle gestellen en allerlei
				ziekten, hoezeer hunne panurgische kracht ook moge geroemd worden. 
			 De ontoereikendheid van de regels der Rhetorica komt nog sterker
				uit, wanneer men ze onderling vergelijkt. De zoogenoemde hoofdvereischten van
				een goeden stijl: duidelijkheid, zuiverheid en sierlijkheid,
				worden op ééne lijn naast elkander geplaatst - ‘oratio
				sit perspicua, emendata, ornata.’ ‘De rede moet duidelijk,
				zuiver en sierlijk zijn’, heet het - even alsof de zuiverheid van den
				stijl niet reeds door de beide andere genoemde eigenschappen gebiedend
				gevorderd werd; alsof de duidelijkheid niet reeds het gebruik van al die boven
				opgesomde -ismen en -asmen verbood, en alsof taal- en spelfouten
				bestaanbaar waren met ware sierlijkheid, d. i. met schoonheid, die naar
				volmaaktheid streeft. Het is voor de methodus docendi, voor den gang van het
				onderwijs, nuttig, dat men de zuiverheid van den stijl als eene afzonderlijke
				eigenschap behandelt, maar men toone tevens aan, dat zij eene noodzakelijke
				voorwaarde is voor de beide andere eigenschappen, en plaatse haar niet met deze
				op denzelfden trap; wie tot iemands gevolg behoort, kan onmisbaar zijn, maar
				staat niet met hem gelijk, is hem ondergeschikt. 
			 Van denzelfden rang is de juistheid, la précision,
				zooals de Franschen zeggen, die wel eens als eene vierde eigen-
			   
{==110==} {>>pagina-aanduiding<<}

			   schap wordt vermeld. Immers, wanneer men zich niet juist uitdrukt, benadeelt
				men blijkbaar de duidelijkheid, en kwetst men het waarheids- en
				schoonheidsgevoel. 
			 Maar die beide andere hoofdeigenschappen dan toch, de
				duidelijkheid en de sierlijkheid, staan immers elkander zusterlijk op den
				eersten rang ter zijde? Ja en neen, al naar gelang der omstandigheden. Dikwijls
				gaan zij hand aan hand, maar ook even dikwijls gaat de eene of de andere voor.
				Er zijn zelfs gelegenheden, waarin zij elkander ter naauwernood kunnen
				verdragen, en de eene de andere met in het oog loopende minachting behandelt.
				In redevoeringen en historische geschriften b.v. komt ongetwijfeld aan beide
				gelijke rang toe; ofschoon de sierlijkheid zich daarbij nu eens wat prachtiger
				uitdoscht, dan eens een eenvoudiger kleed aantrekt. Bij het behandelen van vele
				wetenschappelijke zaken daarentegen bewijst men blijkbaar veel meer
				oplettendheid aan de duidelijkheid dan aan hare coquette zuster, aan wie men
				omgekeerd in het heldendicht en het treurspel den voorrang toekent. 
			 In wettelijke verordeningen, stedelijke keuren, belastingbiljetten
				en patenten gevoelt de sierlijkheid zich zelden op hare plaats, vermits de
				duidelijkheid daar verreweg het hoogste woord voert; in deurwaardersexploiten
				en -insinuatiën is geen plekje te vinden, waar zij ook maar
				éénen voet zou kunnen zetten, hoewel de duidelijkheid daar ook
				maar weinig te zeggen heeft. 
			 Niet ieder moge het hier beweerde in alle bijzonderheden
				toestemmen, niemand zal, geloof ik, aarzelen om in het algemeen te erkennen,
				dat de beide hoofdeigenschappen van den goeden stijl niet altijd evenzeer
				kunnen uitkomen, dat nu de eene, dan de andere meer op den voorgrond behoort te
				staan. Maar wat is nu het principe, dat beider verhouding regelt, dat beider
				quantiteit afweegt? In zeer weinig geschriften over den stijl wordt het wel
				opgegeven onder den naam van gepastheid; maar dan nog wordt het slechts
				als een toegift op den koop geheel achteraan genoemd, terwijl
{==111==} {>>pagina-aanduiding<<}
het
				verdiende in de allereerste plaats vermeld te worden. Het is er dan ook verre
				af, dat de gepastheid in hare hooge waarde als beheerscheres der overige
				hoedanigheden behoorlijk zou zijn in het licht gesteld. 
			 Het aangevoerde zal, vertrouw ik, wel toereikende zijn geweest, om
				te overtuigen, dat de Stijlleer - wel te verstaan, voor zoo verre zij in
				geschrifte neêrgelegd is - nog niet geheel tot zelfbewustzijn is gekomen,
				dat zij nog niet goed weet, wat zij behoort te willen. En hoe zou zij het ook
				bij mogelijkheid kunnen, daar het begrip van stijl haar nog niet duidelijk is.
				Alle mij bekende bepalingen komen hierop neêr, dat de Stijl de wijze
				is, waarop men zijne gedachten uitdrukt. Volgens deze definitie zijn de
				gedachten gegeven, en komt alleen de uiting in
				aanmerking. Even alsof de gedachte en hare uitdrukking niet bijna identiek
				waren; alsof men b.v. eene verwarde gedachte toch duidelijk voorstellen, of aan
				eene nietige en alledaagsche door de zoogenoemde inkleeding, waardigheid en
				belangrijkheid bijzetten kon. Men moet nooit, of al zeer oppervlakkig, over de
				natuur der taal hebben nagedacht om te kunnen meenen, dat zij van de
				voorstellingen en gedachten kan gescheiden worden. Voorwaar, er zou al zeer
				weinig voor de Stijlleer te verhandelen overblijven, indien zij zich alleen te
				bekommeren had over hetgeen niet onafscheidelijk met de voorstellingen
				zamenhangt. Alles zou zich bepalen tot eenige weinige voorschriften betreffende
				de zuiverheid van den stijl en de welluidendheid der perioden. Maar zij gaat,
				onbewust zou men haast zeggen, inderdaad veel verder en bemoeit zich wel
				degelijk ook met de voorstellingen en gedachten. Of betreft b.v. het Leerstuk
				van de Tropen niet meer de wijze van voorstellen dan wel de woorden; leert men
				bij de behandeling der zoogenoemde Gedachtefiguren niet uitdrukkelijk, dat deze
				niet in de uitdrukking, maar in de wijze van denken bestaan; en zien de regels,
				betreffende de Eenheid der volzinnen, niet geheel en al op de gedachten? Indien
				de Stijlleer derhalve onophoudelijk haar eigen begrip van Stijl logenstraft, hoe zou
			   
{==112==} {>>pagina-aanduiding<<}

			   zij hare roeping kunnen verstaan, zoolang zij het voorwerp
				harer beschouwing niet door en door kent? Zelfs voor 
				K.F. Becker, die haar wel het grondigst
				behandeld heeft, is de Stijl niet meer dan die Lehre von der Schönheit
				der Darstellung, de theorie van de schoonheid der uitdrukking, en hoewel de
				gedachten bij hem wel degelijk en vrij grondig behandeld worden, hij heeft ze
				in zijn begrip van Stijl niet opgenomen. 
			 Doch vele lezers zullen mij bij zich zelven reeds hebben
				toegevoegd: la critique est aisée, mais l'art est difficile, of:
				De beste stuurlieden staan altijd aan den wal. Kent men dan het gezegde
				niet, dat een ongeluk nooit alleen komt? Zou men dan waarlijk denken, dat ik
				verwaand genoeg was om te bedillen, en niet te gelijk om te meenen, dat ik het
				een weinig beter weet? Ik zou evenwel het recht niet hebben om mij daarop veel
				te laten voorstaan, want, ik hoop den lezer te overtuigen, dat de geheele zaak
				dood eenvoudig is, en dat men zich verwonderen moet over het haspelen met iets,
				dat zoo klaar voor oogen ligt. 
			 Het spreekt wel van zelf, dat het begrip van Stijl, en dus ook dat
				van Stijlleer, uit het begrip van spreken en schrijven moet opgemaakt worden.
				Wat doet men nu, als men spreekt of schrijft? Het gereede antwoord is: Die
				spreekt of schrijft wendt pogingen aan om met zeker doel bij een ander zekere
				  gedachten te verwekken. Men heeft dus te onderscheiden:
		    
			 1.eenen spreker of schrijver;
 
			 2.zijne gedachten; 

			 3.eenen hoorder of lezer, in wiens geest hij zoo veel mogelijk
				dezelfde gedachten wil doen ontstaan;
 
			 4.de middelen, die hij hiertoe aanwendt, namelijk zijne woorden,
				hun zamenhang, en de orde, waarin hij ze op elkander laat volgen; en
 
			 5.het doel, dat hij met zijne gedachtenverwekking beoogt.
		      

			 Al die vijf zaken komen bij den Stijl en bij het beoordeelen van
				den Stijl in aanmerking. Beginnen wij met het laatste, het verderaf gelegen
				doel, dat men bij het spreken
{==113==} {>>pagina-aanduiding<<}
of schrijven voor oogen heeft; de
				gedachten en de wijze van uitdrukken moeten zich in de eerste plaats daarnaar
				regelen. Het zal vooraf nuttig en noodig zijn die verschillende oogmerken met
				een of twee woorden te benoemen, ten einde niet in eene herhaling van
				beschrijvingen te moeten vervallen. Heb ik niet geheel en al misgezien, dan kan
				men ze nagenoeg aldus karakteriseeren: herinneren, leeren, overtuigen,
				overreden, stichten en vermaken. 
			 Wat ik door herinneren versta, is duidelijk. Het is niets
				anders dan de hernieuwing van eene gedachte bij een ander, hetzij deze ze reeds
				eenmaal geuit, hetzij stilzwijgend bij zich zelven gevormd heeft; b.v. wanneer
				men zegt: Vriend, gij hebt beloofd mij dit of dat boek te zullen leenen;
				of: Denkt gij er wel aan, dat de vergadering heden een uur vroeger
				begint? 
			 Nadere opheldering vereischt hetgeen ik hier door leeren
				wil verstaan hebben. Ik bedoel daarmede het verwekken van nieuwe gedachten bij
				een ander, voor zoo verre deze worden beschouwd als bloote werkingen van zijn
				verstand, zonder haar mogelijken invloed op zijn gevoel en wil mede te rekenen.
				Ik bezig dus het woord leeren hier in veel uitgebreider zin dan in het
				dagelijksch leven, zoodat het ook het bloote kennisgeven en het
				overtuigen, zoo wel als het eigenlijke leeren in zich bevat.
				Bedrieg ik mij niet, dan verstaat men door kennisgeven het verwekken
				eener gedachte bij een ander, die slechts oogenblikkelijke, voorbijgaande
				waarde heeft en niet bestemd is om levenslang door hem bewaard te worden en den
				voorraad zijner kennis te vermeerderen. Alleen in het laatste geval, wanneer
				eene gedachte een bestanddeel van iemands kennen en weten moet uitmaken, heet
				de verwekking daarvan eigenlijk gezegd leeren. 
			 Bij het kennisgeven en leeren komen twee gevallen
				voor. De nieuwe gedachte kan vooreerst bestaan uit louter bekende begrippen en
				voorstellingen, die voor den hoorder of lezer niets nieuws bevatten, zoodat
				alleen hunne verbinding hem onbekend is. Wanneer men b.v. zegt tot iemand, die
				om den Koning te spreken op reis is naar den Haag: De Koning
{==114==} {>>pagina-aanduiding<<}
bevindt zich op dit oogenblik niet in den Haag, maar op het
				Loo, dan zijn de deelen van deze gedachte, de voorstellingen: de Koning,
				's Gravenhage, het Loo en zich bevinden, hem niet vreemd, alleen het
				onderlinge verband kent hij niet. 
			 Maar eene gedachte kan ook begrippen of voorstellingen bevatten,
				die den hoorder of lezer geheel onbekend zijn, en eerst in hem moeten verwekt
				worden, vóór hij de gedachte kan vatten. Zoo zal menigeen niet
				weten, wat hij onder breedte, horizon en poolshoogte te verstaan
				heeft, hetgeen noodwendig ten gevolge heeft, dat de gedachte: De breedte
				eener plaats is gelijk aan de hoogte van den pool boven den horizon dier
				plaats, onmogelijk zoo maar in hem overgegoten kan worden. 
			 Overtuigen is tot iemands bewustzijn brengen, dat het
				onmogelijk is, eene gedachte niet voor waar te houden. Het is dus als het ware
				een toegift op het herinneren, kennisgeven of leeren, eene
				verhooging van de waarde eener gedachte. Het onderstelt het hebben eener
				gedachte en den twijfel aan hare objectieve waarheid of juistheid, en het
				beoogt het wegnemen van dien twijfel. 
			 Bij het overreden, waaronder ik het verzoeken en
				bevelen begrijp, is het ons oogmerk invloed te oefenen op den wil en de
				voornemens van den hoorder of lezer, hem tot zekere handelingen te bewegen, of
				van zekere handelingen af te houden. 
			 Bij het vermaken en stichten bedoelt men wederom
				iets geheel anders. In het eerste geval trachten wij bij den hoorder of lezer
				gedachten te verwekken, wier vorming, vergelijking en beoordeeling aan de
				verschillende vermogens van zijnen geest eene aangename bezigheid verschaffen,
				of die zijn gevoel treffen en hem eene welgevallige afwisseling of mengeling
				van gemoedsaandoeningen veroorzaken. Ik behoef hier slechts de woorden
				poëzie en drama te noemen, en men verstaat mijne
				bedoeling. 
			 Eindelijk, door stichten versta ik niet slechts het
				bevorderen van het godsdienstig leven in den hoorder of lezer, maar al het
				verwekken van gedachten, welke geschikt zijn om het
{==115==} {>>pagina-aanduiding<<}
menschelijke in
				hem harmonisch te verhoogen, zijn verstand en gevoel, zijne denkwijze en zijn
				gemoed te veredelen. 
			 Wie ziet niet terstond in, dat èn de gedachten èn de
				wijze van ze bij andere te verwekken in de eerste plaats van de bedoeling des
				sprekers of schrijvers afhangen en daardoor bepaald worden? Bij het
				herinneren toch zal de op te wekken gedachte, om doel te treffen,
				volkomen dezelfde moeten zijn als de oude, die men hernieuwen wil. Bij het
				kennisgeven zal zij een getrouw, nu minder dan meer uitvoerig geteekend
				beeld der werkelijkheid moeten wezen. Bij het leeren zal het vooral op
				juistheid en duidelijkheid aankomen; niet altijd zal men de nieuwe gedachte als
				het ware in den geest des hoorders of lezers kunnen overstorten, dikwijls
				zullen vooraf nieuwe begrippen ontwikkeld, voorbereidende gedachten aangebragt
				moeten worden. Wie het een en ander verzuimt, diens stijl zal te recht duister
				heeten. En bij het overtuigen, hoeveel argumenten zal men dan niet
				hebben te verzinnen en bijeen te brengen, alleen om de ééne
				gedachte, die het thema van het vertoog uitmaakt, tot eene erkende waarheid te
				verheffen? Hoeveel begrippen heeft men daarbij niet soms te verbeteren, hoeveel
				vooroordeelen niet te verdrijven? 
			 Bij het bevelen en verzoeken moge het meestal
				toereikend zijn, de gedachte, die men verwezenlijkt wenscht, slechts duidelijk
				uit te spreken; bij het eigenlijk overreden zal men, niet minder dan bij
				het overtuigen, gedachten moeten uitdenken, die als beweegredenen op het
				verstand en het gemoed des hoorders of lezers kunnen werken en zijnen wil eene
				bepaalde richting geven. 
			 Zal ik eindelijk na dit alles nog noodig hebben opzettelijk aan te
				toonen, hoe gedachten en gedachtenuiting afhankelijk zijn van het doel, dat men
				beoogt, wanneer men wenscht te vermaken of te stichten? De geest
				moge daarbij met groote vrijheid kunnen werken, vrijer dan bij eenig ander
				spreken of schrijven, wanneer men het doel uit het oog verliest, en niet alles
				zorgvuldig berekent, zal men niets dan verveling en wrevel, walging en afkeer
				veroorzaken.
{==116==} {>>pagina-aanduiding<<}
 
			 Maar ik geloof reeds meer dan genoeg aangevoerd te hebben, om te
				doen opmerken , dat het doel het voornaamste leidende beginsel in den stijl is,
				hetwelk meer bijzonder de hoedanigheid der gedachten bepaalt. Doch ook de
				overige genoemde punten komen wel degelijk in aanmerking. In de eerste plaats
				de persoon des sprekers of schrijvers. Wat is zijn
				stand in de maatschappij, in welke verhouding staat hij tot den hoorder of
				lezer? Treedt hij voor het eerst op in de maatschappelijke of letterkundige
				wereld, of heeft hij een gevestigden naam? Heeft hij het recht om te eischen en
				te beslissen, of mag hij slechts verzoeken en raad geven? Is zijn beweren de
				vrucht van bloote bespiegelingen, of kan hij zich op veeljarige ondervinding
				beroepen? Zie daar een aantal vragen, wier beantwoording van invloed moet wezen
				vooral op de wijze, waarop hij zijne gedachten voordraagt. 
			 Niet minder komt in dit opzigt ook de persoon van den
				hoorder of lezer in aanmerking. In welke verhouding staat
				deze tot den spreker of schrijver? Hoe groot is de mate zijner kennis en
				vatbaarheid, hoe hoog de graad zijner verstandelijke ontwikkeling? Is zijn blik
				vrij of door vooroordeelen beneveld? Hoe is zijn karakter? Heeft hij
				heerschende neigingen en hartstogten? Staan deze aan het beoogde doel in den
				weg, of kunnen zij daaraan dienstbaar gemaakt worden; moet men ze laten rusten
				of ze wakker maken? 
			  
			 Door het bijgebragte zal het wel duidelijk genoeg zijn geworden,
				dat Doelmatigheid het kenmerk van den goeden Stijl uitmaakt en in de Stijlleer
				de hoogste wetgeefster moet zijn. Wanneer men nagaat, hoe goede schrijvers zijn
				te werk gegaan, dan ziet men, dat zij inderdaad reeds lang als zoodanig is
				aangemerkt en gehoorzaamd, maar meer uit een duister gevoel van
				noodzakelijkheid en als stilzwijgend, dan met bewustheid en openlijke
				erkenning. Het duidelijk bewust worden daarvan en de erkenning, dat ook de
				gedachten zelve en hare hoedanigheden een integreerend be-
			   
{==117==} {>>pagina-aanduiding<<}

			   standdeel van den stijl uitmaken, kan ons op den weg brengen om een beter begrip
				van Stijl en Stijlleer te vinden. Ik zou meenen den stijl voor als nog, tot dat
				zich later nieuwe gebreken en leemten openbaren, aldus te mogen definieeren:
				De Stijl is de hoedanigheid der gedachten, die men bij anderen wil
				verwekken, en de wijze, waarop men zulks door spraak of schrift poogt te doen;
				het een en ander beschouwd met betrekking tot het doel, dat men beoogt.
				Vergelijkt men deze bepaling met de vroegere: Stijl is de wijze, waarop men
				zijne gedachten uitdrukt, dan moet zij zeker in beknoptheid onderdoen voor
				de laatste, die kort en duidelijk is, en misschien als woordbepaling dienen
				kan. Als begripsbepaling, als opgave van het wezen der zaak, waaruit al hare
				eigenschappen en vereischten met interne noodzakelijkheid kunnen afgeleid
				worden, deugt deze niet. Zij beschouwt de hoofdzaken, de gedachten namelijk,
				als iets voor haar geheel onverschilligs, als iets, hetwelk men als het ware
				slechts kwijt wezen wil. Zij verliest het doel, waarmede, en den persoon, tot
				wien men spreekt of schrijft, geheel uit het oog, en bepaalt zich uitsluitend
				tot den spreker of schrijver, dien zij als puur egoistisch voorstelt, als
				iemand met gedachten, welke hij niet langer bij zich houden kan. De eerste
				definitie wijst op die hoedanigheden der gedachten, welke in aanmerking komen,
				wanneer zij bestemd zijn om aan anderen met zeker doel te worden medegedeeld.
				Zij neemt niet alle hoedanigheden der gedachten in aanmerking; zij ziet b.v.
				niet op op hare objectieve waarheid, noch op hare belangrijkheid en
				verstandelijke of zedelijke waarde; dit alles ligt buiten den kring van den
				Stijl. Een geschrift kan bestemd zijn om dwalingen te verkondigen, kan eene
				verderfelijke staatkundige of zedelijke strekking hebben, het zal steeds een
				meesterstuk van stijl wezen, wanneer alle gedachten en uiting, naar het doel
				zijn berekend en op den lezer de gewenschte uitwerking hebben. Zij wijst
				rechtstreeks op hetgeen men bij het streven naar een goeden stijl en bij het
				beoordeelen van redevoeringen en geschriften in het oog heeft te houden, op
{==118==} {>>pagina-aanduiding<<}
de ‘anderen,’ de hoorders of lezers, en op het doel, op
				hetgeen men in hun verstand of gemoed wil uitrichten. 
			 De wijziging van het begrip Stijl brengt van zelve eene
				wijziging van het begrip Stijlleer mede. Het laatste zal nu omtrent
				hierop neêrkomen: Stijlleer is het geregeld zamenstel der
				voorschriften, die men in acht te nemen heeft bij het doelmatig vormen en uiten
				van gedachten, die men door spraak of schrift bij anderen wil verwekken; of
				korter: De Stijlleer is de leer van den doelmatigen Stijl. 
			 Zoo wordt dan de Doelmatigheid als de hoogste wet
				aangewezen. Dit zal in het oor van alien, die niet doordenken, alledaagsch,
				prozaïsch, materialistisch, zelfs plat luiden. Zuiverheid en
				sierlijkheid klinken zeker fraaijer, en vooral 
				Beckers ‘Schönheit der
				Darstellung;’ maar wie kan de zaak anders maken dan zij is? Wij
				hebben immers gezien, dat er een ander en hooger beginsel wezen moet, dat boven
				de duidelijkheid, zuiverheid en sierlijkheid staat en deze beheerscht; dat aan
				ieder de rollen uitdeelt, en bepaalt, tot hoever zij mogen en moeten gaan? Maar
				wat meer zegt, bij eenig nadenken ziet men, dat de doelmatigheid leert,
				dat duidelijkheid en schoonheid in de meeste gevallen noodzakelijke vereischten
				zijn. Hoe zal men bij het kennisgeven, leeren, overtuigen, bevelen, verzoeken
				of overreden zijn doel bereiken, indien men zijne meening niet duidelijk te
				verstaan geeft? Hoe zal men opene ooren en toegenegen harten vinden, als men
				door het gemis van alles, wat behagelijk heeten mag, een slechten dunk van zich
				zelven geeft, minachting voor den lezer of hoorder verraadt, zijne ooren kwetst
				en zijn schoonheidsgevoel beleedigt? De doelmatigheid rechtvaardigt zelfs den
				ambtsstijl van den notaris en den deurwaarder. In contracten en exploiten
				beantwoorden niet duidelijkheid en sierlijkheid aan het doel, maar juistheid en
				bepaaldheid zijn daar de hoofdvereischten. Juistheid, om eene verkeerde
				opvatting te voorkomen; bepaaldheid, het tegenovergestelde van
				dubbelzinnigheid, om alle kwaadwillige uitlegging en ontduiking van den waren
				zin der woorden
{==119==} {>>pagina-aanduiding<<}
volstrekt onmogelijk te maken. Zij sluit zelfs de
				eigenlijke schoonheid niet buiten dergelijke stukken; indien schoonheid
				namelijk de uitdrukking is van volkomenheid, dat is hier van doelmatigheid.
				Zelfs een contract kan in zijne soort schoon zijn. Men heeft immers relatieve
				en absolute schoonheid te onderscheiden. Een walgelijk en afschuwelijk dier
				heet bij de natuurkundigen schoon, wanneer het de kenmerken van volkomenheid en
				gezondheid draagt. De soort slechts is dan niet schoon, het
				specimen, de vertegenwoordiging der soort, kan het zeer goed
				wezen. Wil men de uitdrukking der volkomene doelmatigheid schoonheid
				noemen, dan zou ik vrede kunnen hebben met 
				Beckers begrip, indien men onder de
				‘Darstellung,’ d. i. uitdrukking, ook de gedachten zelve kon
				begrijpen. 
			 L.A. t. W. 
		   
		 
		 
		   
		   
		   
			 Onderwerpen uit de theorie der logische analyse.
 
			 III.
 
			 Over de onbruikbaarheid van het woord hoofdwoord als kunstterm in de logische analyse.
 
			 ‘De naam doet niets tot de zaak,’ hoort men dikwijls
				zeggen tot iemand, die te midden van een belangwekkend verhaal te vergeefs
				moeite doet orn zich een naam te herinneren en zoodoende het ongeduld zijner
				hoorders gaande maakt. Dat gezegde is volkomen waar, mits men op het woord
				zaak den vollen nadruk laat vallen: namen doen inderdaad niets af of toe
				aan personen of zaken op zich zelve. Ik heb een ongemeen groot en zwaar
				man gekend, die bij den doop den naam van Jentje had gekregen. Die man
				zou geen aasje
{==120==} {>>pagina-aanduiding<<}
meer verstand hebben gehad en geen druppel minder
				hebben gezweet, wanneer hij op een zomerschen namiddag in zijn zondagsduffeltje
				tusschen zijne ambtgenooten in de enge kerkvoogdenbank geklemd zat, al hadden
				zijne ouders, met meer prophetischen geest bezield, hem Jan of zelfs
				Johannes genoemd. Wanneer een beambte wegens onbekwaamheid uit zijnen
				post gezet en daarmede van alle inkomsten beroofd wordt, dan is zijn
				oogenblikkelijke toestand volkomen dezelfde, of het heet: ‘eervol
				ontslag bekomen,’ dan wel: ‘ontslagen wegens ongeschiktheid
				voor de dienst.’ Maar ik zeide, dat men noodwendig op het woord
				zaak, en dus ook op het het woord persoon drukken moet, wanneer
				men zegt: de naam doet niets tot den persoon of tot de zaak; want
				benamingen hebben wel geen invloed op de natuur en het wezen der personen en
				zaken, maar zijn geenszins onverschillig voor de voorstellingen, die anderen
				zich van die personen en zaken vormen; zij kunnen daarom middellijk zelfs zeer
				grooten invloed op menschen en omstandigheden oefenen. Namen verwekken immers
				voorstellingen, en kunnen daarom dikwijls zeer ongepast zijn en tot verkeerde
				voorstellingen aanleiding geven. Dichters en romanschrijvers zijn van die
				waarheid diep doordrongen. Hebt gij, Lezer, in een roman ooit een lief,
				zachtaardig meisje ontmoet, dat Trees, Griet of Kaat heette; of
				een slank en bevallig jongeling, die zich onder den naam van Klaas van
				Houten, Steven van Grovestein, of Jochem van Sotteghem liet
				aandienen? De dichter of dichters van het Nibelungenlied hielden den
				historischen naam van Fredegunde zoo ongepast voor haar karakter, dat
				zij dien in Grimhilde veranderden; en zelfs de niet dichterlijke noch
				romaneske dorpsgenooten van onzen Jentje achtten zijn naam zoo weinig
				overeenkomstig met zijne reusachtige gestalte, dat zij zich zedelijk verpligt
				rekenden om den misslag zijner ouders, zoo goed zij konden, door middel van een
				epitheton perpetuum te verbeteren: zij noemden hem daarom nooit anders dan
				Groote Jentje van de Zwaag. De ambtenaar, die ‘eervol
				ontslagen’ is, heeft ongetwijfeld betere vooruit-
			   
{==121==} {>>pagina-aanduiding<<}

			   zigten, dan de eenvoudig ‘ontslagene,’ al is het bijgevoegde adverbium slechts
				een gevolg van louter medelijden, niet van erkentelijkheid voor bewezen
				diensten. Het verschil zit blijkbaar in het daglicht, waarin hij gesteld wordt,
				niet in zijn persoon; de voorstelling, die men zich vormt van een eervol
				ontslagene is meest altijd gunstig. 
			 Is een naam zoo weinig onverschillig in het dagelijksch leven, dat
				zelfs eenvoudige landlieden het gewigt daarvan gevoelen, van hoe veel meer
				belang moet hij dan niet zijn in de wetenschap, in eene wereld van louter
				voorstellingen en begrippen! Eene ongepaste benaming kan in eene
				wetenschap eene bron van verkeerde denkbeelden en schromelijke dwalingen
				worden, die, zoo lang zij vloeit, niet ophoudt schadelijk te werken op ieder,
				die zich aan haar laven wil. Zal ik noodig hebben zulks te bewijzen door
				voorbeelden van gebrekkige zoogenoemde definities, die blijkbaar niets
				anders zijn dan bloote omschrijvingen van namen, en die het wezen der
				gedefinieerde zaak juist daarom miskennen of geheel ter zijde laten liggen,
				omdat de namen niet deugen? Wie denkt hier niet aan de definitie van het
				‘bepalend’ lidwoord en het ‘betrekkelijk’
				voornaamwoord? Uit welke andere oorzaak hoort men nog altijd, dat ‘het
				bepalend lidwoord dient’ om de beteekenis van het zelfstandig naamwoord
				te bepalen en als met den vinger aan te wijzen,’ ofschoon iedereen weet,
				dat de woorden de man en het huis den bedoelden persoon en de
				bedoelde woning volstrekt niet aanwijzen , en dat de bepaling, de aanwijzing,
				wie en wat men bedoelt, altijd van elders komen moet. Die definitie is eene in
				het oog loopende onwaarheid, eene miskenning van de kracht en beteekenis van
				het lidwoord, dat zelf niet bij magte is te bepalen, maar slechts een
				teeken, een bloote getuigenis, dat het substantief reeds is bepaald,
				hetzij stilzwijgend door de omstandigheden, hetzij door eene uitgedrukte
				voorafgaande of volgende bepaling. Is die verkeerde definitie, dat verkeerde
				begrip, niet kennelijk een gevolg van den naam bepalend lidwoord, en zal
				het in de scholen plaats
{==122==} {>>pagina-aanduiding<<}
maken voor een juister, zoo lang die
				benaming in gebruik blijft en op het verstand van iederen nieuwen leerling
				misleidend werkt? Ik geloof het niet; want de ondeugdelijkheid is reeds voor
				jaren in het Taalmagazijn aangetoond, en nog altijd blijft het, op weinige
				eervolle uitzonderingen na, bij het oude liedje. 
			 Op het begrip van het betrekkelijk voornaamwoord werkt de naam
				betrekkelijk even nadeelig. Het is en blijft nog steeds eenvoudig een
				woord, dat betrekking heeft op iets, hetwelk te voren genoemd is; en slechts
				zelden hoort men melding maken van het verbinden van een bijzin met een woord
				in den hoofdzin, waardoor eene volledige gedachte de waarde van een adjectief,
				van eene bepaling eener zelfstandigheid verkrijgt. Daarbij wordt de kracht en
				het wezen van het betrekkelijk voornaamwoord geheel voorbijgezien. De schuld is
				ook hier kennelijk aan den naam te wijten. 
			 Men moge in de Grammatica aan de volstrekte noodzakelijkheid van
				juiste begrippen en goede definities twijfelen en op het onloochenbare feit
				wijzen, dat vele goede schrijvers slechts met gebrekkige grammaticale begrippen
				waren toegerust; men zal wel nimmer kunnen en willen beweren, dat gebrekkige
				voorstellingen beter zijn dan juiste begrippen, en dat die schrijvers hunne
				denkbeelden minder duidelijk en treffend zouden uitgedrukt hebben, indien zij
				goede grammatici geweest waren. Doch hoe het met de Grammatica ook moge gesteld
				zijn, het is zeker, dat de Logische Analyse geene gebrekkige voorstellingen
				dulden kan. Het eigenlijke en eenige doel der Logische Analyse is immers: de
				ontwikkeling van juiste begrippen, die men bij het beoefenen van talen ieder
				oogenblik heeft toe te passen; zij moet ‘de grondslag worden voor alle
				wetenschappelijke taalstudie 
				 1).’ Wanneer men dit doel uit het oog
				verliest, dan wordt de Logi-
			   
{==123==} {>>pagina-aanduiding<<}

			   sche Analyse een onding, en het logisch
				analyseeren eene niet slechts nuttelooze, maar zelfs schadelijke oefening, een
				tijdroovend en verstandbedervend beuzelwerk. Zoo ergens, dan heeft men in de
				Logische Analyse voor zuivere begrippen te zorgen; maar dan moet men ook alle
				bronnen van verkeerde voorstellingen zorgvuldig toestoppen en zoo veel doenlijk
				de nadeelig werkende benamingen verbannen en voor goede, ten minste voor
				onschadelijke verruilen. 
			 Niet alle ongepaste kunsttermen zijn even zeer te verwerpen; er
				zijn er, die verkeerd en toch onschadelijk zijn. Dit is het geval, wanneer de
				letterlijke beteekenis van den naam in geen verband schijnt te
				staan met zijne werkelijke beteekenis, wanneer dat verband alleen uit de
				geschiedenis kan gekend worden. Zoo is b.v. de naam lidwoord geheel
				onschuldig aan het heerschende verkeerde begrip, dat het vertegenwoordigt. De
				leerling ziet geene de minste betrekking tusschen een lid, een
				ligchaamsdeel, en de woorden de, het en een; hij weet uit het
				begrip lid niets voor het begrip lidwoord af te leiden. Alleen de
				beoefenaar der historische taalkunde weet, dat de Grieksche Grammatici de
				woordjes ὁ, ἡ, τὸ (de, de, het)
				ἄρθρα πρωτασσόμενα
				(voorgeplaatste lidwoorden), en de betrekkelijke voornaamwoorden
				ὁς, ἡ, ὁν (welke, welke, hetwelk)
				ἄρθρα ὑποτασσόμενα
				(achtergeplaatste lidwoorden) heetten, en dat zij die woorden daarom
				ἄρθρα, lidwoorden, of juister
				geledingswoorden of gewrichtswoorden noemden, omdat zij beide
				soorten te zamen genomen als de banden of verbindingsmiddelen beschouwden,
				waardoor de bijvoegelijke bijzinnen aan de hoofdzinnen gehecht worden; b.v.
				Kent gij den heer, die daar voorbijgaat? 
			 Even onschuldig zijn de weinig beteekenende benamingen eerste,
				tweede, derde, vierde naamval, ofschoon zij den naam van gepast volstrekt
				niet verdienen. Die benamingen toch leveren niets op voor het begrip van de
				zaak, die zij voorstellen; maar zij bederven er ook niets aan. De leerling
				denkt daarbij blootelijk aan het zoogenoemde declineeren, en houdt terecht
				des vaders daarom voor den tweeden naamval,
			   
{==124==} {>>pagina-aanduiding<<}

			   omdat die
				vorm de tweede in rang is, wanneer hij de vader verbuigt. Bij het woord
				naamval denkt hij in het geheel niet aan vallen of aan
				iets, dat daarnaar gelijkt, omdat er bij het declineeren geen sprake kan zijn
				van vallen noch van opstaan. Daar hij niet weet, dat naamval eene
				mislukte vertaling is van het latijnsche casus, hetwelk wel val,
				maar ook uitgang beteekent, zoo erkent hij in naamval de
				eigenlijke beteekenis naamsuitgang zoo weinig, dat ik op een examen een
				adspirant-hulponderwijzer geregeld aanval heb hooren zeggen. Dat
				verkeerde noemen was een treurig gevolg van het bloot mondeling taalonderwijs,
				dat hij genoten had; maar zijn begrip van naamval was er niet slechter noch
				beter om. 
			 De benamingen lidwoord en eerste, tweede enz.
				naamval doen derhalve noch goed, noch kwaad, en daar men niet op eenmaal
				alles zoo hebben kan, als men het wel wenschen zou, is het misschien beter deze
				en dergelijke onschuldige geijkte termen voor als nog te behouden. Noodelooze
				veranderingen, al zouden zij verbeteringen mogen heeten, zijn niet raadzaam,
				zoolang vele andere wijzigingen dringend noodzakelijk zijn. 
			 Verkeerd is het natuurlijk een goeden kunstterm voor een slechten
				te verruilen. Ter kwader uur b.v. is Prof. 
				Roorda op het ongelukkige denkbeeld gekomen
				om de karakteristieke en volkomen gepaste benaming werkwoord voor de
				niets beteekenende zegwoord te doen plaats maken; even alsof niet alle
				soorten van woorden, van het substantief af tot de interjectie toe, dienen
				moesten om iets te zeggen. Gezegde woord de letterlijke
				vertaling van praedicaatswoord, hetwelk de Hoogleeraar ook
				bezigt, had nog naar iets geleken, omdat alle vormen van het werkwoord, op de
				deelwoorden en de zoogenoemde onbepaalde wijs na, uitsluitend als
				gezegden of praedicaten gebezigd worden; terwijl alle andere
				soorten van woorden, b. v. de lidwoorden, bijwoorden, voorzetsels, nooit,
				òf, gelijk b.v. de zelfstandige en bijvoegelijke naamwoorden, niet
				uitsluitend en niet alleen staande als praedicaten optreden. De Heer 
				Roorda heeft met zegwoord ongetwijfeld
				gezegdewoord bedoeld; maar ook
			   
{==125==} {>>pagina-aanduiding<<}

			   deze benaming, hoewel beter,
				is toch evenzeer te verwerpen. In de eerste plaats immers kunnen ook andere
				woorden dan werkwoorden de functie van praedicaat bekleeden; ten tweede past
				die naam, gelijk reeds opgemerkt is, volstrekt niet voor den infinitivus en de
				participia, en dus niet voor al de vormen van het werkwoord; en ten derde is de
				benaming ontleend aan het gebruik, dat men in het spreken en
				schrijven van de werkwoorden maakt, derhalve aan hunne functie in
				den zin, niet aan hun wezen. Het wezen van een woord nu bestaat
				hierin, dat het een spraakgeluid is, en dat het eene
				beteekenis heeft, en het is blijkbaar de beteekenis, die het onderscheid
				tusschen de verschillende soorten van woorden uitmaakt. De soortverdeeling der
				woorden moet derhalve op hunne eigenaardige beteekenis gegrond zijn, en eene
				goede benaming voor eene soort van woorden zal op die beteekenis
				moeten wijzen, aan die beteekenis moeten herinneren. Aan dit vereischte nu
				voldoet de benaming werkwoord volkomen. Reeds op blz. 184 en v. van den
				vorigen jaargang is het tot eene hooge waarschijnlijkheid gebragt, dat men zich
				bij alle werkwoorden eene voorstelling maakt van eene openbaring, uiting,
				blijkgeving, of hoe men het noemen wil, van eene kracht, die in een subject
				gelegen is, in één woord, eene voorstelling van eene
				werking; waaruit dan zou voortvloeijen, dat de benaming werkwoord
				juist de geschiktste, de eenig passende is. Prof. 
				Roorda, door wien de zaak insgelijks in
				ernstige overweging is genomen, heeft tegen deze definitie, en daarom ook tegen
				de benaming werkwoord, slechts de bedenking, dat eenige verba, wanneer
				men op hunne reëele beteekenis acht geeft, blijken geene werking, geene
				openbaring van kracht uit te drukken. Op blz. 87 van zijne Logische Analyse
				der Taal heet het: ‘Indien door die benaming van werkwoord de
				ware aard van het verbum werd uitgedrukt, dan moest ieder verbum een
				werking beteekenen.’ Ik meen echter, Taalgids I, blz. 22 en v. en
				II, blz. 169 en v. voldingend bewezen te hebben, dat men niet moet vragen, wat
				een woord in de werkelijkheid be-
			   
{==126==} {>>pagina-aanduiding<<}

			   teekent, maar tot welke rubriek de
				taal de voorstelling, die het verwekt, gebragt heeft. Houdt men dit voorschrift
				in het oog, dan bevindt men, dat zij ook ‘hebben, worden, kunnen,
				mogen, moeten, rusten, liggen, vallen, hangen, sterven, blijven, gevoelen
				en lijden,’ die in waarheid ‘geen werking
				beteekenen’, inderdaad tot de voorstellingen van werkingen rekent. Voor
				onze oppervlakkige dagelijksche voorstelling is blijven even goed een doen als
				heengaan. Wat doet gij, zegt men, blijft ge nog wat, of gaat gij
				mede? Men raadplege slechts de philosophie van het volk, d. i. het
				dagelijksch gesprek, en men zal moeten erkennen, dat wij ons
				rusten en hebben, liggen en
				vallen even goed als eene handeling voorstellen, als
				arbeiden en weggeven, loopen en
				opstaan. Het sterven, kunnen,
				worden en mogen stellen wij ons niet minder voor als
				de openbaring eener kracht, dan leven, doen,
				willen en durven; eerst eene nadere beschouwing leert
				ons, dat wij verkeerd zien. Het beginsel, dat ik meen te moeten voorstaan: een
				woord heeft onmiddellijk alleen betrekking tot eene voorstelling van den geest
				en alleen middellijk met iets buiten den geest, met de werkelijkheid, wordt
				door den Heer Roorda zelven kennelijk gehuldigd bij zijne beschouwing
				van den aard der substantieven. Op blz. 54 van zijn zoo even aangehaald werk
				leest men: ‘Maar naar deze beteekenis’ [‘de reële
				of zakelijke beteekenis’] ‘naar den verschillenden aard der
				zaken of voorwerpen, waarvan zij de begrippen beteekenen, onderscheiden zich
				deze woorden’ [‘de uitdrukkingen of benamingen van
				bepaalde begrippen’] ‘in de talen niet wezenlijk van elkander.
				Of bij voorbeeld zulk een woord een levend of levenloos voorwerp, een redelijk
				of onredelijk, een mannelijk of vrouwelijk wezen, een werking, beweging of rust
				beteekent; dit maakt in de taal eigenlijk en oorspronkelijk geen
				onderscheid. Al te veel heeft men dit, tot groot nadeel voor de ware
				beschouwing der taal, tot hiertoe uit het oog verloren. Neen al die
				begripsbenamingen onderscheiden zich naar zin en beteekenis alleen maar
				logisch,
{==127==} {>>pagina-aanduiding<<}
alleen naar den logischen zin, dien zij in
				de rede uitdrukken 
				 2), dat is naar het redegebruik.
				En als zoodanig onderscheiden zij zich in twee hoofdsoorten. Zulk een woord is
				namelijk òf de benaming van een subject of object, of met
				één woord van een voorwerp der gedachten , dat als iets
				zelfstandigs voorgesteld en beschouwd wordt, en dus
				een benaming van iets als substantie, of een substantief
				(zelfstandig naamwoord] , òf wel het is enz......... Zoo bij
				voorbeeld, als men zegt of denkt, dat een gezonde slaap de vermoeide leden
				spoedig herstelt, dan zijn slaap en leden benamingen van
				voorwerpen der gedachten; het eerste als subject, het laatste als
				object,’ d. i. volgens het voorgaande: dingen, die ‘als iets
				zelfstandigs voorgesteld of beschouwd’ worden. Indien de Heer 
				Roorda geene zwarigheid maakt om te erkennen
				en te leeren, dat slaap niet minder dan leden de benaming van
				eene zelfstandigheid is, omdat de taal, het bewustzijn des volks, die
				onzelfstandigheid bij het bezigen van het substantief slaap als eene
				werkelijke zelfstandigheid beschouwt en voorstelt; indien zijn Hoog Gel. het
				zoo even genoemde beginsel op de substantieven toepast, dan kan hij er niet
				tegen hebben, dat men het consequent ook tot de verba uitstrekt, en leert, dat
				men zich bij het bezigen van alle verba voorstellingen van werkingen maakt.
				Mogt het zich later bevestigen, dat deze zienswijze de eenige consequente en
				ware is, men zou berouw hebben, dat men de benaming werkwoord had
				verworpen , die dan als alleszins gepast zou worden beschouwd, en zeker verre
				te verkiezen is boven die van verbum, verbe, verb, Zeitwort,
				Tidsforanderingsord, kortom eene benaming waarop wij trotsch mogen
				wezen. 
			 Zijn kunsttermen in de wetenschappen van zoo groot belang, kunnen
				zij aan ware kennis bevorderlijk zijn of in den weg staan, dan is het kiezen
				van nieuwe termen eene zaak
{==128==} {>>pagina-aanduiding<<}
van veel gewigt, die niet dan na rijpe
				overweging behoort te geschieden. Vooral zal voorzigtigheid noodig zijn bij
				geheel nieuwe begrippen, waarbij men altijd te vreezen heeft, dat men ze nog
				niet genoeg van alle zijden heeft bekeken, dat zij eigenschappen bezitten, die
				men nog niet heeft opgemerkt. Alle menschelijke werk is onvolmaakt, het is
				derhalve geenszins te verwonderen, indien eene voortgezette beoefening der
				wetenschap leert, dat de keus van een woord als kunstterm niet goed is geweest,
				dat men de zaak verkeerd beschouwd en door eene ongepaste benaming in een
				verkeerd licht gesteld heeft. Ontdekt men zulk eenen misslag, dan zij men
				verstandig genoeg om hem zoo spoedig mogelijk te verhelpen door de benaming
				voor eene betere te verruilen. Men late zich niet door valsche schaamte
				terughouden van de belijdenis, dat men gedwaald heeft, dat is, van de erkenning
				van hetgeen iedereen zonder dat toch weet, dat men een mensch is en in de
				zwakheden der menschelijke natuur deelt. 
			 Onder de kunstwoorden, die in de laatste jaren zijn uitgedacht,
				maar die niet aan hunne bestemming beantwoorden, behoort m. i. ook de term
				hoofdwoord in de Logische Analyse, ten minste in die gevallen, waarin
				dat woord thans gebruikt wordt. Men verstaat daardoor een woord, welks
				beteekenis door één of meer andere woorden ‘bepaald,
				beperkt of aangevuld’ wordt. In het bekende hoofdwerk over de Logische
				Analyse leest men, blz. 48: ‘Meestal bestaat de uitdrukking van
				één van beide deelen, of van beide te gelijk’ [namelijk van
				het onderwerp en het gezegde] ‘uit meer woorden, waarvan dan het
				één het hoofdwoord is, en de andere de bepalingen,
				of ook wel de complementen (dat is aanvullingen genoemd worden,
				omdat zij dienen tot nadere bepaling of beperking van den zin van het
				hoofdwoord, of tot volledige uitdrukking van hetgeen men in de gedachte
				heeft.’ Dat begrip komt niet overeen met de beteekenis, die iedereen van
				zelf aan het woord hoofdwoord hecht, en in weerwil van deze verklaring
				altijd zal blijven
{==129==} {>>pagina-aanduiding<<}
hechten. Hoofdwoord stelt men
				onwillekeurig op ééne lijn met hoofdpersoon, hoofdzaak,
				hoofdstad, hoofdplaats, hoofdzetel, hoofdkerk, hoofdpoort, hoofddeur,
				hoofdingang, hoofdweg, hoofdstraat, hoofdbestuur, hoofdeigenschap, hoofdtrek,
				hoofdbeginsel, hoofddoel, hoofdbegrip, hoofddenkbeeld, hoofdrol enz. enz.,
				kortom met een eindeloos getal woorden, die personen en zaken aanduiden, naast
				welke andere bestaan, die ondergeschikt, van minderen rang of van geringer
				gewigt zijn. Door hoofdwoord zal men, in weerwil van zich zelven, maar
				tegen de bedoeling. van Prof. 
				Roorda steeds blijven verstaan: het
				voornaamste woord, waaraan de bepalingen ondergeschikt en
				dienstbaar zijn. Dat die opvatting in vele gevallen, waarin
				hoofdwoord in de Logische Analyse gebruikt wordt, geheel verkeerd
				is, hoop ik hier aan te toonen. 
			 Een enkele maal schijnt die uitdrukking bij het ontleden van een
				zin volkomen gepast te zijn. Wanneer men b.v. op eene rekening den post
				vindt: 
			 ‘Aan een paar zwarte handschoenen.… f
				2,50,’ 
			 dan drukt handschoenen zeker wel de hoofdzaak uit, en is
				het van heel weinig belang te weten, of men den rijksdaalder voor zwarte
				of voor gele handschoenen schuldig is. In dit geval zou het dus niet
				geheel ongepast wezen, indien men bij het logisch analyseeren
				handschoen, in de uitdrukking: zwarte handschoenen, met den naam
				hoofdwoord bestempelde. Maar beleedigend is het voor ons
				waarheidsgevoel, wanneer men in zinnen als: Die man is niet braaf, hij is
				een groote schurk, en Zij woont te Amsterdam, de woorden is
				en te hoofdwoorden hoort noemen en zoodoende gedwongen
				wordt ze als belangrijker te beschouwen dan braaf, groote schurk en
				Amsterdam. Ieders gezond verstand komt daartegen op. Zoo lang dit nog
				niet door den sleur van het analyseeren verstompt is, gevoelt het maar al te
				levendig, dat men daarbij van eene verkeerde en onnatuurlijke beschouwing
				uitgaat. In de twee eerste zinnen drukken braaf en een groote
				schurk datgene uit, waarop het eigenlijk aankomt; in den laatste is zelfs
				wonen welligt niet
{==130==} {>>pagina-aanduiding<<}
eens de voornaamste voorstelling, die men
				verwekken wil, zij komt bijna van zelve, men woont immers doorgaans ergens; de
				stad Amsterdam is kennelijk de hoofdzaak in tegenstelling met iedere
				andere plaats. Nog veel natuurlijker zou het zijn is en te
				bepalingen van een groote schurk en van Amsterdam te
				noemen. Immers geeft is te kennen, dat men de voorstelling een groote
				schurk niet moet opvatten als het onderwerp van den zin, noch
				als het lijdelijke voorwerp eener werking, maar als het gezegde;
				het woordje is dient dus veeleer ter bepaling van groote schurk
				dan omgekeerd. Evenzoo is het met het voorzetsel te gelegen; het maakt
				de voorstelling Amsterdam tot eene bepaling van wonen, het
				wijzigt den naam van Nederlands hoofdstad, het geeft er een bepaald
				karakter aan, en niet omgekeerd Amsterdam aan te, hetwelk als
				voorzetsel altijd dezelfde beteekenis heeft en houdt. Het Latijn bewijst de
				juistheid dezer opvatting. Bij eene overbrenging in die taal verdwijnt het
				geheele woord te, dat bij ons volgens die verkeerde opvatting het
				hoofdwoord, de hoofdzaak zou zijn, spoorloos; maar het woord
				Amstelodamum krijgt dan een bijzonderen vorm, dien van den locativus of
				plaatsnaamval: Amstelodami. Is dit niet een afdoend bewijs, dat het
				taalgevoel de betrekking, die het door eene bloote vormverandering
				uitdrukt, geringer acht dan de voorstelling? 
			 Doch ook niet altijd is de betrekking eener
				voorstelling van minder gewigt dan de voorstelling
				zelve; zij kan dikwijls de hoofdzaak wezen. Zoo kan het voor een rechter van
				het hoogste belang zijn te weten, of men een beschuldigde voor, achter
				of naast den vermoorde heeft zien staan, of hij bij het worstelen
				boven of onder dezen gelegen heeft. In dit geval zou dus met
				recht voor, achter of naast het hoofdwoord mogen heeten.
				In den zin: De beschuldigde is de aanvaller geweest, is aanvaller
				ongetwijfeld het hoofdwoord, het belangrijkste woord van het gezegde:
				dat hij de aanvaller en niet de aangevallene is, verzwaart zijne
				schuld. Daarentegen is ongetwijfeld is het voornaamste woord in het
				gezegde van
{==131==} {>>pagina-aanduiding<<}
den zin: Men behoeft er niet aan te twijfelen, de
				beschuldigde is de moordenaar. Immers, waar een moord gepleegd is, moet een
				moordenaar zijn, dit begrip komt van zelf op; maar de vraag is, of men
				dit begrip met den beschuldigde moet verbinden, ja dan neen. Hier
				komt het dus aan op de koppeling of verbinding van het praedicaat met het
				subject; ook kenmerkt de nadruk, dien men op is legt, dit woord reeds
				als het hoofdwoord. 
			 Indien nu, als gebleken is, de woorden, welke men door de
				benamingen hoofdwoord en bepaling pleegt te karakteriseeren, naar
				gelang der omstandigheden de hoofdrol onderling verwisselen, dan spreekt het
				wel van zelf, dat de uitdrukking hoofdwoord, hetwelk die rol altijd aan
				hetzelfde woord toedeelt, ook wanneer die zeer ondergeschikt is, volstrekt niet
				deugt en bij onnadenkenden, vooral bij jeugdige leerlingen, verkeerde begrippen
				verwekt. De sterkste veroordeeling van het woord is zeker wel uitgesproken door
				zijn ijverigsten voorstander, en wel juist toen hij het woord trachtte te
				verdedigen. Dr. 
				G. van Wieringhen Borski zegt in het
				tijdschrift ‘de Nederlandsche taal,’ Jaarg. IV, blz. 184, in
				eene beoordeelende aankondiging van het Leerboekje der Nederl. Spraakkunst
				voor lagere scholen, door 
				J.A. van Dijk: ‘Blijkbaar heeft de
				schrijver’ (de Heer 
				Van Dijk) , de benaming hoofdwoord
				niet willen bezigen, omdat hij vreesde, dat de leerling daarbij zou denken aan
				het voornaamste woord. Maar zoo heeft hij niet doorgedacht.
				Hoofdwoorden komen slechts in zamengestelde bestanddeelen van een
				zin voor; het zijn de woorden, die aan het hoofd van de
				zamengestelde bestanddeelen staan, wanneer men den zin heeft
				geconstrueerd. Het spreekwoord: Stille waters hebben diepe
				gronden, luidt, geconstrueerd: Waters stille hebben gronden diepe;
				en nu staat waters aan het hoofd van het onderwerp, hebben aan
				dat van het gezegde, gronden aan dat van de bepaling diepe
				gronden. Waters is dus het hoofdwoord van het onderwerp,
				hebben dat van het gezegde, gronden dat van de bepaling van het
				hoofdwoord van het gezegde. Van construeren,
{==132==} {>>pagina-aanduiding<<}
zoo noodig voor
				men aan het ontleden gaat, schijnt de schrijver nooit gehoord te hebben;
				intusschen behoort het zoo zeer tot de logische ontleding, dat men die vroeger,
				hoewel zeer onjuist, daarom met den naam van constructie bestempelde.’ De
				Heer 
				Borski dacht zeker niet, toen hij den Heer 
				Van Dijk wegens gebrek aan doorzigt
				aanklaagde, dat hij zelf hier alleen goeden wil aan den dag leide. Hij schijnt
				niet vermoed te hebben, dat hij in zijne welgemeende verdediging zijnen
				Hooggeleerden Leermeester eigenlijk ontrouw wordt, door dezen eene bedoeling
				toe te schrijven, die hij blijkbaar niet gehad heeft, en die hij zelfs
				onmogelijk voor de zijne zou kunnen erkennen. De Heer 
				Roorda heeft wel is waar - voor zoo verre ik
				weet althans - nergens eene eigenlijke definitie van zijn
				‘hoofdwoord’ gegeven, maar het is duidelijk genoeg, dat hij
				het, hoewel niet streng, toch in den verstandigsten zin, namelijk in dien van
				voornaamste woord wil opgevat hebben, en zeker niet in dien van
				eerste woord in eene constructie. Dit wordt reeds hoogst
				waarschijnlijk door de benaming bepaling, die wel niet rechtstreeks
				tegenover voornaamste woord staat, maar nog veel minder tegenover
				eerste woord. Indien den Heer 
				Roorda bij het woord hoofdwoord de
				voorstelling van eerste woord voor den geest had gezweefd , dan
				zou men het al heel vreemd en inconsequent moeten achten, dat Z.H.G. de overige
				woorden van dezelfde uitdrukking niet volgwoorden of volgende
				woorden, maar bepalingen heeft genoemd, welke benaming in volstrekt
				geen verband staat met hoofdwoord als eerste woord. Doch er is
				eene afdoende reden om die opvatting voor zoo goed als onmogelijk te houden. De
				Heer 
				Roorda wenschte, blijkens den titel van zijn
				boek en een aantal uitdrukkingen in het Voorberigt, de Logische Analyse ten
				‘4grondslag te leggen voor alle wetenschappelijke
				taalstudie, d. i. voor eene grondige beoefening der talen, niet met het bloote
				doel om slechts te kunnen verstaan, wat in eene taal gezegd en geschreven
				wordt, maar om de taal zelve tot een voorwerp van wetenschappelijk onderzoek te
				maken, haar te begrijpen,
{==133==} {>>pagina-aanduiding<<}
en al hare eigenschappen, hare
				schoonheden en gebreken te leeren kennen. Is dit waarlijk de bedoeling van den
				Hoogleeraar geweest, dan is het ondenkbaar, dat hij bij de woorden
				hoofdwoord en bepaling het oog zou gehad hebben op het
				zoogenaamde construeeren, waarbij eene taal niet in hare ware gedaante,
				maar onkenbaar misvormd te voorschijn treedt. Men denke slechts aan het
				voorbeeld, door den Heer 
				Borski zelven gegeven: ‘Waters
				stille hebben gronden diepe, en houde in het oog, dat alle talen, zelfs die
				het meest in woordschikking verschillen, bij zoodanig eene constructie
				denzelfden vorm krijgen. De verklaring van den Heer 
				Borski zou men wel het allerlaatst verwacht
				hebben van een ervaren docent in de klassieke talen, wiens veeljarige
				ondervinding hem moet hebben geleerd, dat het construeeren alleen dient om voor
				eerstbeginnende leerlingen den zin eener Latijnsche of Grieksche uitdrukking
				verstaanbaar te maken, en geenszins om de meer gevorderde het eigenaardige en
				schoone in de woordschikking der Latijnen of Grieken te doen opmerken. Het kan
				Z.Z.G. niet ontgaan zijn, dat te lang voortgezet construeeren noodwendig de
				strekking heeft om het gevoel voor de kracht en den welluidenden val der
				perioden te verstompen, dat het zoodoende het verkrijgen van een goeden stijl
				in den weg staat. Moesten de uitdrukkingen hoofdwoord en
				bepalingen slechts zien op iets uiterlijks en willekeurigs, gelijk de
				plaats in eene constructie, en niet op den innerlijken zin en de functies der
				woorden in de werkelijke rede, moest het logische analyseeren alleen een
				verbeterd, een vervolmaakt construeeren worden, het zou het hooge
				doel, dat de Heer 
				Roorda zich voorstelde, geheel missen. Het
				zou dan niet strekken om eenige werkelijk gesprokene of geschrevene taal te
				leeren kennen, maar eene afschuwelijke taal, willekeurig bedacht ten
				behoeve van knapen op de banken van de eerste en tweede klasse eener Latijnsche
				school. Bij een weinig nadenken zal de Heer 
				Borski zelf wel bekennen, dat zijne
				verdediging wel beschouwd eene veroordeeling is, en
				dat zij stilzwijgend de erkentenis inhoudt, dat het on-
			   
{==134==} {>>pagina-aanduiding<<}

			   mogelijk is degelijke gronden te vinden voor de benaming, die hij voorstaat met eenen
				ijver, eener betere zaak waardig. 
			  
			 L.A. t. W. 
			 (Wordt vervolgd). 
		   
		 
		 
		   
		   
		   
			 Overijselsch taaleigen
 
			 door T.H. BUSER. 
			 ‘De dialecten leveren hoogst belangrijke bijdragen tot de
				kennis eener taal, en hare beoefening is volstrekt noodzakelijk om vele
				verschijnselen op haar gebied te verklaren.’
 Dr. 
				L.A. te Winkel. 
			 Bij het mededeelen van hetgeen in de volgende bladzijden is
				vervat, acht ik het niet ondienstig in herinnering te brengen, wat ik voor vijf
				jaren, bij het in 't licht geven van het eerste gedeelte van mijn
				Overijselsch taaleigen, schreef in het Nieuw
				Nederlandsch taalmagazijn van Dr. 
				Te Winkel, welk tijdschrift, zoo als men
				weet, sedert opgehouden heeft te bestaan. Die woorden, welke ik de vrijheid
				neem hier over te nemen, luiden als volgt: ‘de volgende lijst, si
				tanti est, moge strekken ter aanvulling van des geleerden 
				J.H. Halbertsma's Woordenboekje van het
				Overijselsch, in den Overijselschen Almanak voor Oudheid en Letteren
				van 1836. - Bij het beoordeelen van het weinigje dat ik lever, en van het in
				vergelijk vele en degelijke dat de Heer 
				Halbertsma gaf, neme men vooral in
				aanmerking, dat mijn werk slechts eene nalezing is, die toch uit haren aard
				nooit dat belang kan wekken, hetwelk eene eerste inzameling
				inboezemt.’ 
			 En hiermede den lezer heil!
{==135==} {>>pagina-aanduiding<<}
 
			 Roepe. Rups of rips, Groningsch roep, Friesch
				ruip, of ook wel ruup, Geldersch en Drentsch roepe,
				Neder-Saksisch rupe, Midden-Nederlandsch rupe, als bij
				Maerlant: 
			  
				In sine colen vant hi vele rupen  
				Sijn cruut eten en dorcrupen.  
			 
 
			 aangehaald bij Bilderdijk, Geslachtlijst, op
				rups; Hoogduitsch raupe. Eene andere benaming is die van
				rijp, welke bij Langendyk (Ged. 1721, I. 340) en bij
				Bredero voorkomt: 
			  
				Wat binnen hier Rijpen in de boom.  
				(Kl. v. Symen z. Soet.)  
			 
 
			 Kiliaan heeft ruepe, roope, ruype, roepe, eruca.
				Roepe moet gebracht worden, tot het bij den zelfden Kiliaan
				voorkomende roopen, ruepen, ruppen, voor trahere, vellere, carpere,
				vellicare, - trekken, plukken, scheuren - 't geen juist de handeling of de
				verslindende aard der rups is, Groningsch, Overijselsch en Geldersch
				roppen, afplukken, uittrekken, op eene wilde en woeste wijze iets uit
				den grond trekken, vernielen enz., Gothisch raupjan, Oud-Hoogduitsch
				raufjan, Nieuw-Hoogd. raufen, plukken, trekken, Engelsch to
				rap, wegrukken, en to reap, snijden, maaien enz. De Heer
				Hettema, vergelijkt de Friesche benaming ruip, ruup, met het
				Yslandsch at rupsa, spoliare, rooven, zie den Vrijen Fries, I.
				182, Epkema, Woordenboek enz. op rispjen en vergelijk op
				rafelen. 
			 Roesterig, wordt van gevlekte, ongave vruchten, als
				aardappelen enz. gezegd. Hollandsch roest, uitslag aan ijzer,
				Hoogduitsch rost, meeldaauw, roode vlekken op bladeren. 
			 Roeze, in de roeze koopen, op het gezicht koopen,
				zoo als het daar is, zonder zich te binden of te houden aan getal, maat,
				gewicht of gehalte; aardappels of vruchten in de roes koopen, is ze
				koopen, zonder dat men zich later kan beklagen wegens rouwkoop; idem
				Groningsch, zie Swaagman 
				 1),
{==136==} {>>pagina-aanduiding<<}
in voce. Bredaasch ‘roes. Bij den
				roes zegt men hier voor bij den hoop, voetstoots, zonder in maat,
				getal of hoedanigheid gehouden te zijn.’ Hoeufft, Bredaasch
				Taal-eigen in voce. 
			 Roezig. Wild, woest, woelig, druk, ‘hij is den
				geheelen dag roezig geweest.’ In Holland spreekt men van roezig
				weêr, Taalk, Magazijn, III. 299, Alg. K. en L. Bode, 1844, I.
				185. Roezig is van het oude roezen, nu ruischen,
				Hoogduitsch rauschig, roezig, dronken, Drentsch roezig, ook zoo,
				en roeschen, stoeien, Drentsche VolksAlm. 1839, 199 en 1844,
				160. 
			 Van roezen geeft Dr. De Jager voorbeelden, over
				de werkw. blz. 65. 
			 Bij Hondius, Moufe-Schans, 1621 vind ik voor
				omslag, beweging, drukte, rumoer, bedrijvigheid, woeligheid, ruyse, als
				blz. 65: 
			  
				En veracht de wilde ruyse  
				Van de straten, enz.  
			 
 
			 en 282: 
			  
				Wat van vooren off van naer  
				Bey mijn ooghen nemen waer,  
				Off by huys off buyten huyse,  
				Elck is in zijn werck en ruyse.  
			 
 
			 Vergelijk nog 't woordenb. op Bredero, op roesen
				en Weiland op roes. 
			 Rolpaal. Een staande, rollende paal, op de hoeken of
				bochten van de jaagpaden geplaatst, waar langs de lijnen der schepen, door
				paarden getrokken wordende, heenloopen, ten einde te voor komen, dat zoodanige
				voortgetrokken schepen, ten gevolge van de krommingen der vaart in den wal
				geraken. 
			 Rommel, olde rommel. Oude lappen, klungels, die niet
				veel om 't lijf hebben of beteekenen, vodden, lompen; Zuid-Bevelandsch
				rommel, allerhande nietigheden, N. N. Taal-Mag. II. 232. 
			 Rondummechien, rondommetje. Dus noemt men eene geheele,
				ronde snede van een groot brood, zonder in 't mid-
			   
{==137==} {>>pagina-aanduiding<<}

			   den door gedeeld
				te zijn, idem Geldersch; Drentsch ommehaal, Dr. VolksAlm. 1839, 196,
				anders omstuk, ommeschiever, Groningsch omstuk, omsnee, Mr.
				J. Pan, Drentsche woorden enz. Archief, I. 337. 
			 Rondweg, wordt in Twenthe gehoord, voor een weg die in het
				veld overal rondgaat, van het eene huis en veld naar het andere.
				Buurschapsweg. 
			 Roobol. Onkruid, vooral in wei- en hooilanden aangetroffen
				wordende, welker waarde er minder door is. Het gewas is om zijn rooden
				bol dus genoemd, roobollig land. De buurschap
				Roobollige-hoek, in de gemeente Zwollerkerspel, ontleent er haar naam
				van. 
			 Roodolm, elders roodgrond genoemd. Roodgrondigheid
				van het water op den bodem en aan de kanten van eenige slooten enz. als
				bezwangerd met erts of oerdeelen. Olm, het tweede deel van 't woord, is
				door omzetting één met mol, mul, aarde, grond. Zie verder
				over het woord den Heer Pan in 't Archief, I. 343 en vergelijk
				Hoeufft, Bred. T. E. op gemul, alsmede Dr. De
				Jager, Taalk. Mag. II. 221. De wateren, die deze eigenschap hebben,
				bevriezen niet, maar worden slechts licht door de vorst aangedaan. 
			 Roodschilder. De officieele benaming te Zwolle van den
				stadsviller. In mijne ‘Kijkjes in de Dierenwereld’, bij van der
				Made te Amsterdam, in 1860 uitgegen, heb ik, blz. 61, eenige gissingen
				meêgedeeld over de afleiding van dit woord. Sedert heeft een geleerd en
				door mij hoog geacht taalkundige, de beleefdheid gehad mij onder het oog te
				brengen, dat de verklaring van het woord volstrekt geene moeilijkheid oplevert.
				‘Wanneer gij bedenkt,’ schrijft Z. H. Gel. mij, ‘hoe
				rood de dieren er uit zien, als zij uit 's vilders handen komen, mag hij
				inderdaad wel heeten ze rood te kleuren.’ Kiliaan
				schinden, villen, Hoogduitsch schinder, viller. 
			 Roos. Dus noemt de boer elke aandoening van koorts, de
				zwaarste niet uitgezonderd; idem Geldersch: 
			  
				Een boer wordt ziek, heeft zware koortsen; men noemt dit
				  roos, 't is wel niet goed 
{==138==} {>>pagina-aanduiding<<}
 
				Doch men ontsteekt noch lamp, noch toortsen, men slaapt gelijk
				  men anders doet.  
				(‘Eene boerenbegrafenis te
				  Doornspijk,’ Geld. V. Alm. 1846, 161).  
			 
 
			 Drentsch: ‘roos, roozig. Koorts, koortsig. De
				rooze deur de hoed hebben, d. i. koortsig zijn,’ Dr. V. Alm.
				1839, 199, - ‘rozigheid, koortsachtige toestand des lichaams,’ idem
				1844, 160. Vergelijk Weiland op roos. ‘Doctor ik heb de
				roze in den oed (huid),’ zegt de boer, die zich niet wel,
				onpasselijk, gevoelt tot zijn geneesheer, die dan maar moet weten wat den
				patiënt scheelt en hem te doen staat. Huid (h-oed) beteekent
				hier niet het uitwendige bekleedsel (vel) des lichaams, maar - bij uitbreiding
				- het lichaam zelf; zoo spreekt de boer van kolde in den (h)
				oed = in 't lijf, enz.; dus ook in Drenthe: ‘hoed, huid,
				ook beteekent het geheele lijf of lichaam, b.v. een goed buis op de
				hoed: een goed kleed aan het lijf; pijn in de hoed, pijn door of in
				de leden hebben,’ Dr. V. Alm. 1839, 191; verder is hoed,
				als spreekwoord daar in gebruik, bijv.: iemand anne hoed komen, met
				krachtige woorden aanspreken, door kracht van taal treffen, roeren, 't gemoed
				in beweging brengen, aanvallen, aantasten, op 't jak komen, te lijf komen; zie
				den Heer Lesturgeon, Dr. V. Alm. 1848, 191. 
			 Rottig, rotterig. Ongesteld, ziekelijk: ‘mien
				jonge werd vergangen joâr rotterig en doârom e'k um van de
				schoele t'uus 'eholden,’ vertelde mij eens een boer, zonder dat ik nog
				dadelijk begreep, wat hij met dat rotterig bedoelde, hetgeen mij eerst
				bij eenig nadenken duidelijk werd; Drentsch rötterig, ziekelijk,
				teringachtig enz.,’ Lesturgeon, Dr. V. Alm. 1846, 264,
				Nederduitsch rottig, bedorven, verrot, met betrekking tot vruchten
				gezegd, Geldersch en Overijselsch pierrottig, wormstekig, van appels en
				peren gesproken, die van de wormen (pieren) doorknaagd zijn. 
			  
				Vroeg rijp, vroeg rot,  
				Vroeg wijs, vroeg zot,  
			 
 
			 is, meen ik, een spreuk van Vader Cats.
{==139==} {>>pagina-aanduiding<<}
 
			 Rozen. (Zwolsch). Reien, dansende zingen, te Rotterdam
				ruien, in Friesland raaien geheeten, Scheltema,
				Gesch. en Letterk. Mengelw. IV (3) 163, 259, Ypey, Taalk.
				Aanm. enz. II. 47 en Weiland op rei. Het rozen is
				een ringel- of rondedans, een omgang, in de herfstavonden, van kinders, hand
				aan hand - gewoonlijk alleen van meisjes, daar de jongens het te laf vinden -
				rondom een brandend kaarsje, dat op den grond staat, onder het zingen van
				eenige deuntjes, als: 
		   
		   
			 
			   	I.
				Roze, roze Meie,  
				Twintig in de stije 
				   1),  
				Dertig in de rozekrans,  
				Veertig in de mooie meisies dans;  
				Alle jufferties niegen (nijgen).  
			 
 
			 en waarop (doch niet altijd) volgt: 
			  
				Eusien, deusien, dekseltien toe!  
			 
 
		   
		   
			 
			   	II.
				Lange, lange riege (rij).  
				Twintig in de stiege,  
				Dertig in de rozekrans,  
				Veertig in den langen dans.  
			 
 
			 hetwelk ook reeds op riege (zie aldaar) is aangehaald. Eene
				andere lezing van het aldaar medegedeelde Drentsche rijmpje, volgt hier: 
			  
				Lange, lange rige;  
				Twintig in 'n stige;  
				Dartig in 'n rozenkrans,  
				Veertig in 'n ommegang.  
				(Lesturgeon, Dr. V. Alm. 1844,
				  159)  
			 
 
		   
		   
			 
			   	III.
				Met Sint Jan dan ganen wij naar buiten,  
				Daar hooren wij de vogeltjes fluiten, 
			   
{==140==} {>>pagina-aanduiding<<}

				Paar aan paar!  
				Paar aan paar!  
				De jongens loopen de meisies naar!  
			 
 
			 En waarop dan soms weêr volgt het reeds bij I vermelde
				eusien enz. 
			 Met den hier boven omschreven dans, vergelijke men, wat aangaande
				den oorsprong van het kaarsje springen op Driekoningen (6
				January) in den Navorscher, 1853, 81 en 82, in verband met het
				bijblad, blz 149 is medegedeeld, en waar niet zonder grond o. a.
				gevraagd wordt, of het lichtende kaarsje niet op de glanzende ster, welke de
				wijzen is voorafgegaan, of op den gloed zoû zinspelen, waarin zich 't
				Engelenheer voor de wakende herders vertoonde. 
			 Ik kom later breeder op dit een en ander terug. 
			 Row. Rijkelijk, veel, ongemanierd, bijv. ‘ik 'eb
				(heb) er row suiker in 'edoân (gedaan).’
				Row is het Nederduitsche ruw. Zie Weiland. 
			 Ruggestreng. Ruggraat, Hoogduitsch rückstrang,
				Maastrichtsch rúkstrang, ‘ruggebeen, ruggegraat, ook voor
				de geheele oppervlakte van den rug gebezigd,’ Mr. G. d.
				Franquinet, in het Archief, III 378; ook bij den keurigen
				Bogaers te lezen, als: 
			  
				...... Mijn rugstreng buige  
				Voor 't kruisbeeld ........  
				 (Werken Holl. M. v Fr. K. en W. X
				  206).  
			 
 
			 Vergelijk ook streng. 
			 Russchen. Eene soort van korte, dunne, fijne biezen, die
				aan pollen op moerassige heidegronden groeien en uitschieten, en tot fijne
				vloermatten worden gebezigd. Ook schelt de kleine boer of keuter ze wel af en
				gebruikt dan het merg of de pit in de lamp in plaats van lampenkatoen; van daar
				de benaming van russepitten, lampenpitten en zoo kent de Engelsche taal
				rushlight voor bieslicht. Onder biezen verstaat men meer die
				dikker en hooger opschietende soort, welke in en langs het water wast en
				doorgaans tot het matten van stoelen en grove vloermatten gebezigd wordt.
{==141==} {>>pagina-aanduiding<<}
Vergelijk ook Bilderdijk, Aant. M. K. krijg. Het woord
				is ook bekend in Gelderland en Drenthe, Pan, Archief, I. 343,
				Dr. V. Alm. 1844, 160, Groningsch rusken, Swaagman in
				voce, Hoogduitsch rusch, Engelsch rush, bij Kiliaan
				rusch, biense, juncus, bij wien ik ook nog aantreffe marghbiese,
				hetwelk hij overzet door mariscus en juncus levis (kleine, lichte
				bies). 
			 Neemt men Bilderdijks afleiding van bies aan, als
				zullende komen van biezen, ‘blazend geluid geven, zoo de biezen
				doen, 't zij de wind er over blaast, of doorgeblazen wordt,’ -
				Geslachtl. op 't woord - dan kan men rusch, even zoo tot het
				klanknabootsende ruischen brengen. Vergelijk Hoeufft, Bred.
				T. E. op rosch en Ten Kate, Aenl. enz. II, 684. 
			 Ruuper. Roeper, omroeper. 
			 Sachs. Ten minste, licht, als: ‘sachs dat men
				er dat van 'ef,’ licht dat men er dat van heeft; idem Groningsch, zie
				Swaagman op sags. 
			 Schaafstroo. Een soort van riet, dat in de slooten groeit
				en even als de roobol - hetwelk zie - uit verschillende geledingen
				bestaat; gedroogd zijnde, wordt het door de schrijnwerkers tot schaving
				gebruikt. 
			 Schaar. Aandeel in een gemeene weide; recht op eenige -
				lang bestaan hebbende - huizen, van oudsher en door erfmaking gevestigd, dat
				recht geeft tot het doen weiden van zeker getal koebeesten op de eene of andere
				gemeene weide. In het stadrecht van Zwolle, 1794, vind ik er melding
				van, als in d. I, T. 3, art IX, blz. 38, als: ‘het Burgerweeshuis en het
				Huis der vreemde Weesen, als mede het Binnen en Buiten Gasthuis mogen op de
				marsch doen opbranden, ieder agtien beesten: De Vilsterenshuisen twee beesten:
				en de St. Laurens Capelle zes beesten: en zulks zoo wel gusten als
				melkten. Wordende twee pinken voor één beest gerekend, en staande
				het aan gemelde Huizen vrij hunne gezegde schaaren aan een ieder te
				verhuuren.’ - Drentsch ‘schaar, scheer, zeker aandeel in
				gemeen
{==142==} {>>pagina-aanduiding<<}
land of bosch’, Pan, Archief, I, 344;
				Engelsch share, deel, aandeel. Het woord is van scheren,
				bescheren, toedeelen enz., Drentsch ‘scheerweide, weide, voor
				ééne koe, bijzonderlijk op ongescheidene gronden,’ Dr.
				V. Alm. 1839, 199. Vergelijk nog Mr. B.W.A.E. Sloet tot Oldhuis,
				Overijselsche Am. O. L. 1838, 158 en Dr. M.J. Noordewier,
				een bijna vergeten hoofdstuk enz. 1854, bl. 16 en 19. 
			 Scheffen. Keffen, gezegd van honden, en 
			 Scheffertien. Keffertje, klein, blaffend hondje.
				Scheffen en keffen zijn naauw aan elkaâr verwant en
				klanknabootsende woorden. 
			 Scheid. Scheiding tusschen twee akkers, aangeduid door een
				paal of steen. 
			 Schele-wip. Met betrekking tot een scheelziende, heb ik de
				kinders te Zwolle wel eens hooren zingen: 
			  
				Schele wip, schele wap,  
				Hoe smaakt je de pap  
				Van boekweiten meel?  
				Ben je daarom zoo scheel?  
			 
 
			 Kiliaan heeft: ‘scheele-wip, strabo;’
				onder wip, lees ik bij hem ook: ‘scheele-wip. Lumen
				obliquum, oculus limus: et strabo, strabus: qui oculos habet distortos.’
				De uitdrukking: ‘zoo scheel als een wip,’ heb ik hier ook
				wel gehoord. 
			 Scheperen. (Twentsch). De schapen weiden; van
				scheper, herder, schaapherder. Zie mijn Geldersch Taaleigen, in
				het tijdschrift de Nederlandsche taal. Meyer,
				Woordenschat, 1745, heeft ‘herden, de beesten
				weiden.’ 
			 Scheren. Eene waterplant, boven op 't water drijvende, naar
				den vorm (van scheer of schaar) dus genoemd; men vindt ze
				voornaamlijk in uitgeveende plassen en slooten, en zijn zeer goed tot bemesting
				van rogge- en aardappelland. 
			 Scheuvels voor schaatsen, heb ik te Zwolle wel eens
				gehoord, doch gewoonlijk zegt men schaatsen en schaatsen loopen
				voor schaatsrijden; vergelijk op slieren. Scheuvels is echter
				inheemsch in Groningen en Drenthe, waar men (in Groningen) ook
				scheuvelen en scheuvelloopen, en in Drenthe
{==143==} {>>pagina-aanduiding<<}
(bepaaldelijk te Emmen) scheuveljagen voor schaatsrijden
				hoort zeggen, zie Halbertsma, Dr. De Jager, Taalk.
				Magazijn, IV, 683, Dr. V. Alm. 1839, 200 en 1846, 265,
				Hoeufft, blz. 508 en 509. Scheuvel, is met verwisseling van
				o in eu van het oude schoven, schuiven. Van
				scheuvel komt het frequentativum scheuvelen; hiervan ook de
				benaming schovelingen voor schaatsen. Mellema heeft:
				‘schoverlinc, ziet schaverdijne,’ en op
				schaverdijnen, heeft hij: ‘sabots de glace, sandales à
				griller sur la glace, talonnieres.’ Vergelijk nog Bilderdijk op
				schaatse en den Heer Halbertsma, Alm. O. en Lett. 1853,
				295. Bij Six van Chandelier, komt schaverdijnen voor
				schaatsrijden voor. Zie Weiland. 
			 Schientje. Schriftelijk bewijs, als turfschientje,
				biljet tot vervoer van turf, Hoogduitsch schein, bewijs, quitancie enz.,
				Drentsch schijn, schriftelijk bewijs, quitancie, Archief, I, 345
				en Bilderdijk op Huigens, V, 325. 
			 Schier. Wordt gezegd van hetgeen goed, gaaf is, zonder
				gebreken, bijv. ‘schier in de kleêren,’ voor netjes,
				knapjes in de kleêren, ‘schier voor den dag komen,’
				netjes, helder voor den dag komen, ‘knapjes en schier;’ een
				schiere meid, is een knappe, flinke, heldere meid; ‘'t zoad stiet
				schier,’ wil zeggen, het koorn staat schoon. Groningsch
				schier, idem, Taalk. Mag., IV, 683, Drentsch
				‘schier, effen, knap in orde,’ Dr. V. Alm. 1839, 200
				en 1848, 196. Het woord schier heeft hier nog de oude beteekenis van
				schoon, rein, zuiver enz. - In de beteekenis van: klaar, zuiver, komt het voor
				in het Oudsaksisch episch gedicht Heliand, als in het verhaal der
				bruiloft te Kana: 
			  
				Gêngun ambahtman,  
				SCenkion mid SCalun,  
				drogun SCirana wîn  
				mid Orcun endi mid Alofutan.  
			 
 
			 (‘daar gingen dienaars, schenkers met schalen, en droegen
				klaren wijn in kruiken en handvaten.’) en 
			  
				He hiet thia SCenkion thô  
				SKiries watares  
				thi Fatu Fullian.  
			 

{==144==} {>>pagina-aanduiding<<}
 
			 (Toen gebood hij de schenkers de vaten met klaar (zuiver) water te
				vullen). Zie de fragmenten uit dat gedicht in het Taelverbond, 1853,
				blz. 17 en 19 medegedeeld, vergelijk schieren. 
			 Schieren. Zien, bespieden, beloeren, nagaan, als ‘'k
				'eb oe leelik 'eschierd’, ik heb je daar eens goed waargenomen.
				Van het oude schier, Angelsaksisch scîr, zie hier boven,
				voor klaar, helder, wit, komt schieren, klaar, helder maken, aan den
				dag, aan het licht brengen. 
			 Schieroâl. Nebaal, nebbeling, van neb, spitse
				bek van eenige vogels of visschen, Fransch: ‘anguille à bec fort
				pointu,’ vergelijk Ten Kate, Aenl. enz. II, 242. De
				schieraal is eene fijnere, betere palingsoort, meer gezocht dan de
				gewone paling of aal; schiere-aal, van het Friesche schier, dat
				grijs of graauw beteekent, dus eigenlijk grijze of
				graauwe paling of aal; vergelijk den Navorscher, IV, 101
				en 378 volg, IX, 160, alsmede den Heer Halbertsma, Naoogst,
				1840, 276, Epkema, Woordenboek op schier en Dr. De
				Jager, Archief, IV, 48. 
			 Bij gelegenheid der verklaring van de Friesche spreekwijze
				‘de sciere iel rint,’ zegt de Heer Halbertsma in den
				Gids van Februarij 1856, blz. 268: ‘sciere iel is de vetste
				en fijnste soort van Friesche paling, welke de Friezen thans vooral te Londen
				ter markt brengen. 
			 Deze paling was van oudsher het zinnebeeld van volop en weelderige
				tafels. Immers 
			  
				Dy Leidsce lape,  
				Dy Harlimmer tape,  
				In dy Frysce iel  
				Bringe Fryslân yn 'e wiel.  
			 
 
			 Deze vette visch nu blijft bij droog, helder en fraai weder in de
				drassige modder van sloten en meerskanten schuilen; eerst diep in de herfst,
				bij mottig, dompig en winderig weder, en als het pikdonker is, begint de paling
				zich te roeren, of, zoo als de visschers zeggen, te loopen, Lfr. to
				  rinnen, en zij wordt dan bij menigte in aalfuiken gevangen.’
		    
{==145==} {>>pagina-aanduiding<<}

			 Het aangehaalde rijmpje geeft Scheltema dus op: 
			  
				Dij Leydsche lape,  
				Dij Harlemmer tape,  
				Dij schiere yel,  
				Bringe Frieslan ynne wiel.  
			 
 
			 en hij betitelt het ‘een spreekwoord, hetwelk in de
				veertiende of vijftiende eeuw bestond,’ terwijl hij het dus vertaalt:
				‘het Leydsche laken, het Haarlemmer bier en de lekkerheid op de paling
				brengen Friesland ten verderve,’ Gesch. en Letterk.
				Mengelwerk, IV (2) 287. ‘Lekkerheid op de paling,’ is niet goed
				vertaald, als de Heer Leendertz, Vaderl. Letteroefeningen,
				October 1859, No. 12, blz. 572, reeds heeft opgemerkt. 
			 Van Hasselt op Kiliaan in voce wiel,
				heeft: 
			  
				Dy Leidske laape  
				In Harlimmer taape  
				In schiere iel  
				Bringt Frieslân yn e wiel.  
			 
 
			 Schilder. Dus noemen de boeren in Salland een prent,
				gekleurd of ongekleurd. Van schilden, schilderen. Idem in Drenthe in
				gebruik, zie den Heer Lesturgeon, Dr. V. Alm., 1844, 161. 
			 Schillebillechien. Witje, kapel; van schil of
				schel en billetje. 
			 Schoâpschuppe (schaapschup) wordt in Twenthe gehoord,
				ter aanduiding van 't schupje, dat de herders hebben en waarmeê ze de
				kluitjes uit den grond steken en naar de afgedwaalde schapen gooien. 
			 Schoe. Schoen, Engelsch shoe; dus ook in den
				zoogenaamden Staten-bijbel, als Ps. LX: 10 en elders, vergelijk Dr.
				De Jagers Taalk. Handl., blz. 94, 
			 Schoer. Regenbui, Maastrichtsch schoor, stortregen,
				Angelsaksisch scur en renscur, Engelsch shower,
				Hoogduitsch schauer. Schoer is ook Geldersch, vergelijk Dr. De
				Jagers Taalk. Mag. II, 410 en III, 46, alsmede mijn Geldersch
				Taaleigen (de Nederl. Taal, I, 16). Te Breda zegt men het
{==146==} {>>pagina-aanduiding<<}
voor een ‘zware regen-, hagel- of onweersbui.’ Friesch
				schoer, regenbui, regenvlaag. Gothisch: skura, imber,
				skauro, ventilabrum, Grimm, Deutsche Grammatik, I, 41 en
				48.’ Mr. M. Hettema, de Vrije Fries, I, 183. Groningsch
				schoer, nimbus procella, zie Swaagman in voce. Het Drentsch
				taaleigen kent schoer voor bui, regenbui, donderschoer,
				onweêrsbui, hagelschoer, hagelbui, Dr. V. Alm. 1839, 200 en
				1844, 161. 
			 Volgens E.S. d. G. (Ypey) in Brender a
				Brandis' Taal-, Dicht- en Letterk. Magazijn, 1787, II, 337-340,
				komt het woord van schoeren, thands scheuren, en beteekent dus
				een scheur in de wolken, een wolkbreuk, welke afleiding ook
				Hoeufft, blz. 523, voorstaat, terwijl beide geleerden de afleiding van
				Tuinman, dat schoer zoo veel zou zijn als schoever,
				schuiver, van schuiven, voorbijdrijven, en dus eene regenbui die
				spoedig weg drijft, voor mis geschoven houden en in twijfel trekken;
				vergelijk voorts Mr. W.C. Ackersdijck, Taalk. Mag. III, 79, Mr.
				G. d. Franquinet, Archief, III, 381, Weiland op
				schoer. 
			 Scholde. Ondiep, van water, als ‘'t is hier
				scholde,’ voor: er staat hier weinig water, ‘'n minnigheid
				scholder,’ een weinig ondieper, idem Drentsch, vergelijk over de
				afleiding Mr. J. Pan, Archief, I, 345 en Dr.
				Halbertsma. Scholbalgd heet in Drenthe: ‘plat van buik,
				dunlijvig van vel,’ Dr. V. Alm. 1848, 196, alwaar ook de
				spreekwijze in zwang is: ‘scholmaogd zijn, eig. ondiep gemaagd
				(van maag) zijn, oneig. kieschkeurig zijn in 't eten,’ Dr. V. Alm.
				1844, 161. 
			 Scholte. Dus noemt men te Zwolle de policiebedienden.
				Ypey spreekt in het T. D. L. Mag. van Brender a
				Brandis, 1787, II, 251 volg. over het woord en de oude betrekking van
				schout, en geeft er blz. 255 de afleiding van. ‘Het woord
				schout,’ zegt hij, ‘is afkomstig van het oude schelden,
				criminari, beschuldigen, As. scyldan; van welk schelden,
				criminari, men een voorb. vindt. Sp. Hist. van J. van Maerlant,
			   II, blz. 142.
		    
{==147==} {>>pagina-aanduiding<<}
 
			  
				Oec schalt hi (naamlijk Jesus) aldaer ter stonden,  
				Die Phariseus van vele zonden,  
				Van ongeloue, van giericheden,  
				Van quader leere, van ghulsecheden,  
				Van vrecheit, van overdaden,  
				Van ypocrisien, van ongenaden.  
			 
 
			 In den zin van strenglijk bestraffen, en berispen
				komt dat woord ook meermalen bij de ouden voor, zie voorb. bij Huydecoper,
				mel. stoke B. I, blz. 16 en van beschelden in dezelfde beteekenisse
				hier een voorb uit de getijden van onse lieve vrouwe, blz. 5:
				die hoghe vruechde gods sal wesen in hare kele: op beyde syde snydende
				swaerden in hare handen, om wrake te doen in dien die verre gheboren sijn, en
				om te beschelden die ghemeen lude. - Ook had het oulings de
				beduidenis van convitiari, gelijk thands bij ons nog: - zie alle deze
				beteekenissen bij Kiliaan op het woord, en Ten Kate,
				Aenl. B. II, blz. 359. - Van dit schelden, in den eerst
				aangevoerden zin genomen, moet men ons woord schout zekerlijk afleiden,
				en dus beteekent het eigenlijk een' beschuldiger.’ - Vergelijk
				hiermede Dr. Halbertsma, Overijselsch Woordenboekje en, si
				tanti est, mijn Geld. taaleigen, in voce, (de Nederl. Taal,
				I, 180). 
			 Schorre. Blaauwe, wilde duif, krak; te Deventer
				spochten geheeten. 
			 Schotse - drie. Zekere boerendans, idem Geldersch,
				in Axel schotzen - drie, Archief, II, 184. Vergelijk het
				Engelsche scotish, Fransche écossaise. 
			 Schotvarken. Varken, ter mesting op 't schot liggende, ook
				Geldersch; men past het woord ook toe op vrouwen van een zekeren omvang, die
				liefst haar gemakje houden, niet licht opstaan en weinig uitrichten. 
			 Schuffien. Schoftje, iemand met een hoogen rug; van
				schuiven, zie Ten Kate, Aenl. II, 378 en
				Weiland. 
			 Schufterig. Koud, huiverig, rillig, bijv.
				‘schufterig weêr,’ enz.; van schuiven, zie
				Ten Kate, II, 379 en Dr. De Jager, over de werkw.,
				blz. 152. Kiliaan heeft ‘schoe-
			   
{==148==} {>>pagina-aanduiding<<}

			   veren, huyveren.’ Dit schoeveren wordt voor huiveren,
				rillen, nog te Maastricht gebezigd; zie den Heer Franquinet,
				Archief, III, 380. 
			 Schulen, inschulen. Heimelijk influisteren, bijv.
				‘hie 'ef 't mie inneschuult,’ voor: hij heeft het mij
				ingefluisterd, en wel zoo dat het een ander niet merkt; Nederduitsch
				schuilen, verschuilen, schuilwinkel enz., zie Weiland op
				schuil en schuilen, en Dr. De Jager, ‘over de
				verschillende benamingen van het heimelijk schoolverzuim der leerlingen,’
				Archief v. N. Taalk. I, 191. Het Noord-hollandsch taaleigen kent
				opschuilen, voor verbergen, versteken; schuilewinkje spelen, Taalk.
				Mag. IV, 368. 
			 Sientiesappel. Zwolsche benaming voor appelsina,
				sinasappel, Fransch pomme de Sine. - In den Overijsselschen Alm.
				v. Oudh. en Lett. 1845, 229, heeft de Heer Halbertsma door
				voorbeelden aangetoond, hoe het in den geest van elke taal ligt, om vreemde
				woorden, door eene kleine verandering, tot hare eigene kinderen te maken, en
				hieraan is ook deze naamsverbastering te wijten, als kwam het woord van
				Siena of Sientje, verkort van Gezina, en appel. -
				Raadpleeg ook Dr. De Jager, over de herkomst van de Nederduitsche
				benaming van deze vrucht, in het Mag. v. Nederl. Taalk. 1852, VI,
				147. 
			 Siepel (Twentsch). Look, ajuin, uie; idem Groningsch,
				Geldersch en Friesch, zoo als ook Epkema (op sypple),
				Swaagman en het Taalk. Magazijn, I, 325 vermelden. Het woord
				komt overeen met het Hoogduitsche Zwiebel, Latijnsche caepa;
				Kiliaan heeft cebolle, cibol, caepula, caepa, welken zie,
				uitgave van hasselt. Ik vind bij Mellema, den Schat der
				Duytscher Tale, 1618, ‘cebolle, cibol, civol,’ verder
				‘aiuyn, cypel, oignon,’ idem (Fransch woordenboek)
				‘ciboule, sibolle , kleynen ajuyn,’ en ‘civot,
				sibollen, kleynen ajuyn;’ het verkleinwoord ciepelken, komt bij
				Bredero voor: 
			  
				Een ayuynken, een ciepelken, een sneecken broodt en twee vijghen.  
				Dat's en Heeren kost...................  
				(Jerolimo, (1644) p. m. 16).  
			 

		    
{==149==} {>>pagina-aanduiding<<}
 
			 Siepoog. Leepoog, druipoog, van siepen of
				zijpen, druipen, tranen enz., gelijk leep in leepoog van
				lijpen, druipen komt, zie Bilderdijk op leep.
				Kiliaan ‘sijp-ooghe, lippus.’ Zijpen - door
				't volk siepen uitgesproken - frequentativum zijpelen of
				zijperen. - Bij Vondel vind ik dit voorbeeld van sterke
				verbuiging van zijpen, (Hierusalem verwoest): 
			  
				Ghy hebt Jerusalem haer strengheyd mogen voelen,  
				Als ghy haers gramschaps gloed met 't purper most verkoelen  
				Dat van uw lenden droop, en langhs uw boezem zeep.  
			 
 
			 voor vloeide, zijpte; zie de werken van Vondel, door
				Mr. J. van Lennep, 1855, I, 680. 
			 Het hier besproken woord komt ook voor bij Bredero,
				als: 
			  
				Onder het uurwerck in de Nieuwe Kerck.........  
				Daer sitten de druyp-neusen, die zijp-oogen by me
				  kaer.  
				(Jerolimo, p. m. 22).  
			 
 
			 Vergelijk nog Kijkjes in de Dierenwereld, 1860, 63 en
				Epkema op sijpjen. 
			 Sjandoedel. Jenever, sterke drank. Halbertsma
				heeft jandoedel, zie dezen op 't woord en op doedel. Onze taal
				heeft, in den platten spreektrant, voor dit vocht allerlei benamingen.
				Langendyk drukt het door sjap uit (Eneas in zijn
				zondagspak), als: 
			  
				De metzelaar deed niet dan schoften,  
				Van 's morgens vroeg tot 's avonds laat,  
				Tot blydschap van die sjap verkoften,  
				't Zy by de groote of kleine maat.  
				(Ged. 1721, I, 462).  
			 
 
			 Sjoecht. Drift, hoop, kloft, zwerm, troep bij elkaâr,
				Hoogduitsch zucht, troep enz., waarvoor we bij Vondel
				jacht vinden, in boevejacht, als: 
			  
				In 't eind begon een deel der luye boevejaght,  
				........... de hoofden op te steecken.  
			 
 
			 Zie des Heeren Van Lenneps uitgave van Vondels
				werken, III, 241 met des geleerden Uitgevers aanteekening hierop betrekkelijk.
				- Sjoecht, anders tjoecht, vergelijk het Nederduitsche
				sjilpen en tjilpen. Zoo lees ik in zeker Twentsch en Drentsch
			   bruiloftsdicht:
		    
{==150==} {>>pagina-aanduiding<<}
 
			  
				Do was 't een golden tied:  
				Jacob had wohl twy weiver,  
				 Maar David, die vrome man, dy had se nog veul
				  leiver,  
				Dy had een hyle tjucht,..........  
			 
 
			 Zie Scheltema, Gesch. en Letterk. Mengelwerk, V
				(2), 204. 
			 Het woord is van tugen, trekken; vergelijk voorts Ten
				Kate, II, 452, Dr. De Jager, over de werkw., blz. 202,
				Versch. 246, Nalezing op het Glossarium van Lulofs
				Handboek, blz. 52, Halbertsma op tugen en deze
				verzameling op kistentuug. - Van tugen komt ook tjoek voor
				trek, beet, als de zanger van het Zwolsche Arcadia (C.
				Janssen Rz.) 1849, blz. 7 heeft: 
			  
				Drie vadem is 't hier diep; ik neem een weinig meer  
				Voor 't drijven van den stroom, en laat mijn wormpje
				  neêr.  
				Daar heb ik beet. Tjoek, tjoek, de dobber is
				  gezonken,  
				Ik sla, het is een blei, nu lekker eens gedronken.  
			 
 
			 Dat zelfde tjoek, vindt men terug in het volgende rijmpje,
				dat de jongens te Zwolle aanheffen, terwijl ze met een heele sjoecht, achter
				elkaâr aan, daar heen loopen: 
			  
				Tjoek, tjoek van beursien 
				   1).  
			 
 
			 hetwelk oorspronklijk luidde: 
			  
				Tjoek, tjoek Ellebrink 'n eultien,  
				Nog 'n snuukien en 'n beursien.  
			 
 
			 zoo als de straatjongens ter zelfder plaatse, het voor een
				veertigtal jaren onverbasterd zongen, met betrekking tot een gegageerd
				onderofficier Elbrink genaamd, die, als de oude militairen veelal
				gewoon zijn, steeds met den hengel in de stadsbuitengracht vischte; het versje
				beteekent: 
			  
				Trek, trek, (haal op, sla) Elbrink, een aaltje,  
				Nog een snoekje en een baarsje.  
			 
 
			 Sjokken. Daar heen sjokken, voor: daar heen sloffen,
				daar dommelig, doedelig, slaperig heen loopen met het buis half aan en de
			   kousen op de hielen; van daar het rijmpje:
		    
{==151==} {>>pagina-aanduiding<<}
 
			  
				Sjok! sjok! achter an mie (mijn) rok,  
				Veur (voor) an mie rok is 't beste!  
			 
 
			 dat de arme, kleine meisjes te Zwolle in heur onschuld zingen,
				terwijl ze al sloffende en elkaâr aan de slip van de rok vasthoudende,
				voortloopen. Vergelijk voorts Epkema, Woordenboek op
				schok-slock, Bilderdijk, Geslachtlijst op schoor,
				Bruining, Nederl. Synonymen, II, 92 en Dr. De Jager,
				over de werkw., blz. 84. - Van sjokken komt sjoksen en
				sjokses, dat in Gelderland gehoord wordt, voor iemand die goedig is van
				aard en veel over zijn kant laat gaan, een goedhals, goedzak, lobbes, het
				tegenovergestelde van een kribbenbieter, die op alles vuur vat, niet
				licht toegeeft en met ieder over hoop ligt. Men weet dat dit laatste woord,
				even als de spreekwijze ‘zijn achterste tegen de krib zetten,’ aan
				den paardenstal is ontleend. Onder de ruif naamlijk is de kribbe, waarin zich
				het natte voeder bevindt; nu heeft men paarden, die uit korzelheid, neteligheid
				of ook wel uit dartelheid in de kribbe bijten, en van daar de benaming;
				vergelijk nog mijn Geldersch taaleigen (de Nederl. Taal, I,
				15). 
			 Slechtje of slichtje (het) en de slechtjes, wordt te
				Genemuiden gehoord, voor wat men te Zwolle de kleine klinkerties noemt,
				te Hindeloopen striipe (Merkw. 93), in Drenthe riep,
				riepje, Groningen ripe en riepien: ‘het met klinkers
				bevloerde gedeelte der straat, voor de voetgangers bestemd;’ vergelijk
				het Latijnsche ripa, oever. De Heer Halbertsma zegt: ‘in
				het Overijsselsch, met name in het Deventersch, was ripe, wat de
				Hollanders de kleine steentjes noemen; de strook langs de huizen met
				gebakken steen voor de voetgangers gevloerd, afgezonderd van de straat of het
				plein, waaraan de huizen staan;’ de Gids, Febr. 1856, 272. Zie
				verder dien Heer op ripe (Overijs. Woordenb.) en Naoogst,
				1840, 70, ook Mr. J. Pan, Archief, I, 343, Swaagman op
				ripe en Bilderdijk, Geslachtl. op rijp. -
				Slechtje komt van slecht, in de oude beteekenis van
				vlak,effen, alzoo in tegenstelling van de meer ongelijke straat.
				Vergelijk Ypey, Taalk. Aanm. I, 96 en II, 82. Zie op kleine
				  klinkerties en verge-
			   
{==152==} {>>pagina-aanduiding<<}

			   lijk met het aldaar aangehaalde
				graat, Dr. De Vries, Brief aan Dr. Jonckbloet,
				Leiden, 1845, 33. 
			 Sleppen, Nederduitsch slepen of sleepen, zie
				Dr. Te Winkel, de Nederlandsche spelling, 2e druk,
				blz. 64. - Nestelen, wordt gezegd van musschen, spreeuwen, duiven en ander
				gevogelte, wanneer ze takjes, strootjes, veêrtjes en andere
				benoodigdheden aandragen tot bouwing van een nest; eene andere benaming is
				todden, dat de Heer Halbertsma heeft. 
			 Slier. Gewoonte, sleur, oude sleur, bijv. ‘oude
				slier.’ Zie voorts op slieren. Het Friesch kent
				slier, voor een ‘lui, morsig mensch. IJslandsch sliar,
				hebes, tardus, langzaam, bot,’ Mr. M. Hettema, de Vrije
				Fries, I, 183. 
			 Slierbaan. Glijbaan, sullebaan op 't ijs; zie op
				slieren. 
			 Slieren. Sullen, glijden, op een slierbaan, (zie
				aldaar) glijden; verder slippen of slibben, slibberen (zie Hoeufft,
				blz. 550), slifferen, glippen, als: ‘a'j hard loopt, loat ik ou
				slieren,’ voor gaan, glippen, loopen, glijen; iets uit de vingers
				laten slieren enz. - Slieren, dat voor glijden ook in Kadzand
				gehoord wordt, M. v. N. T. V, 51, is saamgetrokken van sledderen,
				slidderen, zie Kiliaan, frequentativum van slidden,
				Engelsch to slide, glijden, waaraan ook ons slede, bij
				kiliaan sledde, slidde, is verwant, alsmede het Hoogduitsche
				schlittschuh, schaats, schlittschuhlaufen, schaatsrijden,
				Overijselsch ‘schaatsen loopen,’ (laufen), vergelijk
				op scheuvels, Halbertsma en Hoeufft, blz. 508, Ten
				Kate, II, 278, Weiland in voce. - Voor slieren 
				 1), glijden, hoort men ook
				glieren, dat eene samentrekking is van gliederen of
				glijderen, voortdurend werkwoord van glijden. 
			 Slierhakke. Slordig vrouwspersoon; eigenlijk eene die met
				de hakken of hielen sliert, als slofhakke, die met de
				hakken sloft. - Slierhakke komt overeen met sledder- of
				slidderhiel, dat Dr. De Jager, ov. d. werkw., blz. 156
				vermeldt,
{==153==} {>>pagina-aanduiding<<}
als scheldnaam voor een traag of onhandig mensch. Zie
				verder op hak, slofhakke en op slieren. - Het Groningsch
				taaleigen kent stommelhak, voor ‘iemand die langzaam voortgaat,
				die voortstommelt of strompelt,’ Taalk. Magazijn,
				IV, 686. 
			 Slim. Slecht, ondeugend, boos, wordt gezegd van iets dat in
				zijn aard niet deugt, bijv. ‘een slimme pen, slim hooi,
				slim wief (wijf)’ enz., vergelijk N.C. Kist,
				Betuwsche idiotismen. Kiliaan slim (vetus) vilis.
				Het komt bij Bredero, Cats, meermalen voor in de beteekenis van
				verkeerd, niet richtig, erg, hevig, vinnig, kwaad, kwaadaardig, als bij
				Cats: 
			 Hoe licht vervalt de mensch tot alle quade streken, Die van een
				slim gebreck eerst onlangs is geweken. 
			 en ‘Menschen die eenige slimme gebreken eens hebben
				aangehangen,’ en elders, zie editie Feith, II, 168 en 17.
				Vergelijk ook het woordenboek op Bredero en Epkema in
				voce. 
			 Slipbuis. Een kort rokje of buis met korte achterpanden of
				slippen. 
			 Sloaboonen (saladeboonen). Suikerboonen, princesseboonen.
				Ze worden dus genoemd, om dat men ze veelal als salade, met olie en azijn,
				eet. 
			 Slochteren, verslochteren, en door verwisseling van
				o en u ook versluchteren. Verslonsen, verslodderen,
				veronachtzamen, verwaarloozen, bijv. ‘zijn goed, kleêren, zaken
				enz. verslochteren.’ De wortel van 't woord is slok, dat
				Halbertsma heeft 
				 1), welken zie, en dat met het Bredasche slak
				overeenstemt, zie Hoeufft, blz. 545; Engelsch slack, slap, niet
				gespannen, to slack, verslappen, verzuimen enz. Vergelijk
				slochterig en Dr. De Jager, Taalk. Mag. III, 51 en
				52. 
			 Slochterig of sluchterig. Slordig, vergeetachtig,
				zonder orde, Drentsch: ‘slochterig, slordig,’ Dr. V.-
				Alm. 1848, 196; zie slochteren. 
			 Slofhakke, wordt gezegd van een slordige deerne, die in
				plaats van de voeten behoorlijk op te lichten, maar voortsloft; zie
				hakke en slierhakke.
{==154==} {>>pagina-aanduiding<<}
 
			 Slop. Sleuf, opening, bevaarbare doorgang in bevrozen
				water, biet of bijt in 't ijs, ook eene opening tusschen twee naast
				elkaâr staande huizen, Stadrecht v. Zwolle (1794), d. 3, t. 17,
				art. 35. In eenige streken van Zeeland, kent men het voor ‘steeg, kleine
				straat,’ Mag. v. Nederl. Taalk. V, 51, vergelijk Weiland
				in voce. - Het balkenslop, noemt men in Twenthe de opening of het luik
				in den zolder of liever gezegd de balken 
				 1) der
				boerenwoningen, boven de dele, waardoor het ongedorschte graan wordt opgeladen
				en later weêr ter dorsching afgeworpen. Balkenslop wordt in
				Drenthe, volgens de Heeren J. Pan en A.L. Lesturgeon,
				eenvoudig slop geheeten, zie Archief, I, 347 en Dr.
				V.-Alm. 1846, 265. Slop is het zelfde in beteekenis als glop,
				(waarvan Dr. Beets en Dr. De Jager in het Taalk. Mag.
				III, 512) en beteekent eigenlijk een sluiphol, Kiliaan,
				slope, ‘sluyp-hol, latibulum,’ met Van Hasselts
				aanteekening en Bilderdijk op slop. Slop is van sluipen,
				als glop van gluipen, slot van sluiten enz. enz. 
			 Slubbechien. Een klein voorschootje of boezelaartje;
				slobbetje of slabbetje van slobben of slabben,
				(be)-slabberen. Engelsch to slabber, bemorsen enz.
				Vergelijk ook Bilderdijk op Huygens, VI, 354. 
			 Sluupertien, in: ‘'n (een) sluupertien
				maken,’ de school verzuimen, Fransch faire l'école
				buissonnière. Van sluipen, wegsluipen. Vergelijk het
				belangrijke opstel van Dr. De Jager: ‘over de verschillende
				benamingen van het heimelijk school-verzuim,’ Archief voor Nederl.
				Taalk. I, 185, bepaaldelijk blz. 193. 
			 Smakkert. Slechte, gemeene, verachtelijke kerel, schurk,
				fielt enz. (scheldwoord); smakkert is van smakken, werpen,
				verwerpen, verachten; het thema er van is sma, dat ook zit in smaad,
				smaden, frequentativum smadelen, saamgetrokken smalen.
				Vergelijk Huydecoper, Proeve, III, 230 en voorts
{==155==} {>>pagina-aanduiding<<}
Dr. De Jager, o. d. werkw. blz. 198 en in zijn
				Taalk. Mag. I, 53, alsmede Bilderdijk op smaad en
				smaak, en 's mans Aant. op Huygens, V, 285. -
				Smach voor smaad, hoon, komt voor in Winhoff, Landr. v.
				Auerissel, uitgave De Chalmot, 1782, bl. 303; vergelijk het
				Hoogduitsche schmach, dat de zelfde beteekenis heeft en
				schmachvoll, schandelijk, oneerlijk, eerloos, vuil, snood. 
			 Smallook, gewoonlijk bieslook genaamd, van de
				spichtige gedaante van het loof; de knol is langwerpig klein en van daar de
				benaming, van smal, dun en klein, Engelsch small; Drentsch
				smal, smal, gering, Dr. V.-Alm. 1844, 163. Voor wat wij nu
				groot en klein zeggen, vind ik in een oude klucht: ‘groot ende
				smal,’ zie Prof. Van Vloten, het Nederl.
				kluchtspel, blz. 28 en vergelijk Weiland op smal. 
			 Smerig, bijv. ‘de lucht is smerig,’ voor
				dik van regen, van smeer, in de beteekenis van dik, vet. 
			 Smikkelen. Lekker eten, met genot eten, snoepen;
				frequentativum van smikken of smakken, smaken. Vergelijk het
				Engelsche smick-smack, gezoen, gelik, en voorts Bilderdijk op
				smaak, alsmede 's mans Aant. op Huygens, V, 285.
				Smicker-lickjes, voor snoeperijtjes, vind ik bij Bredero,
				vergelijk het woordenboek op dien dichter, blz. 354 en 355. 
			 Smodde, koffiesmodde - (en niet koffiesmode, als in
				voce door een drukfout staat te lezen). - Een koffiezetter, een ketel waarin de
				koffie gekookt wordt. Twentsch smudden, morsig maken, Taalk. Mag.
				III, 361, Nederd. smoddig, vuil, morsig, Bredaasch smods, vuil,
				slordig vrouwspersoon, Hoeufft in voce. Zoo'n ketel ziet er dan ook
				van buiten wel wat smoddelig uit. Vergelijk verder Bilderdijk
				op smout, smud, enz. Dr. De Jager, o. d. werkw. blz. 159
				en 160 en Bruining, Synonymen, II, 234. 
			 Smoezen. Verweerde turfkluiten, die op het veld ongedekt en
				onverzorgd zijn blijven liggen, aan weêr en wind blootgesteld zijn
				geweest en kracht en heerlijkheid verloren hebben; eene verachte soort van
				lange turf, waar hoegenaamd geen kolen van komen en van drassig veen
				gestoken,
{==156==} {>>pagina-aanduiding<<}
in tegen overstelling van den veenturf, blaauw of zwart
				van kleur. Drentsch smoezen, ‘uitgevrozen turven,
				veenkluiten,’ Dr. V.-Alm. 1839, 200. Met voorgevoegde s
				wellicht van moes, (mose) modder enz. Meijer,
				Woordenschat. 1745, ‘moze, moerasch, broeklant.’ 
			 Smolt. Uitgebraden vet; door verwisseling van ou en
				ol een met smout, Hoogduitsch schmalz, Nedersaksisch
				smolt; zie verder Weiland op smout. 
			 Snaps. Een borreltje, wippertje, Hoogduitsch
				schnapps. Vergelijk Ten Kate, II, 242, Hoeufft,
				Bred. T. E., blz. 577 en den Navorscher, V, 179 volg. - De
				Engelsche dichter Byron, gebruikt ook het woord in zijn Don
				Juan, als: (Canto X, 71). 
			  
				On with the horses! Off to Canterbury!  
				Tramp, tramp o'er pebble, and splash, splash through
				  puddle;  
				Hurrah! how swiftly speeds the post so merry!  
				Not like slow Germany, wherein they muddle  
				Along the road, as if they went to bury  
				Their fare; and also pause besides, to fuddle,  
				With ‘schnapps’ - sad dogs! whom
				  ‘Hundsfot,’ or ‘Verflucter,’  
				Affect no more than lightning a conductor.  
			 
 
			 Snee. Sneeuw; dus bij Harduyn: 
			  
				Soo dick als uyt de locht de snee ter aerde valt.  
				(Uitgel. Dichtst. blz. 18).  
			 
 
			 en in onzen Staten-bijbel, vergel. Dr. De Jager,
				Taalk. Handl. in voce. Kiliaan heeft sneeuw, snee,
				Hoogduitsch schnee. Snee voor sneeuw, wordt ook in Zuidbeveland
				gehoord, N. N. Taal-M. II, 233. In 't Friesch luidt het snie; zie
				Epkema. 
			 Snee houden, is bij het schaatsen loopen (zie op
				scheuvels) gelijke streken maken, bij het opleggen of achter
				elkander rijden, hand in hand. Sneê, snede, van
				snijden. 
			 Sneu. Te leur gesteld, bijv. ‘sneu
				kijken,’ groen, op zijn neus kijken, ‘ergens sneu
				afkomen,’ voor ergens kaal, bekaaid, leelijk, slecht afkomen, zijn
				vlieger niet zien opgaan, idem Drentsch, Dr. Volks-Alm. 1846, 265, waar
				de Heer Lestur-
			   
{==157==} {>>pagina-aanduiding<<}

			   geon zegt in voce smues, dat ook dit
				aldaar de zelfde beteekenis heeft. In Gelderland, onder de landlieden der
				Betuwe, wordt sneu almede gehoord, maar in de beteekenis van slim,
				gevat, afgericht. Vergelijk N.C. Kist, Betuwsche
				idiotismen, blz. 285. - Snood, door eene andere uitspraak
				sneu, als blood of bloode, bleu, is als
				Bilderdijk heeft aangetoond van snijden, zie Geslachtl.
				op snede en Dr. Te Winkel, Mag. v. N. Taalk. V, 126.
				Vergelijk voorts Swaagman in voce en Ypey, Taalk.
				Aanm. I, 104. 
			 Snippelhakken. Koek aan stukken, reepen of aan
				snippels hakken op een koekblok, met behulp van een bijl; het geschiedt
				soms zoo wild en onbesuisd, dat de stukken van den koek van het blok stuiven;
				een amusement van de boeren enz. ten tijde der kermis. Over snippen,
				waarvan snippel en het frequentative snippelen, handelt Ten
				Kate, II, 240. 
			 Snipsnoarderij, voor zekere kleinigheid, Groningsch
				snipsnapsnaren, allerlei kneinigheden, Taalk. Mag. IV, 685;
				vergelijk Dr. De Jager, Versch. blz. 166. 
			 Snister. Sisser; spreekwijze: ‘met een snister
				afloopen,’ voor ‘er zal niets van komen,’ het zal er wel
				bijblijven; zie Weiland op sisser en het volgende 
			 Snisteren. Sissen, fluiten, snorren, bijv. van het gefluit
				der kogels, van iets dat op vuur is; Nederduitsch sissen, waarvan zie
				Weiland op het woord. 
			 Snoarske, wordt te Genemuiden gehoord voor schoonzuster of
				behuwdzuster, Hoogduitsch schwägerinn. Het zelfde woord, wordt in
				eenige andere oorden van ons vaderland, in de zelfde beteekenis gehoord, als in
				Groningen en Drenthe, snaarske, Goedereede (Zeeland), snaere,
				Friesch snaar, zie Ypey, Taalk. Aanm. I, 115. Oudtijds
				had het woord snaar, bovendien de beteekenis van schoondochter,
				als schnur in het Hoogduitsch, Kiliaan snarre, snurre. -
				Aan hem, die verder met hetgeen over dit woord geschreven is, wenscht bekend te
				zijn, bevelen wij nog het volgende aan, als Kluit, Lijst enz.
				1783, 491, Huydecoper, Proeve, II, 141, Aanm.
				Bilderdijk, 77, Prof. De Vries, Warenar, 165, der
				Minnen loep (woordenlijst
{==158==} {>>pagina-aanduiding<<}
op snorre),
				Woordenboek op Bredero, 355 en 356 en den Heer
				Leendertz in den Navorscher, VIII, 69 met Ten Kate,
				II, 701. 
			 Snoeptuefeltien. Snoeptafeltje, op de hoeken, pleinen,
				markten, kaaien enz. gewoonlijk geplaatst door de ondernemers er van, die op
				zoo'n tafeltje allerlei snoeperij uitstallen. 
			 Snorkheurentje (Twentsch). Kort Duitsch pijpje; van
				snorken, dat weêr van snorren is. Zoo zegt men te Zwolle
				van een kort Goudaasch pijpje 'n neuzewarmertien (neuzewarmertje). - De
				benaming snorkheurentje, moet wellicht gezocht worden in de
				overeenkomst, die zoo'n pijpje met een hoorn heeft; dat het dus genoemd
				zoû zijn, omdat het pijpje, behalven het zwik, van hoorn is, komt mij
				minder waarschijnlijk voor. Een mijner kennissen zegt mij, dat hij te Zwolle
				wel eens heurentien voor pijpje heeft hooren zeggen. 
			 Snorrebot, zie spar. 
			 Snorren. Spinnen der katten, gelijk 
				Feith heeft: 
			  
				Terwijl de makke kat ...........  
				Dan, golvend langs haar vrouw den rug al spinnend
				  schuurt.  
				(De Eenz. en de Wereld, 1826, 4).  
			 
 
			 Het is dus geheeten, om de overeenkomst met het geluid van het
				snorrende spinnewiel, als bij Bürger in zijn
				Spinnerlied: 
			  
				Hurre, hurre, hurre!  
				Schnurre, Rädchen, schnurre! enz.
				  (Gedichte, 1800, I, 148).  
			 
 
			 en Withuys, in zijn gedicht: ‘het Wapen van
				Heusden.’ 
			  
				Het wiel was rood, de kop had kleur,  
				De klos, in 't snelle slingren,  
				Zwol van een fijnen purperdraad,  
				Gegleden door haar vingren.  
				Haar kleine voet drukte op de treê,  
				En trad en trapte rustig.  
				Bij 't snaargesnor van 't snerkend rad  
				Verhief haar stem zich lustig. 
{==159==} {>>pagina-aanduiding<<}
 
				Rep u, snarrend, snorrend rad!  
				Rep om de as u ras in 't ronde!  
				Draden spin ik,  
				Linnen win ik;  
				Linnen voor trezoor en sponde.  
				Snorrend radje, rep u wat!  
				(Prudens v. Duyse, o. d. N. Versb. I, 336).  
			 
 
			 Berkhey zingt: 
			  
				- - 't snirresnars snorrende snorren  
				Kan wever en spinder tot zingen aanporren.  
			 
 
			 aangehaald bij Dr, De Jager, Versch. blz. 167 op
				snirssnars. 
			 Snorren: ‘hij is gaan snorren,’ van een
				opgelaten vlieger gezegd, waarvan het oplaattouw afbreekt, en die ten gevolge
				van dien, door den luchtstroom voortgedreven, neêrdaalt. Vergelijk over
				snorren, Huydecoper, Proeve, II, 88, waarbij kan gevoegd
				worden, dat ook door Bilderdijk, het woord activè gebruikt is,
				als: 
			  
				Doch, wat van 't zielloos lichaam worde,  
				't Zii 't roof van vuurvlam wierde of golf,  
				Of stormvlaag 't door het luchtruim snorde.  
				(Vermaking, blz. 105).  
			 
 
			 Zie ook Dr. De Jager, o. d. werk. blz. 239. 
			 Snorrewagen, ook wel de snor geheeten. Eene soort
				van postwagen, vergelijk snorren, hiervoren en Weiland. 
			 Spanseeren. Heen en weêrloopen: ‘de moezen
				(muizen) spanseert mie maar zoo deur (door) de kaste 
				 1).’ Met ingeschoven n komt
				spanseeren van het Hoogduitsche spatzieren, wandelen, Latijn
				spatiari Bij de Middelnederlandsche, maar vooral bij de latere dichters,
				als ook nog bij die der laatst voorgaande eeuw, komt dit woord dikwijls voor,
				als in 
			 der Minnen loep, boek I, vs. 2909:
		    
{==160==} {>>pagina-aanduiding<<}
 
			  
				Hi ghinc spaetsieren bij der stranghe  
				In enen woude ..........  
			 
 
			 en op andere plaatsen, zie de woordenlijst op dat werk, en
				verder Huydecoper, Proeve, I, 350. 
			 Spantouw. Koetouw, touw, met paardenhaar doorvlochten, dat
				de boeren, bij 't melken, om de achterpooten der koeien binden of
				spannen, ten einde ze stil te doen staan en het schoppen tegen den
				melkemmer te voorkomen. Dus de auteur van het Zwolsche Arkadia, 1850,
				2e zang, blz. 14: 
			  
				De melkers loopen nu weer drok naar 't weideland,  
				De emmers aan het juk, het spantouw in de hand.  
			 
 
			 als ook blz. 27: 
			  
				'k Zit op den melkstoel neêr, doe 't spantouw om de
				  pooten,  
				Want anders kon de koe mij aan den emmer stooten,  
				Of schoppen met den poot, wanneer zij dien verzet,  
				Hiervoor ben ik bewaard, daar 't binden 't haar belet.  
			 
 
			 Dr. J.H. Halbertsma gewaagt in zijn opstel:
				‘ringmunten en oorijzers,’ in den Overijsselschen Alm. v. Oudh.
				en Lett. 1853, op blz. 295 van bijzonderheden, die het Noorden van Engeland
				met de Friezen gelijk heeft, waaronder dan ook het melken behoort.’ In
				deze streken van Overijsel staat de koe vrij en ongebonden, wanneer zij
				gemolken wordt,’ zegt de schrijver, blz. 296, l. c.; wij weten niet welke
				streken van dat gewest hier bepaald worden bedoeld; in den omtrek van Zwolle
				maakt men van het boven omschreven spantouw gebruik. Verder gaat de
				geleerde schrijver dus voort: ‘De Friezen binden vooraf de koe de
				achterpooten vast, hetwelk zij de kou spanne noemen, en dit doen zij
				gewoonlijk met hairen touwen. Ook de boerinnen van Northumberland spannen de
				koe de achterpooten, en insgelijks met hairen touwen, waarvan ik een paar op de
				weekmarkt te Durham, het stuk 30 centen, gekocht en voor de liefhebbers
				medegebracht heb.’ 
			 Spar, ook Snorrebot genaamd. Een zeker bekend
				gevleugeld insect, glazemaker, in Drenthe oogenbiiter en
				scharwever genoemd, zie Dr. V. Alm. 1848, 195 en 196 en te
{==161==} {>>pagina-aanduiding<<}
Blokzijl den naam van hengst dragende. Ze dragen in sommige
				oorden van Overijsel ook nog de namen van wrattenbijter en
				bijenvreter, van het afbijten der wratten en het jacht maken op de bijen
				door deze insecten; zie over de uitwerkselen van het gebruik van deze diertjes
				door de kippen, het Handelsblad van 10 July 1855, blz. 2, kolom 3. De
				benaming spar, wordt hier onder verklaard; die van snorrebot is
				wellicht in het onbezuisde, domme (botte) vliegen of snorren
				dezer insecten te zoeken; vergelijk ook op snorren. 
			 Volgens eene mededeeling van den Heer Claas Mulder te
				Groningen, in den Konst- en Letterbode, 1855, no. 51, blz.
				410, noemt men de glazemakers in Groningerland bolten, donderbolten,
				terwijl de schelpvisschers op de wadden er den naam van vliegende
				garnalen aan geven. ‘Zoowel hier als in naburige gewesten,’
				leest men daar, ‘hoort men van wrattenbijters of
				woatebiters, van schalebijters, bleinebijters
				(blaarbijters), vileinebijters, paardebijters (in Friesland),
				soms bijenbijters of bijenvreters. In Drenthe kon men mij niet
				verzekeren, dat ze de bijenteelt schade doen; maar in Friesland wist men
				gevallen, waarbij peerdebiters aanzienlijk verlies aan de bijenhouders
				hadden berokkend. Ook de meer Hollandsche benamingen, door Houttuyn
				vermeld, rombouten, koorenbouten en puistenbijters heb ik nu en
				dan gehoord, maar die van sparren, “wegens de lengte, dunte en
				figuur van 't lijf,” is mij nergens gebruikelijk voorgekomen. 
			 De kleine blaauwe soorten (Agrions), die hier en daar
				juffertjes heeten, worden in Groningerland blaauwpeerdjes
				genoemd.’ 
			 Sparren (zie hierboven) noemt men te Zwolle ook lange,
				schrale menschen en deze benaming, eveneens als spar hierboven, is aan
				den sparreboom ontleend. 
			 Spelen. Paren, van honden gezegd, bij Kiliaan
				‘amori operam dare, venerea voluptate frui;’ Drentsch
				‘spillig, willig van koeien, taurum appetens,’ Dr.
				V. Alm. 1846, 265. - Bij de ouden was het woord spelen van
				uitgebreide toepassing, vergelijk voorts Beatrijs, blz. 73, Professor
				De Vries,
{==162==} {>>pagina-aanduiding<<}
der Leken Spieghel, (woordenlijst)
				en der Minnen loep, als boek III, vs. 999: 
			  
				So langhe speelde si mitten broeder,  
				Dat si wert eens kints moeder.  
			 
 
			 Van dit spelen komt ook speelkind (bij
				Kiliaan spêl-kind) voor onecht kind, te Breda en
				Zuidbeveland in gebruik, zie N. N. T. M., II, 234, Hoeufft,
				blz. 562. Huygens speelt met het woord in het volgende sneldicht,
				getiteld aubade. 
			  
				Daer moet'er meer als een mé spelen,  
				Wat drommel is daer voor gedruys,  
				Sei Jan, en hoorde vijf ses velen  
				By nacht, by onty voor sijn Huys;  
				Het spel en mocht hem niet vervelen;  
				Maer, dacht hy, 't schijnt all dit bedrijf,  
				Geschiet ter eeren van mijn wijf;  
				Daer moeter meer als een mé spelen.  
				(Uitgave Bilderdijk, III, 307).  
			 
 
			 Naïf is het beklach van vrouw Julocke in den
				Reinaert, vs. 1287, over het noodlottig verlies, dat haar heer in het
				gevecht met Tibert heeft ondergaan, waardoor: 
			  
				Hi blivet ten soeten spele mat.  
			 
 
			 Spier in: ‘geen spier,’ voor: niets,
				geen zier, ook te Maastricht in gebruik en ontleend van spier voor
				grasspriet, Engelsch spire of grass. Vergelijk Hoeufft,
				Bred. T. E., 563, Dr. De Jager, Taalk. Mag., IV, 685,
				Mr. G.D. Franquinet, Archief, III, 383. 
			 Spieren. Wegnemen, ontvreemden, stelen; verder gebruikelijk
				voor zien, beloeren, begluren, bespieden. Kiliaan, spien,
				spieden, Melis Stoke, III, 16. Clignett,
				Bijdragen, 280 en 281 en Prof. De Vries, der Leken
				Spieghel (woordenlijst op spien). - Spierenis eene
				samentrekking van spiederen, frequentativum van spieder,
				bespieden. 
			 Spiernakend. Geheel of moedernaakt, wat men elders noemt:
				‘primeliike nakend,’ Taalk. Mag., III, 64. Twentsch
				spikspiernoakend, Archief, IV, 421, zie nakend en over
				spier, Bilderdijk op Huygens, V, 42 en
				Geslachtl. op spier, Taalk.
{==163==} {>>pagina-aanduiding<<}
Mag. aangehaald in
				den Navorscher, 1854, 372 en daar vermelde werken. Groningsch
				spierlijk, geheel, gansch, splinterlike nakend, geheel naakt,
				moedernaakt, Taalk. Mag., IV, 685. - Splinterlike nakend komt
				overeen met splitternaakt, splinternaakt, voor moedernaakt bij
				Meyer, Woordenschat, 1745 en het Nedersaksische
				splinternaked en Hoogduitsche splitternakt, vermeld door Dr.
				De Jager, Taalk. Mag. l. c.; zie ook Huydecoper,
				Proeve, I, 454 en Dr. De Jager in den Taalgids, I,
				126. 
			 Spinjacht, 't zelfde als spinmoal en gespin,
				Drentsch gespin en ook spinmaal, spinderij, zie den Heer
				Pan, Archief, I, 348 op de twee laatste woorden. Volgens de
				verklaring in den Dr. V. Alm. 1839, 190 (op gespin, spinmaal)
				eene ‘bijeenkomst van meisjes. Meisjes-visite;’ voeg er bij:
				‘onder den boerenstand.’ In den Huisvriend, 1845, 385 vindt
				men er eene beschrijving van, alsmede bij Van Schaick, Drentsch
				Dorpsleven, I, 129, Dr. V. Alm. 1839, 146, 1848, 92 en in den
				Overijselschen Alm. v. O. Lett. 1840, 143. Vergelijk ook het versje in
				den Twentschen tongval van den Heer L. ter Brake in den
				Overijsselschen Alm. v. O. Lett. 1845, 210, getiteld:
				‘Gespràk tusschen ennige vente, waver nen den veurigen aovend
				biëwaond spinnemaol,’ voorts den Navorscher, V, 149 en verder
				nog op ombuten. Deze visiten worden echter in sommige streken minder,
				door de toenemende weelde bij den boerenstand, die oorzaak is, dat ze te
				kostbaar gemaakt worden, waardoor het menigeen niet vlijt ze aan te leggen.
			 
			 Spinmoal, zie spinjacht. 
			 Spinnechien. Ben naaldwerkje onder aan de borstsplit van
				het hemd, om het uitscheuren voor te komen; in Goedereede en Overflakkee
				naebelhuisje geheeten, (zie Mag. v. N. Taalk., V, 47) van
				naebel, ook aldaar in gebruik voor navel. Niet overal maken onze
				huismoeders en naaistertjes de split van 't hemd dus op de zelfde hoogte, als
				we hieruit klaar zien. 
			 Spoorwerk. Dakwerk, het dak met sparren, Nederduitsch
				spar, dakbalk. 
			 Spreu, wordt gezegd van handen, lippen enz., die door
{==164==} {>>pagina-aanduiding<<}
de koude of vorst ruw, geborsten of opengeborsten zijn, idem
				Geldersch, Taalk. Mag., III, 66. Hoogduitsch spröde, broos,
				ruw, wreed enz. Vergelijk Bilderdijk op spruw. In Drenthe heeft
				spreu de beteekenis van ‘hard, droog, b.v. van stroo, als 't zich
				laat breken,’ Dr. V. Alm. 1846, 266. - Voor ‘spreu
				lippen,’ ruwe lippen, ‘ten gevolge van verkoudheid,’
				zegt men in Gelderland en elders ook: ‘harige lippen,’ Taalk.
				Mag., III, 60, en voor ‘spreu handen,’ te Groningen:
				‘verhaarde handen,’ T. M., IV, 689. 
			 Sprikkies. Sprietjes, sprankjes, ‘sprikkies
				hout,’ Drentsch ‘sprikken.’ Dunne takken, rijzen, Mr.
				J. Pan, Archief, I, 349, alwaar tevens over de afleiding. 
			 Spruutmoes. Spruitjes, latere uitspruitsels van boerekool;
				vergel. op moes. 
			 Sputter, sputters. Spatten van water, slijk enz.;
				zie sputteren. 
			 Sputteren (Twentsch). Spatten, Axelsch spetteren,
				spatten, Archief, II, 187 op spetter, Groningsch
				spotteren, het uitspatten of sprikkelen der pen, Taalk. Mag., IV,
				685. Het Engelsch kent to sputter, voor spuwen. 
			 Spijen, overgeven, spugen, spuwen. Kiliaan
				spijen, spijgen, Hoogduitsch speyen, Zeeuwsch spiën,
				spugen, spoegen, Taalk. Mag. I. 172, Friesch spyen, zie
				Epkema, Noord-Hollandsch spijen, zie Weiland op
				spugen, Maastrichtsch speijen, Archief, III. 383, waar de Heer
				Franquinet zegt: ‘het z. nw. spei, speeksel, dat
				Kil. niet kent, bestaat ook nog.’ Kiliaan heeft
				echter wel spije voor speeksel; Groningsch spei, spog, zie
				Swaagman. 
			 In den Platduitschen Reintje (de Vos) door
				Scheltema uitgegeven, waarvan, als de uitgever te recht zegt, zoo veel
				is overgebleven in de dialekten van Overijsel, Gelderland enz. (XLIV) vind ik
				spyede, blz. 428, als: 
			  
				Reinke knêp un tog öm, dat he schreyede  
				So sêr, unde dat Isegrim blôd spyede.  
			 
 
			 Vergelijk Reinaert de Vos van Willems, 1850, blz.
				272 of. vs. 7368.
{==165==} {>>pagina-aanduiding<<}
 
			 Staan, in de spreekwijze: ‘iemand niet
				staan,’ voor hem wantrouwen, zich niet met hem durven inlaten.
				Vergelijk Weiland. 
			 Stadskind. Zoo noemt men te Zwolle, iemand die onder
				curateele is gesteld; in Zuidbeveland heet dus een bankroetier, N. N.
				TaalMag. II. 234. 
			 Stankje, verbastering van standje, dat van
				standen, staan is, in: ‘iemand een stankje maken,’
				voor iemand een jélis (van jé, o jé!
				uitroep?) maken, uitjouwen, Fransch faire une scène à
				quelqu'un. Het Geldersch kent de spreekwijze ‘iemand een
				standje bakken,’ voor ‘iemand iets onaangenaams
				berokkenen,’ volgens den Heer Swaving in het Taalk. Mag.
				I. 325. 
			 Stap. Toeslaande val om rotten, muizen, vossen en ander
				schadelijk gedierte in te vangen; idem Drentsch, Archief, I. 349.
				Kiliaan heeft daarvoor trappe, dat met het Engelsche
				trap, val, overeenkomt. Even als val van vallen en
				trap van trappen is, zoo ook stap van stappen. 
			 Start. Staart, bijv.: ‘steren (ster) met 'n
				start,’ voor staartster, ook Geldersch, zie mijn Geldersch
				Taaleigen in de Nederl. taal, I. 182. - Het woord doet mij het
				volgende raadseltje te binnen schieten, hetwelk in Gelderland te huis behoort,
				en op een mispel betrekking heeft: 
			  
				Vijf harten,  
				Vijf starten,  
				En een prik in 't gat:  
				Raad, raad, wat is dat?  
			 
 
			 Steek, zie rababbel en taaie. 
			 Stege. Landweg, tusschen landerijen, weilanden enz. In den
				Tegenw. staat van Overyssel, d. 4, St. I. blz. 173, noot 30, lees ik
				daaromtrent nog het volgende: ‘onzes wetens gebruikt men het woord
				steeg in Holland thans alleen van enge straatjes binnen de steden en
				dorpen. In Overyssel is dit woord ook zeer gemeen ten platten lande, en
				beteekent daar niet anders dan een weg: doorgaans egter een' weg die tusschen
				beteelde landerijen doorloopt, en niet die
{==166==} {>>pagina-aanduiding<<}
door 't open veld gaat.
				In Mastebroek dragen alle wegen dien naam. Over de oorspronkelyke beteekenis
				van steeg en straat zie L. ten Kate, Aenl. I. Deel, bl.
				229." - Drentsch steg, pad, weg; zie den Heer Pan,
				Archief, I. 350, Prof. J. Clarisse in het Taalk. Mag.
				IV. 398 en Hoeufft op straatje, bl. 583. 
			 Stelle (steel). Disselboom, Hoogduitsch stellmacher,
				wagenmaker. 
			 Stengelmoes noemt men de dicht op elkaâr gezaaide en
				voorts uit den grond getrokken knollen, met loof en al; dat loof nu, ná
				het afgestroopt te hebben, snijdt men in stukjes, maakt er een moes van en
				stooft het. 
			 Steren. Ster, als: ‘'n steren in 't ies
				(ijs) vallen’; ook Geldersch, Hoogduitsch stern. Zie ook op
				start. 
			 Steuchien. Poosje, korte tijd: ‘blief nog 'n
				steuchien’, voor ‘blijft nog een poosje.’ Het woord is
				het zelfde als stootje, van stoot, gelijk Bilderdijk dat
				woord voor poos bezigt in zijn Arnold Beilaert: 
			  
				Hij gaat.......  
				En 't lijdt een korte stoot,  
				En Utrechts fiere Mijterstad  
				Ontvangt hem in haar schoot.  
				(Mengelingen, I. 116).  
			 
 
			 Vergelijk nog den grooten dichter blz. 128 en Dr. De
				Jager, o. d. invl. van Bilderdijks Dichtw. blz. 200 en 201. - Het
				Axelsche taaleigen heeft daarvoor stuit en stuitje; zie Dr.
				H.J. van Eck, Archief, II. 189 en in Zuidbeveland wordt voor
				oogenblik, stuit gehoord, N. N. T. M. II. 235. - Met
				steuchien komt overeen hortje, dat in het land van Heusden, voor
				‘oogenblik, poosje’ in gebruik is, zie Alm. Holl.
				Blijgeestigen, 1857, 101, en dat van horten, stooten is gevormd,
				waarvan de spreekwijze komt ‘met horten en stooten’, waarvoor men
				anders wel hoort ‘met vallen en opstaan.’ 
			 Stief an (stijf aan). Nabij, naast aan, dicht bij, dicht
				ergens aan, als: ‘dat land lig stief an zien uus’, voor
				‘dat land ligt, vlak, naast aan zijn huis.’ De zelfde
				beteekenis,
{==167==} {>>pagina-aanduiding<<}
die stief an hier heeft, heeft hart an in
				het Hoogduitsch en hard by in het Engelsch. Het Overijselsche
				stief is het Nederduitsche stijf, en het Hoogduitsche en
				Engelsche hart en hard het Nederduitsche hard; en gelijk
				het Overijselsche stief an, aan het Hoogduitsche hart an en
				Engelsche hard by beantwoordt, zoo leveren de Nederlandsche woorden
				stijf en hard, punten van overeenkomst, synonymie, op. -
				‘Harde ant pallas’, voor ‘vlak tegen het paleis aan’,
				komt in der Minnen loep voor, zie woordenlijst op harde. -
				Stief, wordt in de beteekenis van ‘dicht aan’ enz. ook te
				Breda gehoord; zie Hoeufft, blz. 590. 
			 Stiepel, deurenstiepel. Beweegbare middenpost of stijl in
				den hoofdingang van eenige boerenwoningen, met twee deuren ter wederzijde die
				er steun door ontvangen, ook middelaar, - hetwelk zie - geheeten.
				Geldersch stiepert, een jongen of kleine knaap, die onverzettelijk van
				humeur is, eigenzinnig, weêrbarstig, ongezeggelijk is. Groningsch
				stiepert, ‘een dik, stevig man. Stiper is te Hamburg een
				pilaar, en in het Neders. een verdienstelijk man, een stipel van der
				stadt, zoo als wij zeggen een steun of pilaar van den
				staat’, Dr. De Jager, Taalk. Mag. IV. 686. - In
				Drenthe is stiepe, een ‘steenen pilaster of voetstuk onder de
				houten stutbalken in schuren enz.’ Dr. V. Alm. 1846, 266. -
				Friesch stijppe, ‘een schoor, steunsel, een stok of paal, waarmede
				men iets schraagt en ondersteunt,’ - stijpjen’ ondersteunen,
				schragen’, stijp-balcke, ‘een schoorbalk’, zie
				Epkema, woordenb. op de Ged. van Gijsbert Japicx, op
				stijpe. - Deze woorden komen van het oude stiepen, voor stijven,
				steunen, (aangehaald door den Heer Halbertsma op
				stiperdisselig) dat nog voortleeft in het ‘Maastrichtsche
				stiepen’, onderschragen en stiep, steunsel, stut.’
				Zie den Heer Franquinet, Archief, III. 384 en vergel. Ten
				Kate, II. 425. 
			 Stieveletkes (Twentsch). Dameslaarsjes. Hoogduitsch
				stiefelette, laarsje, van stiefel laars. Zoo zegt men in het land
				van Heusden, botte voor laarzen, van het Fransche
{==168==} {>>pagina-aanduiding<<}
bottes, zie Alm. Holl. Blijgeestigen, 1857, 103.
				Vergelijk Archief, III. 384. 
			 Stip. Saus, ook doop genoemd, dat de Heer
				Halbertsma heeft (deup), en waarvan de Heeren Oudemans
				en Van Lennep in het N. Nederl. Taalm., IV, 36 en 378. -
				Doop komt ook bij Bredero voor, zie het Woordenboek op
				dien dichter, op doopjen. Zoo spreekt men in Overijsel ook van zuren
				doop, voor ‘zure saus,’ enz. Zie ook de volgende woorden. 
			 Stip in 't gat. Gruttenbrij; wordt gegeten uit een schotel,
				in het midden waarvan een kuiltje of gat is gemaakt, gevuld met boter en
				stroop, waar elk der aanzittenden zijn lepel in stipt; vandaar de
				benaming hieraan door den minderen man gegeven; zie stip. 
			 Stippen op de(n) ketel. Een feest van de slachterij (zie
				ook op broâ); bij het slachten wittebrood, timpen - zie
				aldaar - enz. in bouiljon, worstnat en dergelijke stippen en nuttigen.
				Vergelijk het opstelletje in den Zwolschen Alm. voor 1855, getiteld:
				de slagterij. Kiliaan, stippen, indoopen; vergelijk
				stip. 
			 Stobben. Groote, gemeene soort van aardappels, ook wel
				varkensaardappels genoemd, ontleend van stobbe of stomp,
				wortelend, wortelknoest van een boom, Engelsch stub. Vergelijk
				den Heer Pan, Archief, I, 350 en Dr. De Jager, o.
				d. werkwoorden, blz. 83 op strobbelen. 
			 Stomp. Geheel en al, gansch en al, gladweg. ‘ik 'eb
				't stomp vergèten,’ ik heb het glad, geheel en al vergeten;
				‘'t is stomp op,’ enz. Vergelijk Weiland op
				stomp. 
			 Stottekoâre. Kar op twee wielen met een paard
				bespannen, die bij 't leêgen opgewipt en omgestort wordt; dus eigenlijk
				stortekar. Axelsch (Zeeland): ‘stortekar of
				driewielskar. Eene kar, welke aan elke zijde en van voren in het midden
				een wiel heeft. Hoewel met andere karren ook gestort wordt, noemt men deze bij
				uitnemendheid stortekarren’ Dr. H.J. van Eck,
				Archief, II, 188 en vergelijk 166. Zie ook Hoeufft, Bred. T.
				E., blz. 580 en 588.
{==169==} {>>pagina-aanduiding<<}
 
			 Streng. Zijtak, inham van een rivier, Drentsch idem,
				Archief, I, 351. Kiliaan, strang en Hoogduitsch
				strang, arm, tak van een stroom, vergelijk ook Ten Kate, II,
				704. - Het woord beteekent eigenlijk koord, touw, snoer, Nederduitsch
				streng of streen. Het komt ook voor in der Minnen loep,
				boek I, vs. 1499, als: 
			  
				Blijdschap dreven si sonder rouwe  
				Doe sy waren inden schepe  
				Men reyde toe die mast ende repe,  
				Si seylden hene doer den stranck.  
			 
 
			 Vergelijk voorts den uitgever in de woordenlijst op
				stranghe. 
			 Stroâtenaar. Dus benoemt men te Zwolle de landlieden
				van buiten de Diezerpoort, die met hunne veldproducten, melk enz. dagelijks de
				straten der stad, langs de huizen opgaan, om ze te verkoopen; van daar
				waarschijnlijk de benaming, ook wel met die van koemelker afgewisseld
				wordende. 
			 Strul in: ‘bin 'k strul,’ voor: ben ik
				strul, is eene boertende uitdrukking van bevestiging, bijv. ‘bin
				'k strul a's 't niet woar is.’ Geldersch strullen, wateren
				(boertend woord), waarvan zie verder Dr. De Jager, Taalk. Mag.
				III, 66. 
			 Stuk. Snede, boterham, als: ‘goa zitten en
				smèrt 'n stuk’ - Dus ook bij Bredero: 
			  
				Heer! Lijsbet moer, wel ick bekent,  
				Ick was totte jonge soo e-went,  
				Jae ick en kon niet eten  
				Had hy niet mee 'egeten,  
				Sneed' ick ien stick, en smierdet dick,  
				Wy beten beet om beten,  
				Dan hy, en dan weer ick.  
				(Boertigh Liedt-boeck, p. m. 6).  
			 
 
			 Drentsch: ‘stuk. Boterham,’ Dr. V. Alm.
				1839, 201, 1844, 165, vergelijk nog op toemaken. Noord-hollandsch:
				‘een endje stik,’ een boterham Alm. O. Lett. 1845,
				235. Stik wordt voor boterham ook in enkele streken van Zeeland
{==170==} {>>pagina-aanduiding<<}
gehoord, M. v. N. T. V, 51. In Axel (Zeeland) zegt men voor een
				stuk brood, brokstik en brokje stik, Dr. V. Eck,
				Archief, II, 159. Bij Hondius, Moufe-schans, blz. 274,
				staat het voor brood, als: 
			  
				En noch selfs elck oogenblick  
				Bidden om haer daeghlickx stick.  
			 
 
			 Vergelijk met deze aanhaling Matt. VI: 11: ‘ons
				dagelicks broot geeft ons heden.’ 
			 Stultenberg. Hooiberg, in tweën verdeeld, waarvan het
				bovenste gedeelte dient tot berging van hooi en het onderste, als eene schuur
				ingericht, tot berging van het een en ander gereedschap. Het is dus geen gewone
				hooi- of zaadberg (korenberg); de benaming is eigenlijk steltenberg, van
				stelt en berg. 
			 Stutter. Giek (gijk) ook wel boom genaamd; de
				stutter van onderen, verbindt, met den gaffel van boven, het groote zeil
				aan de mast; van stutten, schragen, ondersteunen. 
			 Taaie of blazer. Een groote, ferme borrel
				jenever. 
			 Taaie. Oude Zwolsche benaming voor een platten - geen
				driekanten - steek; van wege de taaiheid (vergelijk taai - taai) dus
				geheeten. - Van Moock heeft: ‘kokinje, zekere gedraaide
				suiker (in Noord-Holland taai genaamd), espèce de sucre
				contourné.’ - Wat kokinje betreft: 't is gekookte stroop,
				die door de kinders in Gelderland op de haardplaat in kleine, ronde schijfjes
				of daaldertjes wordt uitgegoten, en voorts gestold en hard geworden zijnde,
				opgeslikkerd. Mogelijk hebben ze dezen naam ontvangen van de gedaante der
				mossel- of oesterschelpen, waarvan ze min of meer den vorm hebben, Fransch
				coquille; zie op rababbel. Het daarvan ontleende
				kokinjebaard, beteekent stroopbaard 
				 1),
			   
{==171==} {>>pagina-aanduiding<<}

			   stroopbekje, en heeft Langendyk,
				Ged. 1721, II (Don Quichot) blz. 109: 
			  
				Wel suikerdoosje, wel myn slokkertje, gans wongden!  
				Wat heb ik jou 'ezogt, eer ik jou heb 'evongden.  
				Hoe binje zo bedroefd, myn zoete lieve maeid?  
				Ock, myn kokkinjebaerd! ik bidje, zeper, graeijt  
				Tog nou niet meer, maar laat ongs liever iensjes dangsen.  
			 
 
			 Wellicht staat kokinje in betrekking tot het Fransche
				cocagne, gelijk zulks voorkomt in mât de cocagne,
				kokanje-mast en in pays de cocagne, ons luilekkerland, waarvan 't in
				Middel-nederlandsch rijm luidt: 
			  
				Sach ye man beter lant  
				Dan dat lant van Cockaengen?  
				Die helft is beter dan al Spaengen, 
{==172==} {>>pagina-aanduiding<<}
 
				Dander helft is bet dan Betouwen.  
				Men hefter wil van schonen vrouwen.  
				Dit est lant van den heiligen gheest.  
				Die daer lancst slaept, de wint meest;  
				Daer en darf nyemant doen werck,  
				Out, jonc, cranc of sterck.  
				Daer en mach nyemant yet gheborsten,  
				Die wanden sijn daer ghemaect van worsten,  
				Daer sijn die veynsteren ende doren  
				Ghemaect van salmen ende van storen,  
				Die tafelborden, enz.  
			 
 
			 Vergelijk nog den Navorscher, IX, 23 en 139. 
			 Taai - taai. Bruin Sint Nicolaas gebak, ook te
				Amsterdam onder dien naam bekend. Van taai, waarvan zie
				Weiland, en een opstel van den Heer J.A.M. Mensinga, in het
				Leeskabinet, 1852, IV, 193, getiteld ‘het St.
				Nicolaasfeest.’ 
			 Taks. Soort van kleinen, krompootigen hond; overdrachtig
				iemand met korte kromme beenen. - Nederduitsch das, dashond, Hoogduitsch
				dachs, dachshund. 
			 Talter. Schommel, waarvan het volgende. 
			 Talteren. Schommelen. Het woord is door overgang van
				al in ou, één met het oud-Nederduitsche
				touteren of touwteren. Touteren wordt nog te Breda en
				elders gezegd, zie Hoeufft, blz. 607. 
			 Tammeê. Terstond, zoo aanstonds, straks, het
				Hoogduitsche sogleich in beteekenis. Groningsch: ‘dommee,
				aanstonds, straks. Men vraagt ga je mee? Antw. dommee’ Dus
				ook met tammee. Het komt van daar, Hoogduitsch da, en
				mede, saamgetrokken, met weglating der r, da of tammee;
				zie ook Dr. De Jager, Taalk. Mag. IV, 369 en 370. 
			 Tamper. Flaauw zuur, zuurachtig, zerp, hartelijk, van spijs
				of drank gezegd; het tegenovergestelde van krijt- of hardzuur.
				Kiliaan ‘amper, acerbus, immaturus, austerus, asper,
				amarus,’ Halma (1781) amper, ‘zerp. Apre,
				tirant sur l'aigre.’ Zie verder over amper, Dr. De Jager
				in zijn
{==173==} {>>pagina-aanduiding<<}
Taalk. Mag. III, 57. Tamper is ook Geldersch,
				zie de Nederl. Taal, I, 17. 
			 Tarven (Een). Een tarwebrood; verwisseling van v en
				w. 
			 Tee. Teen, toon (van den voet) desgelijks te Breda;
				Hoeufft, blz. 594; Middennederlandsch ook zoo, als Roman v. Karel
				den Grooten en zijne XII pairs, (Roman der Lorreinen), fr. I, vs
				1879: 
			  
				Maer enen doet sine tee so sere  
				Dathise doet afslaen.......  
			 
 
			 en Reinaert de Vos, 1850, var. 774, vs. 10, waar
				onder de vervolgers van Bruin, na zijn ongeval op het erve van Lamfroit (zie op
				rakolk) een Oterum langtee wordt vermeld. - Tee voor
				teen, komt ook voor in den zoogenaamden Statenbijbel, als Levit.
				XIV, 14: ‘ende op den grooten tee sijnes rechteren voets.’
				Het verkleinwoord teelken, vind ik bij Prof. Van Vloten, het
				Nederl. kluchtspel, blz. 29: 
			  
				Ende alle sijn ledekijn welgemaeckt,  
				Naghelken, teelken,.........  
			 
 
			 Het Engelsch heeft toe en 't Hoogduitsch zehe. Zie
				nog Ten Kate, Aenl. II, 456 (op tijg) en
				Bilderdijk op teen. - Teebanden (teenbanden) zijn lusjes
				van leder, touw of dergelijk voor aan de schaatsen, aan elke zijde van den voet
				een, waardoor het touw, snoer of lint loopt, waarmede men de schaatsen onder-
				of vastbindt. Den band die achter aan de schaatsen zit, heet men hier
				hakkeband, elders hielriem; immers lees ik bij A. van der
				Hoop Jrsz., ‘Nieuwe Daguerréotypen,’ 1853, blz.
				37: 
			  
				De schaatsen stonden goed in 't vet,  
				Men neemt ze weêr ter hand;  
				Hier wordt een hielriem aangezet,  
				Dáár koopt men kleurig band.  
			 
 
			 Wat boerenteenen zijn, zie men op pronkers. 
			 Teebanden. Zie op tee. 
			 Tikkeltien. Een ziertje, beetje, (zie pieteltien).
				Van tik, als ware het een tikje; idem Drentsch, Archief,
				I, 353 en Groningsch, Taalk. Mag. IV, 686 met Dr. De Jagers
{==174==} {>>pagina-aanduiding<<}
aanteekening; Axelsch titertje, een weinigje, Archief,
				II, 191; Bredaasch tik, een weinigje, Hoeufft, blz. 599.
				Vergelijk over dergelijke spreekwijzen bij de Ouden Professor
				Clarisse, de Heimel blz. 127 volg. 
			 Tikken, in de spreekwijze ‘op den kop
				tikken,’ ook wel ‘soldaat maken,’ dat is
				opmaken. Men zegt het bijv. van het ledigen eener flesch, zonder iets
				over te houden of te bewaren. 
			 Timp, roggen- of weitentimp, is een weggetje
				of klein broodje van langwerpig ronde (ovale) of eenigzins spits toe-loopende
				gedaante. Ze hebben bijna den zelfden vorm als de zoogenaamde kadetjes,
				met dit onderscheid nogtans, dat ze doorgaans vier aan vier aan elkaâr
				gebakken worden. Vergelijk Halbertsma en Kiliaan
				‘timp, kant broods, oft wegghe’ en timp, ‘panis
				minor triticeus eminentibus angulis.’ 
			 Titten. (Gemeen). De borsten van een vrouw, Geldersch
				tieten, bijv. ‘het kind een tietje geven;’ Bredaasch
				tiet, Fransche tetin en tetons, Kiliaan
				titte, mamma mamilla, papilla, vergelijk pappen en voorts
				Hoeufft, blz. 559 en Swaagman op tit. 
			 Toanagel. Scheurnagel; Nederduitsch taainagel,
				‘iemand, die vasthoudend is,’ zie Weiland en onder
				nagel van deze verzameling. 
			 Tochtgraven of tochtsloot. Treksloot, sloot met
				stroomend water; zie op graven. Tocht is van togen,
				trekken; tochtsloot is dus treksloot. 
			 Todden. Slepen, nestelen van de vogels; zie verder
				Halbertsma in voce en Dr. De Jager, o. d. werkw., blz.
				164 op todderen enz. 
			 Toef. Kuif, idem Drentsch, van daar ook toefmuts
				voor ‘hoog opstaande vrouwenmuts,’ aldaar in gebruik; zie Dr. V.
				-Alm. 1839, 202 en het volgende verkleinwoord. 
			 Toefien. Kuifje, idem Geldersch, Fransch touffe, als
				‘une touffe de cheveux,’ een bos haar; verder toupe,
				bos, vlok haar en toupet, kuif, haarlok; Engelsch tuft,
				Hoogduitsch zopf, haarbos, kuif; Nederduitsch toppet, ‘het
				gevlochten of
{==175==} {>>pagina-aanduiding<<}
gekruld hoofdhaar: de sluier aan 't toppet is ook
				uitheemsch geweven. Hooft’ - Kiliaan
				‘tuyf: Tiara, cidaris, apex.’ Vergelijk voorts Prof. De
				Vries, Lekenspieghel (Woordenlijst op tsop) en Dr.
				Brill, Holl. Spraakleer, 1846, Bijv. en Verb. blz.
				767. 
			 Toeke. Hoer. Denkelijk van token of tokken,
				trekken, aanhalen, lokken, aanlokken enz. Kiliaan ‘tocken,
				aenlocken, allicere, pellicere.’ Dus ook bij Hooft in zijn
				‘gespan van schoonheden’: 
			  
				Ghy hebt, lodderlijke schaartjen,  
				Elk zijn arghjen, aasjen, aartjen,  
				Daar ghy hartjes mede tokt,  
				En verlekkert, en verlokt.   
				(Uitgave Bild. II, 86 en 87).  
			 
 
			 en het daarvan afgeleide tokkelen bij Bredero,
				waar twee lichte vrouwen elkaâr vertellen, hoe zij, volgens hare
				uitdrukking, ‘in 't groote gild zijn geraakt’ 
				 1). An zegt: 
			  
				Myn Miesters ouwste seun die ......  
				Ick weerde my niet seer, ick lietet hem al doen:  
				Want siet hy had me lief, en ick was oock soo groen  
				Dat ick hem tockelde as hy myn niet aenraeckte.  
				(Jerolimo, p. m. 30).  
			 
 
			 Bilderdijk bezigde ook nog deze woorden in die
				beteekenissen, zie Dr. De Jager, Proeve enz. blz. 212 en 213. -
				In Drenthe is tokkelen ‘1) lokken, van de klokhen, als ze hare
				kiekens byeenroept; 2) uitlokken, verlokken,’ volgens den Heer
				Lesturgeon, Dr. V. Alm. 1846, 266; ook worden de kiekens in
				Schouwen tjoeken geheeten, M. v. N. Taalk. V, 52. Vergelijk nog
				Ten Kate, II, 708, Epkema, Woordenb. blz. 491,
				Hoeufft, blz. 604 en Bruining, Synonymen, I, 64. -
				Toekenkunsten, hoerenkunsten, hoerenlisten. 
			 Toekem, afkorting van toekomende, bijv.
				‘toekem wèke;’ dus ook Geldersch, Taalk. Mag.
				II, 420.
{==176==} {>>pagina-aanduiding<<}
 
			 Toemaken. In orde maken, bereiden, ‘toegemaakte
				grond,’ grond, bereid om bezaaid te worden; Drentsch
				‘toemaken, bereiden, 'n stukkien toemaken, een boterham
				smeeren,’ Dr. V.-Alm. 1844, 166; vergelijk nog op stuk.
				Kiliaan ‘toemaecken, ornare, adornare,’ vergelijk
				Hoeufft, Bred. T. E. blz. 602, het Woordenb. op
				Bredero, Weiland en dit tijdschrift, I, 297. 
			 Toeren (by). Nu en dan, soms, bijv. ‘by toeren
				lik 'et of 'e gek is,’ voor somtijds schijnt (lijkt) het of hij
				gek is;’ voor deze uitdrukking hoort men in Gelderland bie
				stormen; zie Taalk. Mag. II, 417; Drentsch toer, poos,
				tempo; zie Mr. J. Pan, Archief, I, 354. 
			 Toeseballe. Een kinderspeeltuig, bestaande in een in
				elkander gevlochten ring van twijgschors, zoodanig vervaardigd, dat er een
				lange reep schors overblijft, waarmede men den toesebal in slingering
				kan brengen. Dit instrument, wordt na eenige slingeringen met kracht in de
				hoogte geworpen, en beschrijft in de lucht allerlei tuimelingen, tot groot
				genoegen der spelende jengd. Bij het slingeren en omhoog werpen, zingt men dit
				rijmpje: 
			  
				Toeseballe,  
				Slinger de slange 
				   1),  
				Hoog in de lucht!  
			 
 
			 Het woord komt van toesen, toeselen, een bal die
				toeselt of buitelt; zie op toeselen en toesebollen. 
			 Toesebollen of bollepezen, elders ook wel
				pluimen of kakelaars genaamd. Een soort van riet, in een pluim of
				pompon uitloopende, dat aan den kant van kolken en moerassen groeit. De
				pluimen, die eerst groen en later hoog of donkerbruin, worden, rijp zijnde en
				uitgeplozen, tot beddevulsel gebruikt. Van toesen, toeselen, zie
				aldaar. 
			 Toeselen. Buitelen, als ‘over de kop toeselen,’
				over het hoofd rollen, anders keukelen, dat de Heer
				Halbertsma
{==177==} {>>pagina-aanduiding<<}
heeft. Vergelijk op ombuten. Toeselen is
				met verwisseling van oe en ui het frequentativum van
				tuischen, Geldersch toesen of toeschen, ruilen, Taalk.
				Mag. II, 413 en III, 43. Kiliaan tuischen, veranderen,
				verwisselen. Vergelijk Swaagman op toeze. 
			 Toeverdan. Allengskens, langzamerhand, van lieverlede,
				mettertijd enz. Van toeven. Het Geldersche van toeversan, heeft
				dezelfde beteekenis, Taalk. Mag. II, 420. 
			 Tokken en oftokken (aftokken). Afhalen, bijv. iemand
				op eene listige wijze geld afhalen of aftroonen: ‘geld
				oftokken,’ eigenlijk aftrekken van tokken, trekken,
				halen, tot zich halen enz. Vergelijk tukkien. 
			 Tommelen. Tuimelen, vallen, Friesch tommeljen, zie
				Epkema. Kiliaan tommelen, tummelen, tuymelen. Vergelijk
				Bilderdijk, o. d. Gesl. d. Naamw. blz. 363, Dr. De
				Jager, o. d. werkw. blz. 87 en 91 en Prof. Jonckbloet,
				Roman van Karel den Grooten enz. (woordenlijst) blz. 319 en 320. 
			 Tonneband. Hoep of hoepel om een ton of vat,
				eigenlijk band van of om een ton; ook voor hoepel waar de kinders
				meê hoepelen, of, met een hier gebruikelijk woord bandelen,
				geheeten. - Zoo zong de onsterflijke Vondel, ‘uitvaert van myn
				dochterke,’ Poëzy, 1682, II, 59: 
			  
				Of dreef, gevolght van eenen wakren troep,  
				Den rinkelenden hoep 
				   1)  
				De straten door ...............  
			 
 
			 Het fraaie gedicht is o. a. in zijn geheel te vinden in de
				‘Bloemlezing uit Nederl. dichtw.’ uitgegeven door de M. t. N. v.
				't Alg. 1847, blz. 57 volg. Zie voorts op band, en den schrijver der
				‘opmerkingen omtrent den Gelderschen tongval’, in Dr. De
				Jagers Taalk. Mag. II. 406. Ik hoorde het woord tonneband
				eens eigenaardig gebruiken door een straatjongen alhier, met betrekking tot een
				meisje, dat, volgens de thands heerschende mode, rokken aan had die door middel
				van een Spaansch riet of wel op eene andere manier, als de Dames beter weten
				dan ik, wijd uitstonden. De uitroep van den deug-
			   
{==178==} {>>pagina-aanduiding<<}

			   niet ‘kiek, zie 'ef (heeft) ook al 'n tonneband in de rokken’, gaf
				blijk dat het hem niet aanstond, dat het dienstmeisje ook met de mode
				meêdeed. - De hoepelrokken of vertugadijnen (vertu-gardien
				- deugd- of eerbewaarders) van den vorigen tijd, ‘die in onze
				hedendaagsche crinolines weder herleven 
				 1)’ betitelt Bredero met den eigenaardigen naam van
				koelkousen, eene euphemistische uitdrukking voor, als ik het eens zoo
				noemen mag, beenverkoelers. Daar niet ieder Bredero bij de hand
				heeft, en evenmin het in 1857 uitgekomen woordenboek op dien schrijver,
				schrijf ik hier de plaats, waarin de uitdrukking voorkomt, over. Er is sprake
				van een kind, dat te vondeling is gelegd, en door een boer wordt gevonden; deze
				spreekt: 
			  
				........ een moye leckere Seun.  
				Wel hoe mach hy hier komen? daer bin ick in verwongdert!  
				Dit is van dat volckjen, die so loopen en koten in 't
				  hongdert.  
				Ick sie wel dit is al van een Haegsche Juffer, of hier uyt de
				  stadt,   
				Die sulcke vervaerlijcke wrongen hebben om heur gat.  
				Sy hebben sulcke koel-kousen, sucke ongeschickte groote
				  hoepen,  
				's Nachts loopt dat hiete goet op de kittel-jacht
				  uyt-snoepen,  
				Besongder in deuse stadt.  
				(Griane, 1644, p. m. 47).  
			 
 
			 De losse, natuurlijke toon der gesprekken in 
				Brederoos spelen, treft ieder, zoo ook de
				getrouwe, al is het dan soms wat naakte schildering der zeden van dien tijd, en
				gaarne had ik dus nog meer afgeschreven, vreesde ik niet te uitvoerig te
				worden. 
			 Topgarde. Groote, zware hengelroede om groote visschen te
				vangen; zie op anggarde en Halbertsma op tobben en Dr.
				De Jager, o. d. werkw. blz. 87 op tobbelen. 
			 Tramp. Schop en 
			 Trampen. Schoppen, trappen, met ingevoegde m van
				trappen; vergelijk op pampelen en pampier, alsmede Ten
				Kate, II. 710 en Dr. De Jager, Proeve o. d. invl. v. Bild.
				dichtw.
{==179==} {>>pagina-aanduiding<<}
blz. 177. - Maastrichtsch tramp, stamp en
				trampen, stampen, onder de voeten trappen, volgens den Heer
				Franquinet, Archief, III. 386, Bredaasch trampen
				stappen, Hoeufft, blz. 608. - Trampvoetend, voor
				stampvoetend, komt bij Bredero voor, zie het woordenboek
				op dien schrijver in voce. 
			 Trop. Kudde, troep, een trop schapen’; dus in
				Sint Franciscus' leven door Jacob van Maerlant, uitgegeven door
				den Heer J. Tideman, vs. 4366: 
			  
				Daer heefti inder weiden vonden  
				Een groot trop scapen 
				   1) tien
				  stonden.  
			 
 
			 Reinaert de Vos, vs. 815, in het verhaal der
			 bestoking van Bruin (zie op rakolk en tee): 
			  
				Lamfroit quam ter selver wilen  
				Met eere scerpen bilen,  
				Ende sloechene tusschen hals ende hooft,  
				Dat Brune wart sere verdooft,  
				Dat hi verspranc van den slage  
				Tusschen der riviere enter hage,  
				In enen trop van ouden wiven.  
			 
 
			 Focquenbroch (Alle de werken, 1696), I, 56: 
			  
				Toen was het............  
				En meenig hart geharde kop,  
				Zo groot als die van Olifarnas,  
				Vertreên zag liggen in de trop.  
			 
 
			 en blz. 60: 
			  
				Zo schoot hij midden door de trop.  
			 
 
			 Zie Kiliaan, trop, troppe, by troppen, troppen
				enz. 
			 Tuefeltiesoavend 
				 2). Oudejaarsavond; van tafel, tafelen
				en avend, waarvan op oavend. 
			 Tuffels (Twentsch). Aardappels, Hoogduitsch
				kartoffel. 
			 Tukkien. Slaapje, dutje, hazeslaapje, middagslaapje,
{==180==} {>>pagina-aanduiding<<}
siësta, eigenlijk een trekje, van tokken of
				tukken, trekken, Engelsch to tug, waarvan ook tuk in
				‘van een goeden tuk’ voor trek, afkomst, ras. Vergelijk
				tokken, alsmede Bilderdijk, Geslachtl. op tuk,
				Bruining, Synonymen, I, 64. Hoogstraten, Lijst
				enz. editie Kluit, 1783, op tuk en Epkema op
				tockjen. 
			 Tullechien (tolletje), ‘'t was me 'n
				tullechien van belang,’ voor een pretje, een lolletje enz.
				Geldersch: ‘dat was een tolletje,’ voor ‘dat was eene
				grap, eene snakerij,’ Taalk. Mag. I, 326, waarbij
				Dr. De Jager aanteekent: ‘dit tolletje zal
				één zijn met tuiltje, dat (volgens Wassenb. Idiot.
				Fris.) in Friesland in denzelfden zin gebruikt wordt en van tuilen is,
				dat Kiliaan door spelen, dartelen verklaart.’ Vergelijk
				echter den Heer Hettema in den vrijen fries, I, 187, alsmede
				Prof. De Vries, Warenar, blz. 228. 
			 Tute of tuite. Een blanke, eenigzins lange visch van
				matige grootte, behoorende tot het geslacht der vorens of munnen
				(zie aldaar), met spits toeloopenden bek of snuit, in de gedaante van een
				tuil, waarvan zijn naam. Hij wordt in de binnenwateren van Overijsel
				(wellicht ook elders) en vooraan in de zee, waar zich het zoete met het zilte
				water vermengt, gevangen. Zijn vleesch is week en zacht, doch voor 't overige
				smakelijk. 
		   
		 
		 
		   
			  
			 
{==181==} {>>pagina-aanduiding<<}
 
			  
				Nog iets over eene bepaling van het werkwoord.
 
				Ter beantwoording van Dr. 
				  L.A. te Winkel 
				   1). 
				Ik had niet gemeend, dat de teregtwijzing, door mij in
				  no. 4 van De Taalgids 1860, bl. 250-252 gegeven, zooveel
{==182==} {>>pagina-aanduiding<<}
moeite
				  zou hebben kunnen veroorzaken, als besteed is aan het uitvoerige antwoord,
				  waarmeê in no. 1 van 1861, bl. 26-39, mijne korte bijdrage is
				  vereerd geworden. Toevallig van nabij bekend met den onderwijzer, aan wien door
				  Dr. 
				  Te Winkel de uitvinding eener definitie van
				  het werkwoord was toegeschreven, had ik eigenlijk geene andere bedoeling dan
				  tot inlichting van wie er belang in mogt stellen, als een feit mede te deelen,
				  dat de bedoelde onderwijzer de gemelde definitie niet zelf uitgevonden, maar
				  uit 
				  Bilderdijks werken geput had 
				   1). 
				Dit feit nu wordt door Dr. 
				  Te Winkel, met opneming van een en ander
				  dat minder ter zake dient en wat ik dus ge-
				  
{==183==} {>>pagina-aanduiding<<}

				  heel rusten laat, in
				  zóó verre tegengesproken, dat de definitie ‘werkwoorden
				  zijn zulke woorden, die het bestaan uitdrukken, met of zonder wijziging van
				  hetzelve,’ niet uit 
				  Bilderdijks beschouwing van het werkwoord
				  ‘ontleend’ kan zijn, omdat zij er niet in zou liggen. Naar Dr. 
				  Te Winkel schreef ik aan 
				  Bilderdijk door mijne bewering eene
				  ‘ongerijmdheid’ toe, ja ‘eene zoo groote dwaasheid, als noch
				  in zijne Verhandeling, noch in eenig ander zijner geschriften te vinden
				  is.’ En de definitie? zij is in toenemende mate afkeurenswaardig. In
				  de Taalgids 1860, bl. 181, behelsde zij ‘iets algemeens, hetgeen
				  slechts in weinige werkwoorden ligt, en willekeurig in de overige gelegd
				  werd;’ doch in de Taalgids 1861, bl. 35, is ‘in de gansche
				  definitie niet een eenig verstandig woord te ontdekken 
				   1).’ 
				Even weinig als vroeger verlang ik ook nu over de waarde of
				  onwaarde der definitie te twisten 
				   2). Ik laat het oordeel van den Heer 
				  Te Winkel daarover geheel vrij; doch hoe
				  stellig en krachtig zijne tegenspraak moge zijn, ik herhaal overigens nog
				  altijd, dat de besprokene definitie in de aangehaalde plaats uit 
				  Bilderdijks Verhandeling ligt opgesloten,
				  en dat men derhalve haar daaruit heeft kunnen ontleenen. 
				De definitie onderscheidt de werkwoorden in twee soorten,
				  1o. zulke, die het bestaan uitdrukken; 2o. zulke, die het
				  bestaan uitdrukken met eene wijziging, d. i. een gewijzigd bestaan. Van de
				  eerste soort spreekt 
				  Bilderdijk als hij zegt: ‘het
				  verbum substantivum is het woord, het bestaan uitdrukkende;’ van
				  de tweede, met de woorden: ‘wanneer
{==184==} {>>pagina-aanduiding<<}
wy een hoedanigheid
				  aanmerken als een wijziging van 't bestaan des voorwerps, zoo is het een
				  verbum.’ Die twee soorten heeft de onderwijzer getracht zamen te
				  vatten in de uitdrukking: ‘werkwoorden zijn zulke woorden, die het
				  bestaan uitdrukken, met of zonder wijziging van hetzelve 
				   1).’ Hadde hij
				  minder beknopt willen zijn, hij had met 
				  Anslijn kunnen zeggen: ‘De
				  werkwoorden drukken het bestaan der dingen uit, of zij zijn de uitdrukking van
				  het bestaan der dingen met eene hoedanigheid vereenigd en daardoor gewijzigd 
				   2).’ Aan de
				  eerstgemelde uitdrukking den zin te hechten, dat er werkwoorden zijn die buiten
				  en behalve het bestaan, nog eene wijziging van het bestaan te kennen geven, is
				  weder eene spitsvondigheid, tot welke de Heer 
				  Te Winkel de toevlugt niet moest nemen 
				   3). 
				Voor de onbevooroordeelde lezers van de Taalgids acht ik
				  door het bovenstaande de vraag nopens den oorsprong der
{==185==} {>>pagina-aanduiding<<}
definitie
				  genoegzaam toegelicht. Voor Dr. 
				  Te Winkel zelven heb ik er nog iets bij te
				  voegen. 
				Het is mij, namelijk, gebleken, dat de ‘geachte
				  onderwijzer’ in zijne opvatting van 
				  Bilderdijks beschouwing van het werkwoord
				  niet alléén staat. Toevallig is er nog iemand geweest, die
				  ‘zich willende herinneren, waarin het wezen des werkwoords
				  bestaat,’ dezelfde bladzijden opsloeg uit de Verhandeling over de
				  Geslachten, en, even toevallig, uit die bladzijden tot hetzelfde resultaat
				  kwam 
				   1). Twee personen, derhalve, hebben, ieder afzonderlijk en van
				  elkander niets wetende, in dezelfde woorden van 
				  Bilderdijk ‘gelezen wat er niet
				  staat,’ daarin ‘eene ongerijmdheid en groote dwaasheid’
				  gelegd, en daaruit eene definitie getrokken, waarin ‘niet een eenig
				  verstandig woord is te ontdekken.’ Mij dunkt, de Heer 
				  Te Winkel zeide niet te onregt, dat de
				  geschiedenis der definitie van het werkwoord ‘allerleerrijkst’
				  is. 
				In het tweede Deel van het Taalkundig Magazijn leest men
				  in een opstel getiteld ‘Iets over het gebruik der hulpwoorden
				  hebben en zijn, door 
				  L.A. te Winkel,’ bl. 317 en 318 het
				  volgende: 
				‘De hoedanigheden der dingen,’ zegt de Heer 
				  Bilderdijk in zijne Verhandeling over de
				  Gesl. bl. 33 en 34, kunnen op tweederlei wijze beschouwd worden; of wij stellen
				  ze in de zaak als daaraan verknocht, of wij stellen ze niet zoo zeer in de zaak
				  als wel in het bestaan der zake: dat is met andere woorden, of wij merken ze
				  aan als eene wijziging van de zaak zelve; of als eene wijziging van haar
				  bestaan. Bij voorbeeld: als ik zeg, een zwart paard, of het
				  paard is zwart, zoo is zwart in mijn denkbeeld eene hoedanigheid van het
				  paard; maar zeg ik, het paard loopt, zoo denk ik het loopen niet als
				  eene hoedanigheid van het paard, maar als eene wijziging van zijn bestaan. Dan
				  wanneer wij eene hoedanigheid als een affectie
{==186==} {>>pagina-aanduiding<<}
van een zelfstandig
				  ding beschouwen, zoo is het woord, dat wij gebruiken, een adjectief, en
				  dan wanneer wij ze aanmerken als een wijziging des bestaans, zoo is het een
				  ‘verbum.’ Het verbum drukt dus eene wijziging uit in het
				  bestaan van een voorwerp 
				   1). Op het ww. zijn echter is deze bepaling niet ten
				  volle toepasselijk, daar dit woord slechts het bloote bestaan zonder de
				  wijziging uitdrukt: God zeide: daar zij licht, en daar was
				  licht. Dit is dan ook de oorzaak, dat het als koppelwoord gebezigd
				  wordt, om het gezegde aan het onderwerp te verbinden, wanneer het eerste geen
				  werkwoord, maar een zelfstandig of bijvoegelijk naamwoord is, bijv. God is
				  een geest; de mensch is sterfelijk. Zeer juist is derhalve de
				  definitie door den Heer 
				  De Jager, in zijne Korte Schets van de
				  Gronden der Nederd. Spraakk. gegeven: De werkwoorden drukken het bestaan der
				  voorwerpen uit met of zonder de wijziging van dat bestaan 
				   2).’ 
				Tot dus verre de Auteur van het opstel. Men lette wel, dat de
				  aanvoering van dit citaat niet zoo zeer geschiedt om het getuigenis dat het
				  geeft nopens den inhoud der definitie, die dezelfde is met die des
				  ‘geachten onderwijzers’; men kan ook ten aanzien eener definitie
				  van zienswijze veranderen, en de Heer 
				  Te Winkel heeft met eene rondheid, die hem
				  vereert, erkend, vroeger de werkwoorden verkeerd te
{==187==} {>>pagina-aanduiding<<}
hebben
				  beschouwd 
				   1). De aanhaling heeft vooral ten doel, eene bijdrage
				  te leveren tot regt verstand van hetgeen 
				  Bilderdijk t. a. p. heeft gezegd, en zulk
				  eene bijdrage kon mij van niemand meer welkom zijn, dan van den heer 
				  Te Winkel. 
				Aangaande de definitie, door Dr. 
				  Te Winkel uit 
				  Steinthals taalbeschouwing opgemaakt, had
				  ik mij de aanmerking veroorloofd dat ‘zij zich niet door duidelijkheid
				  van inhoud of fraaiheid van stijl onderscheidt.’ De Schrijver erkent nu
				  zelf, dat zij ‘stellig hoogst ongeschikt is voor het lager
				  onderwijs’ en - wat in een Tijdschrift, inzonderheid ten dienste der
				  onderwijzers ingerigt, vroeger had moeten geschieden - geeft zich nu nog al
				  eenige moeite om eene beknopter en bevattelijker definitie te geven, die, zoo
				  veel doenlijk in overeenstemming blijft met de lange en niet zeer duidelijke,
				  naar de Steinthalsche beginselen opgemaakt. Zij luidt dus: ‘Een werkwoord
				  is een woord, waarbij men zich het doen of werken van personen of van dingen
				  voorstelt 
				   2).’
{==188==} {>>pagina-aanduiding<<}
 
				De onderwijzers zullen zeker met mij erkentelijk zijn voor de
				  aangewende moeite, doch, naar ik vermoed, twee opmerkingen maken; vooreerst,
				  dat die definitie, althans voor het kinderlijke begrip, niet alle
				  werkwoorden omvat, dewijl zij, bij voorbeeld, het nog al dikwijls voorkomende
				  werkwoord zijn buitensluit 
				   1); ten tweede, dat indien
				  zij het zijn mede als werking wilden aanmerken, er voor hen niet
				  zoo veel omslag noodig ware geweest, om de nu als oorspronkelijk aangebodene en
				  zoo hoog geroemde bepaling van het werkwoord te vinden, naardien zij,
				  hoofdzakelijk doch wat minder volledig en sierlijk, reeds voorlang werd gegeven
				  door 
				  Bilderijks Spraakleer, die zegt:
				  ‘Werkwoorden zijn die een werking of doening uitdrukken 
				   2).’
{==189==} {>>pagina-aanduiding<<}
 
				Mij zij het ten slotte geoorloofd, aan deze beide opmerkingen
				  nog eene derde toe te voegen. Noch voor onderwijzers, noch voor
				  spraakkunstschrijvers is het raadzaam, de definitiën, hetzij dan naar
				  aanleiding van 
				  Steinthal of van anderen, door Dr. 
				  Te Winkel ontworpen, al te spoedig over te
				  nemen 
				   1). Deze Geleerde toch schijnt tamelijk onvast in hetgeen hij als
				  deugdelijke taalbeginsels erkent. Dit bleek
{==190==} {>>pagina-aanduiding<<}
ons reeds boven; nog
				  sterker en treffender blijkt het uit hetgeen is gebeurd met andere
				  definitiën van het werkwoord, met name die van Professor 
				  Brill. Diens bepaling ‘het werkwoord
				  is een woord, hetwelk datgene uitdrukt, wat de spreker aangaande eenig voorwerp
				  denkt’ heet nu (in 1861) ‘wat heel ver gezocht en veel beter op
				  eene andere soort van woorden dan op verba toepasselijk’; in 1860
				  behelsde zij ‘twee misslagen: eene grove inconsequentie en eene te naauwe
				  beperking van het begrip’; doch in 1856 was zij ‘de juiste
				  definitie.’ Men zie en vergelijke de Taalgids, III. 14; II. 182,
				  en het Nieuw Nederl. Taalmag. III. 42. Wat waarborg heeft men alzoo, dat
				  wat heden als ‘juist’ en ‘zeer juist’ wordt geoordeeld,
				  niet morgen als ‘heel ver gezocht’, als ‘inconsequent’,
				  of wel als ‘zonder een eenig verstandig woord’ zal worden verworpen
				   1)  
				 
				R.
			  
		  
{==192==} {>>pagina-aanduiding<<}
 
		   
			 Bladvulling.
 
			 Het vermoeden, door mij op blz. 98 van den tweeden jaargang
				geopperd, dat ons sein (teeken) uit het Fransch zou zijn overgenomen, is
				mij later gebleken zekerheid te zijn. Het Oudfransch toch schreef seign
				voor teeken in het algemeen; en nog heden is seing in gebruik voor
				handteekening. 
			 L.A. t. W. 
		   
		 
		
{==193==} {>>pagina-aanduiding<<}
 
		   
		   
		   
			 Quekenoot.
 
			 Na al hetgeen over dit Mnl. woord, vroeger door 
				Huydecoper, later door de heeren 
				De Jager, 
				Halbertsma, 
				Van Kalken, 
				Kern en 
				Leen Dertz geschreven is 
				 1), zal het niet overbodig zijn er nog
				eens op terug te komen. Nog altijd bestaat er verschil van meening omtrent de
				ware beteekenis en afleiding van quekenoot of queckenoot. Ik
				geloof in staat te zijn, dat verschil bij te leggen en den twijfel omtrent de
				etymologische verklaring des woords met voldoende zekerheid op te lossen. 
			 Ik zal mij niet ophouden met de uitleggingen, die reeds als
				volkomen wederlegd en afgedaan mogen beschouwd worden. Quekenoot voor
				quec-genoot d. i. medebeest te houden, of als
				‘verstandelooze babbelaar en beuzelaar’ op te vatten, kan
				niemand, die ernstig onderzoekt, meer in de gedachten komen, evenmin als iemand
				er thans nog eene kwakende ganzenkudde in zou willen zien, gelijk Dr. 
				Van der Meersch in 1846 deed 
				 2). Twee verklaringen zijn er die onze aandacht verdienen. De eerste
				werd voorgesteld door Dr. 
				De Jager, die quekenhoot als den
				oorspronkelijken vorm beschouwde, en er eene zamenstelling van quic,
				quec d. i. vee, en hoot d. i. hoofd, in zag. Het zal dan een
				scheldwoord
{==194==} {>>pagina-aanduiding<<}
zijn en zooveel als beestekop, ezelskop, domkop
				beteekenen. Deze uitlegging werd aangenomen door den heer 
				Van Kalken 
				 1), en nu onlangs door den heer 
				Leendertz opzettelijk verdedigd tegenover de
				andere afleiding, die ik bedoel, die van Dr. 
				Kern. Volgens dezen ‘ontleedt
				queckenoot zich als van zelf in quecke, levend, en noot,
				een woord, dat men in bijna alle oudere en in enkele nieuwe Duitsche dialekten
				terugvindt - in den zin van vee, of meer bepaaldelijk van hoornvee,
				rundvee, jukvee.’ Queckenoot zal dan in den grond niet anders
				zijn dan levend vee. 
			 Ik heb zoo even gezegd, dat ik meende het bestaande geschil te
				kunnen ‘bijleggen.’ Ik koos opzettelijk die uitdrukking, omdat het
				inderdaad mijne bedoeling is, tusschen de beide schijnbaar zoo uiteenloopende
				verklaringen een billijk verdrag te sluiten, met erkenning van het goed regt,
				dat beide partijen kunnen doen gelden. Ik hoop aan te toonen, dat de afleiding
				en uitlegging, door Dr. 
				Kern gegeven, wel zeker de ware is, maar dat
				toch het gevoelen der heeren 
				De Jager en 
				Leendertz vooral niet voorbijgezien mag
				worden, indien wij ons van de beteekenis des woords in verschillende tijden
				eene volledige voorstelling willen maken. 
			 Beginnen wij met de bekende plaats uit den Ferguut.
				Somilet, vertoornd op zijn zoon, die het in 't hoofd had gekregen dat hij
				ridder wilde worden, snaauwt hem toe (vs. 397): 
			  
				quaet hoerensone!  
				Wildi wesen ridders genoet?  
				Gaet ende hoet u queckenoet.  
			 
 
			 Men zal al aanstonds moeten erkennen, dat de uitdrukking:
				‘loop en hoed uw vee!’ hier wel den natuurlijksten zin
				geeft, tegenover den boerenjongen, die van 't veld was weggeloopen. Doch de
				heer 
				Leendertz vat u als een per-
			   
{==195==} {>>pagina-aanduiding<<}

			   soonlijk voornaamwoord op en zet er een komma achter, waardoor
				queckenoet op zich zelf komt te staan, dat dan als scheldwoord moet
				worden opgevat. Ik heb daar groot bezwaar tegen, omdat de woorden: gaet ende
				hoet u, zoo alleen staande, geen voldoenden zin opleveren. Waarvoor zou
				Ferguut zich hoeden? Welk gevaar bedreigde hem? Daarenboven, wanneer men
				bedenkt, dat Somilet aanstonds laat volgen: 
			  
				Of gi metter ploech niet wilt gaen,  
				So draget mes met berien saen,  
			 
 
			 dan zal men gevoelen, dat de bedoeling des vaders was, zijnen
				zoon, tegenover zijne avontuurlijke inbeeldingen, smadelijk te herinneren aan
				de lage bezigheden, waaraan hij gewoon was en die voor hem pasten. Wat is dan
				eigenaardiger gezegd dan: loop uw vee hoeden 
				 1)? 
			 Ik wil echter gaarne toegeven, dat, met de plaats uit den
				Ferguut alleen voor oogen, eene stellige beslissing te gewaagd zou zijn.
				Maar een nieuw licht gaat voor ons op, als wij
{==196==} {>>pagina-aanduiding<<}
eene andere plaats
				vergelijken, die tot hiertoe niet werd aangehaald. Zij komt voor in den
				Alexander van 
				Maerlant, fol. 83b van het
				Munchensche handschrift. De afgevaardigden der Scythen rigten het woord tot
				Alexander, om hem van zijnen togt tegen hun land te weêrhouden.
				Hun volk, zeggen zij, bezit niets dat de moeite van den strijd waard is, 
			  
				Sine hebben anders niet dan beesten,  
				Ende ploege daer si dlant met dweesten.  
			 
 
			 En straks daarop terugziende vragen zij: 
			  
				Wat soudi onse quekenoet 
				   1)?  
				Vrec man, wat selen di onse beesten?  
			 
 
			 Men ziet, alle denkbeeld van een scheldwoord valt hier weg;
				quekenoet is blijkbaar een subst. met onse verbonden, en doelende
				op hetgeen in de beide vroegere verzen genoemd was. Naar eene stipt
				naauwkeurige opvatting van de harmonie der zinsleden te oordeelen, zoo als een
				juiste stijl die thans vereischt, zou onse quekenoet aan den tweeden
				regel, aan de ploegen moeten beantwoorden, even als onse beesten
				aan de beesten, die zoo even genoemd waren. Doch men zal wel willen toestemmen,
				dat het al te subtiel zou zijn, aan den stijl onzer mii> verbonden, en
				doelende op hetgeen in de beide vroegere verzen genoemd was. Naar eene stipt
				naauwkeurige opvatting van de harmonie der zinsleden te oordeelen, zoo als een
				juiste stijl die thans vereischt, zou onse quekenoet aan den tweeden
				regel, aan de ploegen moeten beantwoorden, even als onse beesten
				aan de beesten, die zoo even genoemd waren. Doch men zal wel willen toestemmen,
				dat het al te subtiel zou zijn, aan den stijl onzer middeleeuwsche schrijvers
				zulke strenge eischen te doen, waarvan zij geen bewustzijn gehad hebben. Het is
				duidelijk, dat Maerlant in het tweede gezegde de ploegen achterwege
				laat en alleen van de beesten melding maakt. Hij werkt die vermelding uit door
				twee verschillende uitdrukkingen te gebruiken: onse quekenoet en onse
				beesten, die dus op hetzelfde nederkomen 
				 2). Onse quekenoet is dus inderdaad niets
				anders dan ons vee. 
			 Nu kan de bedoeling in den Ferguut ook niet langer twij-
			   
{==197==} {>>pagina-aanduiding<<}

			   felachtig zijn. De uitlegging die daar, om het verband van den
				zin, de waarschijnlijkste mogt heeten, is de eenige die in den Alexander
				gelden kan. In verband met elkander bewijzen dus de beide aanhalingen
				overtuigend, dat quekenoot werkelijk vee beteekent. 
			 Staat die beteekenis vast, dan is ook de etymologie als van zelf
				aangewezen. Te regt heeft Dr. 
				Kern ons woord beschouwd als eene
				zamenstelling van quic, levend, en noot, vee. Het laatste moge
				hier te lande weinig bekend zijn, het is niettemin een echt oud woord, in alle
				Duitsche talen wijd en zijd verspreid. ‘Het Oud-hoogd. bezit
				nôz, het Ags. neát, het Oud-noordsch naut, en
				het Zweedsch nöt,’ zegt Dr. 
				Kern. Men mag er bijvoegen: het Oud-friesch
				bezat nât, het Noordfriesch bezit nog heden nut, nüjt 
				 1), het Deensch nöd, het Eng. neat. Ook de hoogere
				oorsprong des woords is door Dr. 
				Kern met juistheid aangetoond. Het heeft zijn
				grond in het Goth. werkwoord niutan, ons (ge)nieten,
				waartoe ook nut behoort. De oorspronkelijke beteekenis was bezit,
				have, een begrip dat ten naauwste met dat van vee te zamen hangt;
				‘men vergelijke slechts ons vee met het Goth. faihu, het
				Lat. pecus met peculium, pecunia, het Slavonische 
				 2)
				skot (vee) met ons schat, enz.’ In verbinding met
				quic, levend, ontstond quekenoot als levende have,
				volkomen op dezelfde wijze als in de Karolingische psalmen (LXVII, 11) quica
				fê 
				 3), in het Ags. cvic feoh en cvic-œht
				voorkomen, beide oorspronkelijk levende have beteekenende, en dus de
				natuurlijkste benaming van het vee, waarin de voornaamste have onzer
				Germaansche voorouders bestond. 
			 Maar de heer 
				Leendertz oppert eene zwarigheid, die niet
{==198==} {>>pagina-aanduiding<<}
gering is te achten. Noot voor vee, zegt hij, ‘is
				een woord dat bij onze oude schrijvers niet voorkomt,’ en: ‘Dat
				noot bij sommige andere volken van Duitschen stam in gebruik was en is,
				bewijst nog niet, maakt het zelfs nog niet waarschijnlijk, dat men het in de
				13e en 14e eeuw ook hier te lande gebruikte.’ 
			 Ik zou kunnen aanmerken, dat het voorkomen van noot bij
				Mnl. schrijvers niet volstrekt noodzakelijk is, om de verklaring van
				quekenoot door vee te regtvaardigen. Het grondwoord kan lang in
				onbruik geraakt zijn, terwijl de afgeleide naam blijft voortleven.
				Bruidegom, maat (gemaat), sperwer en weerwolf zijn
				nog heden in gebruik, ofschoon de Gothische woorden guma, mats, sparva
				en vair denkelijk reeds bij de vorming onzer taal verouderd waren. Zoo
				kan ook quekenoot van noot afstammen, al ware dit laatste nooit
				in ons Nederlandsch doorgedrongen. Maar niettemin stem ik den heer 
				Leendertz toe, dat onze verklaring zich eerst
				dan in hare volle betoogkracht zou voordoen, indien werkelijk het bestaan van
				noot ook hier te lande bewezen kon worden. Het strekt mij daarom tot
				genoegen, dat bewijs te kunnen leveren door de aanvoering van een voorbeeld,
				waaruit blijkt, dat noot ook bij ons de beteekenis van vee heeft
				bezeten. Men vindt het in 
				Van Mieris Charterboek, III. 734, in
				eene oorkonde van 6 Febr. 1401, waarbij Coen van Oosterwijk vrijheid
				verleent om het land buiten den Zeeburg tusschen Amsterdam en Ypesloot te
				bedijken, en daarbij aan ieder veroorlooft, 
			 ‘in zijn landen lanen te legghen tot aen den Zeeburch, om
				zijn noote uyt ende in den landen te voeren.’ 
			 Zal men hier bij noote aan veldvruchten denken, in
				welke opvatting het woord werkelijk bekend is geweest, als een ander
				uitvloeisel der oorspronkelijke beteekenis van have of bezit, van
				het nut of de bate, door het land opgebragt 
				 1)?
{==199==} {>>pagina-aanduiding<<}
Ik geloof niet, dat die opvatting hier van toepassing zijn kan, om de
				eenvoudige reden, dat veldvruchten wel uit, maar niet in het land
				gevoerd worden. De bijeenvoeging dezer beide voorzetsels dwingt ons aan het
				vee te denken, tot welks vervoer uit en in de landerijen een weg (een
				notweg 
				 1)) moest opengehouden worden. 
			 In de plaats bij 
				Van Mieris vinden wij noote als
				meervoud van noot, en derhalve dit woord in het enkelvoud niet als
				algemeene benaming voor vee opgevat, maar meer bepaald als een stuk
				vee, een rund, gelijk nog heden diezelfde opvatting in het Deensch bekend,
				in 't Noordfriesch en Engelsch zelfs de gewone is. Deze wijziging, die zich des
				te gemakkelijker laat verklaren, als men bedenkt dat het Mnl. ook een
				vee voor een stuk vee kende 
				 2), is ook
				daarom merkwaardig, omdat zij den overgang baant tot eene eigenaardige
				toepassing van quekenoot, waarbij wij thans nog moeten stilstaan. 
			 In den Dietscen Catoen leest men, vs. 119 der uitgave van
				Dr. 
				Jonckbloet: 
			  
				Hijs dulre dan een quekenoot,  
				Die hoopt op ander mans doot.  
			 
 
			 Quekenoot (quekenoet) is de lezing van het
				Comburgsche hs. Dat van Oudenaarde heeft: 
			  
				Hijs sotter dan en kuekenoet 
				   3)  
			 
 
			 hetgeen wel als kwekenoet te lezen zal zijn, gelijk
				dikwijls in de hss. u voor w wordt gevonden. 
			 Maar in een fragment van een ander hs. van den Dietscen
				Catoen luidt het aangehaalde vers met een klein verschil van lezing
				aldus:
{==200==} {>>pagina-aanduiding<<}
Hy is sotter dan een queken hoet 
				 1). 
			 De oude Antwerpsche druk heeft quekenhoot, en dezelfde
				schrijfwijze vindt men terug in een ander voorbeeld van deze uitdrukking, het
				eerst door Dr. 
				De Jager aangewezen, bij 
				L. Goetman, Spyeghel der Jonghers, vs.
				291: 
			  
				Ten is gheen heere van macht so groot  
				Die gheen vrienden te doen en heeft;  
				Hi is veel gecker dan een queken hoot  
				Die den eenen om den andren gheeft.  
			 
 
			 De zin der spreekwijze dulre dan een quekenoot kan, na het
				vroeger behandelde, aan geen twijfel onderhevig zijn. Mogten wij voor
				quekenoot op goede gronden de beteekenis van vee aannemen, vonden
				wij in 't Mnl. de uitdrukking een vee, en ook noot bepaaldelijk
				voor een stuk vee, een rund gebezigd, dan is de bedoeling ook hier
				natuurlijk: dommer dan een rund. Opmerking verdient daarbij, dat nog
				heden in het Zweedsch nöt als schimpnaam voor een domkop geldt 
				 2). 
			 Hoe dit quekenhoot te beoordeelen? Is het werkelijk de
				oude, oorspronkelijke vorm des woords, later in quekenoot verbasterd? Nu
				wij de plaats uit den Alexander kennen en van het bestaan van
				noot in 't Mnl. overtuigd zijn, kunnen wij dit niet meer aannemen.
				Integendeel, het blijkt dat quekenoot de oude en echte vorm is;
				quekenhoot komt alleen voor in een hs. ‘van het einde der
				14e of het begin der 15e eeuw 
				 3),’ in den gedrukten
				Cato, die na 1496 
				 4) het licht zag, en in den Spyeghel van 
				Goetman, ten jare 1488 opgesteld 
				 5). Het is dus blijkbaar een
				jongere vorm, eene verbastering van het oude quekenoot. Niettemin
				verdient die jongere schrijfwijze onze bijzondere aandacht. Zeer zeker is zij
				niet toevallig
{==201==} {>>pagina-aanduiding<<}
ontstaan, zij had in het etymologisch taalbesef der
				natie haren natuurlijken oorsprong. Het ouderwetsche quekenoot was voor
				het volksbewustzijn onverstaanbaar geworden; men dacht niet meer aan
				noot, en begreep dus het woord niet. Maar onwillekeurig begon nu het
				volk het op zijne eigene wijze op te vatten, en wat lag nu eer voor de hand,
				dan er eene zamentrekking van quekenhoot in te zien? Beestekop,
				ossekop, - het is zeer juist door den heer 
				Leendertz opgemerkt - ziedaar eene
				uitdrukking geheel in den geest van het volk, en uitnemend geschikt om nevens
				ezelskop, domkop en malloot (malhoot, malhoofd) als
				zinnebeeld van een botterik te dienen. Zoo nam dan quekenoot in de
				onbewuste etymologische voorstelling der 15e eeuw eene gewijzigde
				beteekenis aan, en de spelling quekenhoot was daarvan de zigtbare
				uitdrukking. Dat het echter niet meer dan eene speling was, het uitvloeisel van
				misverstand omtrent den waren zin der benaming, leert ons de vorm zelf dien men
				aan het woord gaf. Die vorm toch is stellig onjuist en grammatisch niet te
				regtvaardigen. Hoe toch in quekenhoot de n te verklaren? Eene
				zamenstelling van quic, quec en hoot, kon quechoot of
				quecshoot luiden, maar nooit tot quekenhoot worden 
				 1). Men heeft tot hiertoe - zoover ik weet - die
				zwarigheid voorbijgezien; zij is echter beslissend, zij toont duidelijk, dat
				quekenhoot niets dan eene populaire fictie is geweest. Maar, taalkundig
				onzuiver of niet, het volk maakte nu eenmaal die fictie, en plooide er de
				beteekenis naar. Hoe natuurlijk trouwens dat verdichtsel was, getuigt ons het
				Deensch, waar werkelijk het naamwoord qvæshöved
				(quecshooft) voor een stuk vee nog heden bekend is 
				 2).
				Bij den eersten aanblik zou men al ligt geneigd zijn, daar een argument in te
				vinden om de verklaring van quekenhoot uit quec
			   
{==202==} {>>pagina-aanduiding<<}

			   en hoot te staven. Doch bij nadere overweging blijkt het, dat de
				overeenkomst bloot toevallig is: een opmerkelijk voorbeeld, hoe behoedzaam men
				te werk moet gaan in etymologische vergelijkingen. Het Deensche
				qvægshöved is echt, zuiver van vorm en aan de oude beteekenis
				getrouw; het Nederlandsche quekenhoot daarentegen een onechte, onzuivere
				vorm, waarbij men zich met de beteekenis eene moedwillige speling
				veroorloofde. 
			 De slotsom van mijn betoog is derhalve: De verklaring van Dr. 
				Kern heeft ons de ware afleiding en
				oorspronkelijke beteekenis aangewezen; die van de heeren 
				De Jager en 
				Leendertz doet ons opmerken, wat er van het
				allengs verouderende woord in de volksopvatting der 15e eeuw is
				geworden. 
			 Nog rest mij eene vraag te beantwoorden: Welke spelling verdient
				de voorkeur, quekenoot of queckenoot, zoo als in het handschrift
				van Ferguut gelezen wordt? Buiten twijfel is de eerste ouder en echter
				dan de laatste. - Het adj. quic, Goth. qvius, wijst op een
				werkwoord qvikan (qvak, qvêkun) 
				 1). Het had dus oorspronkelijk
				eene opene i, die in onze taal tot de zachte opene e moest
				overgaan. De verbogen naamval van quic moet in den oudsten tijd
				queke geweest zijn. Uit dit queke werd later in den eersten
				naamval de vorm quec afgeleid, die vervolgens weder tot het verbogene
				quecke aanleiding gaf, gelijk quic de verbuiging quicke
				begon aan te nemen, waarvan nog ons verkwikken. Maar de oorspronkelijke
				vorm blijkt nog duidelijk uit het oude werkwoord queken, dat intr.
				zooveel als levendig, vrolijk zijn 
				 2), trans. verlevendigen, verkwikken,
				verplegen, vervrolijken 
				 3) beteekende, en nog overig is in ons
				kweeken, dat eigenlijk kweken behoorde ge-
			   
{==203==} {>>pagina-aanduiding<<}

			   schreven te worden; want Mnl. queken staat tot ons kwikken, als Mnl.
				beden en legen tot bidden en liggen.
				Quekenoot is dus de echte schrijfwijze, queckenoot een jongere
				vorm. 
			 M. de Vries. 
		   
		 
		 
		   
		   
		   
			 Etymologische onderzoekingen
 
			 door G.L. VAN DEN HELM. 
			 Nalezingen op D. II blz. 253 vgg. 
			  
			 Groensweerde. Ook bij Webster komt
				greensward voor. Een streek gronds in Z.-Holland, gemeente
				Noordwaddinksveen en St. Hubertsgerigt, bewaart het mnl. woord nog onder den
				vorm Groenswaard, zie V.d. Aa, Beknopt aardrijkskundig wb.
				410. 
			 CHT, FT, ST, RT. De heer V. D. meent (Tijdschr. III 63),
				dat mocht en most slechts wisselvormen van den onvolm.-verl. tijd
				van de ww. mogen en moeten zijn, eigen aan der Zeeuwen tongslag,
				en een plaatsje onder de voorbeelden van den overgang der CHT tot ST, door mij
				verzameld, verdienen. Ik veroorloof mij de geheele zaak als hoogst verdacht te
				beschouwen, want, terwijl zich most als zeer regelmatig uit mocht
				ontstaan en dus als o.-verl. tijd van mogen 
				 1) begrijpen laat,
				is dit met mocht en most en dus als o.-verl. tijd van
				moeten, geenszins het geval, immers: eene CH vóór
{==204==} {>>pagina-aanduiding<<}
T uit S is tegen den aard dier letters 
				 1), omdat
				de spirans (S) wel uit de geaspireerde keeltenuis (CH), als plaatsvervangster
				namelijk harer spirans (H), overgeschoten, nooit echter de geaspireerde
				keeltenuis uit de spirans (S) ontstaan kan zijn. Hierom reeds geloof ik in het
				afwisselend gebruik van mocht en most als onv.-verl. tijd van
				mogen en moeten beide slechts spraakverwarring op te kunnen
				merken. En overigens zoude het wel bevreemdend zijn dat, bij de neiging van het
				nederduitsch en vooral van het nederlandsch tot zulke vormschakeeringen, bij
				name tot het vervangen van CHT en FT door ST, deze afwisseling in het
				zeeuwsch-alleen zoude voorkomen. Over R uit gutturalen vergelijke men
				Kuhn-Schleicher Beiträge II 348. 450. 451. 
			 Betrekkelijk de taal, waartoe est behoort, meen ik te
				moeten opmerken, dat de vreemde en ongehoorde woorden in De Chalmots
				vertaling van Chomels Huishoudkundig woordenboek voorkomende veeleer
				friesch dan nederlandsch te achten zijn. 
			 Visepetent. Uit eenen brief van Dr A. Kuhn,
				Professor aan het cölnisches 
				 2) Gymnasium te Berlijn van 27 Mei dezes jaars ontleen ik het
				volgende: ‘Ueber visepetent bemerke ich noch, dasz die berlinische
				echte form (bei Brennglas finden sich oft nur viel entstellungen)
				fisematenten ist; die redensart heiszt: mach mir doch keene
				fisematenten vor.’ Benzen. Vgl. nog prov.-eng. bansel
				slaan, straffen (Wright 163). 
		  
{==205==} {>>pagina-aanduiding<<}
 
		   
			 Ric.
 
			 Waren de uittreksels van den heer V.D. uit een hs. der
				13de eeuw uitvoeriger, met meerdere zekerheid zouden dan zijne
				vragen te beantwoorden zijn, inzonderheid aangaande ric (zoo toch is
				rie op den omslag van III No. 1, wel te lezen) 
				 1). Voorshands waag ik het slechts hierbij te herinneren aan
				Natuurkunde v. h. geheelal vs. 1367:Ende men hem leert een ander
				ric 
			 eene plaats die, geloof ik, nog niet voldoende verklaard is. 
		   
		   
			 Salone.
 
			 Salone, saloene komt ook voor in de volgende plaats, welke
				door J. Grimm, Rechtsalterth. 579 wordt aangehaald:
				‘ein stoel, ein küssen, ein rockenspinde, ein haspel, ein bedde,
				negst dem bedde ein poel, ein küssenziehen, schlafelachen, ein
				schluen.’ In eene noot hierop schrijft hij: ‘Welligt
				schalunen? schalune, schalaune komt in andere boedelbeschrijvingen vaak
				voor, bij Hoffmann 738 ook scharlaune. Het schijnt een te
				Châlons geweven stof.’ 
			 In de afgeschrevene plaats eenen vorm met schl uit een
				romaansch chal te vinden kan niet bevreemden, men denke slechts aan eng.
				sloop, deen. sluppe, zweed. slup, nnd. sluup (Brem.
				Wb. IV 849, Schütze IV 126), wangeroogsch slûp
				(Ehrentraut Archiv I 394), nnl. sloep 
				 2), naast de
				vollere vormen: spaan, portug. chalupa, fransch chaloupe, eng.
{==206==} {>>pagina-aanduiding<<}
shallop (met andere beteekenis dan sloop), nhd.
				schaluppe, nnl. chaloup (verouderd en b.v. bij Brandt,
				Leven van de Ruyter 561 te lezen). Schalune hervindt men in on.
				salûn kostbaar weefsel (Biörn II 223), in eng.
				shalloon en spaan. chalcon eene geringe wollen stof, in 't
				fransch ras de Châlons genaamd, doch ook op nederlandsch
				taalgebied komt het voor en wel op eene wijze die leert hoe vroeger de mindere
				man in de Nederlanden in deze stof gekleed ging, want, gelijk de schobbejak en
				de beerenmutsen aan hunne kleeding hun' naam ontleenden, zoo noemden onze
				voorzaten volgens Kiliaen 555b. 561b.
				570b eenen boef: scharluyn, schaerluyn, scherluyn, schernluyn,
				schorluyn, onmiskenbaar omdat de mindere man ras de Châlons plagt te
				dragen en het niet alleen salone maar ook bij verdraaijing
				scharluin noemde, er eene r invoegende op dezelfde wijze als in
				Hoffmanns scharlaune en gelijk thans scharminkel, in de
				plaats van scheminckel (Kiliaen) gezegd wordt. Ook
				Weiland (VIII 308. 318) vermeldt scharluin nog, hoewel het te
				zijnen tijde slechts zeldzaam meer gebruikt werd, en leidt er het
				overijsselsche scharluinig schamel te regt van af, hetgeen ik ook wel in
				meer ongunstige beteekenis gehoord heb, b.v. in: ‘het scharluinig
				maken’ waarvoor anders ook gezegd wordt: ‘het bont maken.’
				Ook Ysl. salûn een kostbaar weefsel (Biörn II 223). 
		   
		   
			 Toelg.
 
			 Zoo luidt noodwendig het enkelvoud van het door den heer
				V.D. bijgebragte toelgen eene vischsoort, of staat er
				taelgen? Een naauwkeurig overzigt van de wijze waarop zijn hs. de
				klinkers uitdrukt, zou de middelen aangeven om deze vraag te beantwoorden. 't
				Was eene vischsoort die gebezigd werd om scharlaken-kleurig te verven, blijkens
				't as. telg, taelg, taelhg, 1. een visch die scharlaken-verf oplevert,
				2. scharlaken kleur, en van mannelijk taalgeslacht. 
			 Uit Bedas historia ecclesiastica haalt
				Ettmüller 522 aan: veolocreáda tälg, d. i.:
				telg purperkleurig als de noordsche
{==207==} {>>pagina-aanduiding<<}
kinkhoorn,
				(Linnés murex antiquus of zijn murex defectus? beide is
				mogelijk). Veoloc hierin is mnl. welk (volgens Grimm,
				Gramm. I3 348, van elders mij onbekend), nnl. wulk,
				(ik las het alleen nog maar bij Nemnich Catholicon d. naturgesch. II
				636), eng. whelk, whilk, wilk (Webster), wealk
				(Grose), 't geen onafscheidelijk is van nnl. welcke
				(Kiliaen), eng. whelk blaar 
				 1). In willox, eene vischsoort uit
				het hs. der 13de eeuw, vermoed ik dat dit veoloc, welk
				steekt. Of is aan mhd. wels (Benecke III 563), nhd. wels,
				wils (Nemnich II 1297), prov.-nederl. wils
				(Kiliaen) silurus glanis te denken? Eene nadere inzage van het hs. kan
				hierin beslissen. Moge de heer V.D. door zijne mededeelingen op ruimer
				schaal te doen plaats hebben, het beantwoorden zijner vragen voortaan en
				gemakkelijker en door zekerder uitkomsten aangenamer maken! 
		   
		   
			 Bui.
 
			 Bilderdijk meende dat bui oorspronkelijk
				bode geweest is en ‘voorteeken van storm’ beteekende
				(Geslachtlijst I 120), Weiland zegt er niets van en Grimm
				(Wörterb. I 511) weet niets beters te vergelijken dan den uitroep
				bau! Volgens hem is het alleen een nederlandsch woord. Hem zijn namelijk
				deen. buge schielijk opkomende storm, die sneeuw, hagel, regen of onweer
				meêvoert, friesch buye (Epkema op G. Japicx 70),
				nnd. böe (Schütze I 119), n fries büiag
				stormig (Herrig Archiv XII 75), wangeroog. boi windvlaag
				(Ehrentraut II 370) ontgaan. Vroeger schreef men ten onzent ook
				buyde en buije (Kiliaen, Kamphuizen). Tegen deze
				vergelijkingen strijdt het verschil tusschen de nederl. d en deen.
				g in 't midden des woords niet, en wel omdat bui geen duitsch,
				maar een romaansch woord is. Zij zijn ingevoegd toen men, den waren oorsprong
				des woords miskennende, meende dat hunne tweeklanken door uitval
{==208==} {>>pagina-aanduiding<<}
eener gutturaal- of dentaal-media ontstaan waren, als b.v. in deen.
				flye, nnl. vlieg(e); nnl. hui en wei, as.
				hvaeg; nnl. keu uit kudde 
				 1). Dat de d in 't nederlandsch ingeschoven is schijnt
				Kiliaen nog gevoeld te hebben, althans buyde vermeldt hij eerst
				na buye. 
			 Om van mijn beweren dat bui een romaansch woord is
				rekenschap te leveren, herinner ik aan het ital. tempo bujo, donker
				weder, waarvan de noord-europeesche schippers, het tevens met het compas
				van italiaansche vakgenoten overgenomen hebbende, gemakshalve 't eerste woord
				weglieten. 
			 Onder de duitsche taalgeleerden is het nog onzeker of dit
				bujo van slawische of latijnsche herkomst is. Pott (Commentatio
				Lithuanica II 53) denkt aan lit. buras en verwanten 
				 2), Dietz (Wörterbuch 77) doet bujo uit lat.
				burrus rood ontstaan, eene quaestie die zich, mijns erachtens, alleen
				dan beslissen laat, wanneer uitgemaakt is of eene italiaansche j als
				middenklank aan eene slawische r of aan eene lat. rr beantwoordt.
				Men vergelijke Diefenbach Origines 261. 
			 Ten slotte zij opgemerkt dat, toen de oorspronkelijke beteekenis
				van 't ital. adjectief nog levendig voor den geest stond, het ook als naam van
				de pestbuil gebezigd werd; immers Kiliaen geeft als friesch en
				hollandsch het verouderde buye buyde in deze beteekenis, waarin we
				dezelfde benoeming van eene zweer naar hare donkere kleur vinden, als in as.
				seo blaca begne (Proeven v. Woordgronding II 65, 66). En wanneer
				‘bui’ thans nog wordt gebezigd om eenen gemoedstoestand aan te
				duiden, dan heeft daarin eene zelfde overdragt van beteekenissen plaats, als
				door Grimm (Gesch. d. d. Sprache, 712) in nnl. luim is
				aangetoond.
{==209==} {>>pagina-aanduiding<<}
 
		   
		   
			 Orsinnich.
 
			 In de Dietsche doctrinale II 3073 staat: 
			  
				Een mensche mochte soe vele beden  
				Ende lesen met innecheden,  
				Ende daer in soe lange herden,  
				Hi soude orsinnich werden.  
			 
 
			 De hoogleeraar Jonckbloet, van wien we, helaas! geene
				uitgaven van mnl. teksten meer verwachten mogen, giste, dat orsinnich in
				de plaats van onsinnich staat; te recht wat de beteekenis, ten onrechte
				wat de letters van het woord betreft, want, dat orsinnich, of
				oirsinnich, als hs. H heeft, goed geschreven en gelezen is, blijkt uit
				ohd. ursinnic (Graff VI 231) en mnd, oersinnich
				(Diefenbach Glossarium latino-germanicum 247a) freneticus.
				Oer, oïr, or zijn namelijk niets dan de goth. partikel us,
				ohd. ur ezv., uit beteekenende, die op nederlandsch taalgebied
				ook gevonden wordt in: oorbaar, oordeel, oorsprong, oorlof, oorlog,
				oorzaak en eenige andere zamenstellingen, weshalve ons woord letterlijk
				hetzelfde beduidt als Kiliaens uutsinnigh 
				 1) insanus d. i.
				onwijs, waarvan het dus alleen in vorm verschilt. Hs. D der Doctrinale leest
				versinnich, naast welks vertaling door ‘gek, dwaas’ de
				uitgever een vraagteeken plaatste, dat vervallen moet, immers: ver
				treedt in dezen nieuweren vorm des woords even zeer in de plaats van oor
				als in nnl. verkwisten, verrijzen, verdriet, verzoeken, verharen,
				verschijnen naast goth. usquiss, urrists, ohd. urdreoz,
				ursuoh, as. urhaer, mhd. urschîn. De lezingen van C.
				onsedich en S. oneersamelijc acht ik geheel verwerpelijk; die van
				R ontzinnet wordt verdedigd door ontsint (Leken Spieghel II 22,
				59). 
			 In 't voorbijgaan zij nog opgemerkt, dat hoorn in nnl.
				hoornwoedig, hoorndol, dol van rundvee niets met hoorn cornu te
				maken heeft, gelijk Weiland III 317 denkt, maar uit
{==210==} {>>pagina-aanduiding<<}
goth.
				hvairnei, nnl. herne (Kiliaen) hersenpan verdraaid is;
				dit blijkt uit mhd. hirnwutung dolheid, hierenwuetig, dol
				(Diefenbach Glossarium 247a), Kiliaens
				hersenwoede, hersenwoedig, welke men ook bij Weiland vindt en
				prov.-eng. brainwood dol (Wright 249). 
		   
		 
		 
		   
		   
		   
			 Over etymologische definities.
 
			 Het is een vrij algemeen heerschend gevoelen, dat de beteekenis
				van een woord door zijne etymologie bepaald wordt. Hoe natuurlijk die meening
				schijnbaar ook zijn moge, bij een weinig nadenken blijkt zij onwaar te zijn, en
				de ondervinding leert, dat zij zelfs eene zeer schadelijke dwaling is. Daar wij
				onlangs in de gelegenheid zijn geweest om te zien, welke verkeerde
				gevolgtrekkingen uit die onderstelling kunnen afgeleid worden, kwam het mij
				voor, dat het niet ontijdig zou zijn, indien de Taalgids een afzonderlijk
				artikel aan de bestrijding van dat gevoelen wijdde. Ik heb op mij genomen dat
				artikel te leveren en hoop den lezer de overtuiging te geven, dat eene
				definitie der beteekenis van een woord, uitsluitend uit zijne etymologie
				opgemaakt, in de gunstigste gevallen scheef, onvolledig en gebrekkig, maar niet
				zelden geheel verkeerd is. Is dit eenmaal bewezen, dan volgt noodwendig, dat
				men bij het bepalen van het begrip, hetwelk door een woord wordt
				vertegenwoordigd, altijd noodzakelijk het Gebruik moet raadplegen, den
				Usus,‘Quem penes arbitrium est et ius et norma
				loquendi 
				 1).’ 
			 Nemen wij het eerste woord het beste, welks afleiding met
				zekerheid bekend is, steur b.v. Dit woord luidt in het Oud-
			   
{==211==} {>>pagina-aanduiding<<}

			   hoogd. sturo, in het Angels, styria; beide vormen bewijzen eene
				afleiding van een adjectief; steur komt dus van een adjectief
				stur, waarin de u (oe) door den invloed der sluitklinkers in het
				Angels. in y en bij ons eerst in o en vervolgens in eu is
				overgegaan. In de Noordsche talen heeft stör de beteekenis van
				groot; dit is dus een epitheton dat volkomen op een steur past, niemand
				zal dit ontkennen. Maar wat volgt nu uit deze afleiding voor het begrip van
				steur? Dat het iets is, dat groot is, volstrekt niets meer. Maar
				heet dan al wat groot is, juist een steur? Zijn een olifant en een
				walvisch ook geene groote dieren? Zijn eene kerk en een berg niet nog veel
				grooter? Het woord steur is dus wel uitnemend geschikt om daaraan al de
				verschillende kenmerken en bijzonderheden van eenen steur vast te knoopen, het
				is eene hoogst gepaste benaming voor dien grooten visch, maar meer ook niet:
				aan eene deductie van de gansche voorstelling van den steur uit zijnen naam
				valt niet te denken; ééne hoedanigheid en daarmede houdt het op.
				Het is derhalve het Gebruik, dat uitgemaakt heeft, dat juist die vischsoort
				steur zou heeten. 
			 Maar steur is een stamwoord, zal men zeggen, nemen wij
				liever een zamengesteld, dan is het laatste lid de uitdrukking van het geslacht
				en het eerste bevat dan het onderscheidende kenmerk; kerkdeur, b.v. Ge
				vindt dan in deur het geslacht, in kerk de soortbepaling; eene
				kerkdeur is eene deur, die met eene kerk in verband staat,
				in onderscheiding van eene schuurdeur, huisdeur, kagcheldeur enz. Maar
				zijn dan alle deuren, in, aan of bij eene kerk, kerkdeuren? Verstaat men
				daardoor niet uitsluitend de buitendeuren, die den geloovigen van buiten den
				toegang in de kerk verleenen, terwijl het Gebruik de deuren der consistorie- of
				gerfkamer, van het orgel, den torentrap, het turfhok enz., die toch ook met de
				kerk in naauw verband staan, nooit kerkdeuren noemt? -
				Schoolbanken en schooltafels zijn zeker zeer onderscheiden
				dingen, die als bank en tafel verschillen? Mis, beide woorden
				beteekenen in den regel hetzelfde; eene schoolbank èn eene
				schooltafel is eene tafel met eene daaraan bevestigde bank. -
{==212==} {>>pagina-aanduiding<<}
Het woord kruis in kruizemunt, kruisbessen is slechts
				eene andere uitspraak van kroes, hd. kraus, gekruld; dus
				kruisbessen gekroesde, gekrulde bessen? Niet precies zoo, de bessen
				krullen niet, maar zijn rond; doch zij groeijen aan heesters, wier bladeren
				gekroesd zijn. - Aardbeijen en braambeijen zijn ongetwijfeld
				beijen, bessen, waarvan de eerstgenoemde, even als aardappelen in
				den grond groeijen, terwijl de laatste zeker bramen of stekels hebben?
				Alweder mis geraden: het zijn geene bessen, geene beijen, fr.
				baies, lat. baccae, even weinig als de aardappelen appelen
				zijn; de aardbeijen groeijen niet in, maar boven den grond, en de braambeijen
				hebben geene bramen, alleen de struik, waaraan ze groeijen heeft er. - Een
				gulden kan niet anders zijn dan eene gulden, d. i. gouden, munt; een
				preekstoel is stellig een stoel, waarop men zit als men preekt; en de
				oorijzers der Friesche schoonen, zijn noodwendig van ijzer gemaakt?
				Neen! nog eenmaal neen! evenmin als potlood lood is; want dit mineraal
				is hoofdzakelijk koolstof, doch bevat geen atoom lood. 
			 Indien de afleiding de beteekenis der woorden bepaalde, dan zou
				een zelfde woord, in de verschillende talen noodwendig dezelfde beteekenis
				moeten hebben. Met andere woorden: de stamwoorden, die uit denzelfden wortel
				zijn gesproten, de afgeleide, die van denzelfden wortel door aanhechting van
				dezelfde affixen gevormd zijn, de zamengestelde, die uit dezelfde bestanddeelen
				bestaan, zouden hetzelfde denkbeeld moeten vertegenwoordigen. Wat daarvan is,
				weet ieder, die een weinig Hoogduitsch en Engelsch verstaat. Ik behoef slechts
				te herinneren aan bron, hd. Brunnen (put); knap, hd.
				knap (bekrompen, krap); ledig, hd. ledig (ongehuwd);
				ligchaam hd. Leichnam (lijk); maagd, hd. Magd,
				(dienstmeid); oven, hd. Ofen (kagchel); steeg, hd.
				Steig (bergpad); spits, hd. Spitze (kant); tafel,
				hd. Tafel (plank, bord); vrek, hd. frech (onbeschaamd);
				taal, hd. Zahl (getal); waag, hd. Wage (balans);
				winkel, hd. Winkel (hoek); knecht, eng. knight
				(ridder); dier, eng. deer (hert). 
			 De afleiding van een woord is een bestaand feit, waaraan
{==213==} {>>pagina-aanduiding<<}
natuurlijk niets meer te veranderen of te wijzigen valt, daarom zou
				ook zijne beteekenis, indien zij geheel van den vorm des woords afhing, vast en
				onveranderbaar moeten zijn; maar de ervaring leert, dat die beteekenissen in
				den loop der tijden aanmerkelijk kunnen veranderen, ja zich nagenoeg omkeeren.
				Eenige weinige voorbeelden zullen dit voldoende bewijzen. 
			 Doopen is, gelijk de Goth. causatiefvorm daupjan
				bewijst, eigenlijk en oorspronkelijk laten duiken, in de diepte laten gaan,
				indompelen, eene beteekenis, die nog niet geheel verouderd is. Daarom zegt 
				Johannes in het Leven van 
				Jezus, eene vertaling der vulgata, uitgegeven
				door wijlen Prof. 
				G. Meijer, Cap. XXII:
				‘ic doepe in den watre,…. mar hi es deghene, die u
				doepen sal in den heilighen gheeste ende in den vire.’
				Waarin bestaat het doopen thans, is het nog laten duiken? - In hetzelfde
				hoofdstuk leest men: ‘Doe quamen oc die ambachtslieden ende
				daden hen doepen.’ Wie waren die ambachtslieden? De vulgata
				heeft hier, Luc. III, 14: milites, onze
				Staten-overzetting: krijghslieden. Verstaat men thans nog door
				ambachtsman eenen soldaat of krijgsman? - In hoofdstuk
				CLXXIII wordt de gelijkenis van den barmhartigen Samaritaan
				verhaald. Zij begint aldus: ‘Ens tijds ghinc een mensche uan Jhrlm te
				Jericho wert. Ende onder weghen so quamen schaekeren [latrones,
				moordenaers, Luc. X. 30] ane hem, diene beroefden ende diene
				wondden.’ Is het thans nog de gewoonte van schakers anderen te
				wonden en te vermoorden? - In de middeleeuwen zag men niet zelden koningen en
				vorsten, koninginnen en de onschuldigste jonkvrouwen het schavot
				bestijgen om de ridderspelen te aanschouwen; in den tegenwoordigen tijd ziet
				men in den regel alleen moordenaars en brandstichters op zulk eene
				verhevenheid. - Oudtijds was eene toonbank eene bank, waarop de waren
				voor de kooplustigen ten toon gesteld werden; thans is het eene tafel, waarop
				de waren afgewogen of afgemeten en het geld geteld wordt. - Voorheen waren een
				provoost (Lat. praepositus, fr. prévôt) en een
				Lombard (een Lombardijer) mannen; thans is de eerste in eene gevangenis
				en de tweede in eene bank van leening veran-
			   
{==214==} {>>pagina-aanduiding<<}

			   derd. - Spreuken
				XIV: 15, leest men: ‘De slechte gelooft alle
				woort;’ dit is thans niet meer het geval, veeleer zal de
				rechtschapene, die alle menschen naar zich zelven afmeet, geneigd zijn om aan
				listig bedachte leugens geloof te slaan. Maar reeds voorbeelden genoeg om den
				lezer te overtuigen, dat de beteekenis der woorden met der tijd wel degelijk
				sterk, onherkenbaar veranderen kan, een bewijs, dat zij niet door de
				onveranderlijke etymologie wordt vastgesteld. En waarlijk al die bewijzen waren
				niet eens noodig geweest om aan te toonen, dat de beteekenis der woorden niet
				onveranderlijk is. Ik had slechts op de figuurlijke taal te wijzen gehad. Aan
				figuurlijke overdragt toch ware dan niet te denken; en hoe ontelbaar veel
				woorden zou onze, zou iedere taal, dan niet moeten missen? Wij bezaten dan geen
				enkel woord, dat eene hoedanigheid of werking van geest of gemoed uitdrukte,
				want zulke woorden zijn louter overdragten van zinnelijk op onzinnelijk gebied.
				Over zoodanige onderwerpen zouden wij niet alleen niet kunnen spreken, wij
				zouden er niet over kunnen denken; van de hoogste en edelste belangen der
				menschheid zouden wij niet eens besef hebben, en de mensch zou zich weinig
				boven de dieren kunnen verheffen. 
			 Wij zien derhalve, dat men bij het opmaken der definitie van de
				beteekenis van een woord, niet bij zijne afleiding mag blijven stilstaan; dat
				men altijd vragen moet: wat heeft het Gebruik dienaangaande bepaald? welken zin
				hechten wij in het dagelijksch leven en hechten thans de goede schrijvers aan
				dat woord? kortom, dat men, bloot speculatief te werk gaande, in de
				belagchelijkste afdwalingen moet vervallen. 
			 Daaruit volgt echter niet, dat volstrekt alle definities, op de
				etymologie gebouwd, verkeerd en verwerpelijk zouden zijn. Integendeel de
				Grammatica weet er een aantal op te noemen, die noodwendig op etymologische
				grondslagen moeten rusten, omdat zij juist de afleiding en vorming der woorden
				betreffen. Van dien aard zijn b.v. de bepalingen van stamwoorden,
				afgeleide en zamengestelde woorden, die uit haren aard zuiver
				etymologisch moeten wezen. Vervolgens een aantal
{==215==} {>>pagina-aanduiding<<}
andere, waarbij de
				uiterlijke vorm evenzeer als de beteekenis der woorden in aanmerking komt; b.
				v. de definities van deminutiva, frequentativa, causativa, inchoativa
				enz. De verklaring van de beteekenis dezer soorten van woorden
				is niet toereikend om hunne natuur te bepalen, daar een bepaalde vorm en eene
				bepaalde beteekenis moeten gepaard gaan. Zoo is b.v. hut, ofschoon het
				de beteekenis heeft van kleine, armoedige woning, daarom nog niet
				een deminutivum, dewijl het niet van een ander substantief gevormd is door
				aanhechting van een der suffixen -je, -ken of -lijn. Even weinig
				zal ombrengen, hoewel de oorzaak van omkomen, het causatief van
				dit laatste woord mogen heeten, omdat het er niet van afstamt, gelijk
				vellen van vallen en drenken van drinken.
				Gaan en loopen beteekenen wel herhaald stappen, maar zijn
				geene frequentativa, dewijl ze niet op -elen of -eren uitgaan,
				gelijk trappelen en stotteren. Genoemde definitiën moeten
				dus noodwendig gedeeltelijk etymologisch zijn, vermits een bepaalde
				etymologische vorm tot het wezen der gedefinieerde zaak behoort. Er bestaan dus
				zeer goede etymologische definities; doch men zou dwaas handelen, indien men
				pogingen aanwendde om van de zoogenoemde rededeelen dergelijke
				bepalingen te geven, daar immers ieder rededeel in zijn kring geheel
				verschillend gevormde woorden bevat. Hoe zou men b.v. bij mogelijkheid het
				begrip van substantivum uit den vorm dezer woorden kunnen opmaken? Sommige toch
				zijn stamwoorden, andere afgeleid, andere zamengesteld. En hoeveel
				verschillende soorten van afgeleide en zamengestelde substantiva zijn er niet?
				Neemt men de bijwoorden in oogenschouw, dan vindt men er niet alleen
				oorspronkelijke, maar ook afgeleide, die gevormd zijn van substantieven,
				adjectieven, verba, numeralia en praeposities, onder allerlei vormen, als die
				van genitieven, datieven, en accusatieven, zoowel meer- als enkelvoudig. Bij de
				verba zou het evenmin mogelijk wezen: immers men heeft er die stamwoorden,
				andere, die afgeleid zijn van andere verba of van substantiva, adjectiva,
				adverbia en praeposities. En hoe verschillend zijn sommige niet zamengesteld!
				Zelfs van het
{==216==} {>>pagina-aanduiding<<}
lidwoord, dat in omvang het kleinste rededeel is, in
				geene etymologische definitie denkbaar: de is een verzwakte vorm van het
				demonstrativum die, een van het telwoord één; het
				is alweder anders ontstaan. Ik geloof dan ook niet, dat er ooit iemand geweest
				is, die ernstige pogingen gedaan heeft om op die wijze tot het begrip van een
				rededeel te geraken. Ik moet daarom rondborstig bekennen, dat ik nooit aan de
				mogelijkheid daarvan zou gedacht hebben, of liever dat de gedachte aan de
				mogelijkheid, dat iemand zoo iets zou willen beproeven, niet bij mij opgerezen
				zou zijn zonder de hulp van mijn vriend Dr. 
				De Jager. Deze meent, dat 
				Bilderdijk inderdaad eene etymologische
				bepaling van het werkwoord heeft willen geven. Dit toch moet men besluiten uit
				zijne woorden op blz. 191 en 192 van het vorige nommer van dit tijdschrift:
				‘Het onderscheid tusschen de Bilderdijksche definitie en die van Dr. 
				T. W. komt zoo ik wel zie, daaruit voort, dat
				de eerste steunt op etymologischen, de tweede op philosophischen grond.’
				Tot geruststelling van mijnen vriend en van alle lezers van de Taalgids kan ik
				de verzekering geven, dat B. zich aan die hopelooze poging niet heeft gewaagd;
				dat hij zijne definitie niet uit de etymologie, maar uit zijne
				philosophie geput heeft; en dat hij zich door zijne philosophische definitie
				heeft laten verleiden om in den vorm der werkwoorden iets te zoeken en te
				vinden, dat er niet in ligt. De zaak is precies anders om, dan mijn vriend
				vermoedt; eene onbevooroordeelde lezing van hetgeen B. aangaande de natuur der
				werkwoorden zegt zal ons, vertrouw ik, volkomen overtuigen. Uitvoerig heeft hij
				over dat onderwerp gehandeld in zijne Verhandeling over de geslachten der
				naamwoorden. Niet altijd zijn zijne uitdrukkingen juist en duidelijk; maar,
				indien men slechts ernstig wil, kan men den loop zijner gedachten zeer goed
				volgen en met volkomen zekerheid besluiten, wat hij heeft willen zeggen.
				Daartoe echter is een vlugtig inzien in zijn thans reeds bijna vergeten werk -
				gelijk ik reeds vroeger gezegd heb - niet toereikend. Men moet niet aan zijne
				woorden blijven han-
			   
{==217==} {>>pagina-aanduiding<<}

			   gen, maar in zijne gedachten indringen, naar
				zijne bedoeling vragen; anders komt men tot de ongerijmdste
				gevolgtrekkingen. 
			 Bilderdijk gaat daar, in die verhandeling -
				horribile dictu 
				 1) -
				philosophisch, hoewel daarom nog niet juist logisch te werk. Het was hem te
				doen om den aard der geslachten te verklaren; en daar de geslachten
				eigenschappen der substantieven zijn, moest hij eerst over de natuur dezer
				woorden en over de wijze van hun ontstaan in het algemeen handelen. Te dien
				einde was hij genoodzaakt ook de adjectiva en verba ter sprake te brengen en
				van het verschil tusschen deze woorden en de substantiva melding te maken. Gaan
				wij zijne gedachten na. Volgens § 3 en 4 ‘bestaat alle Taal in een
				te kennen geven 
				 2),’ en
				‘koomt alles, (5) wat wij
{==218==} {>>pagina-aanduiding<<}
te kennen geven neêr op twee
				geheel onderscheiden soorten van dingen.’ ‘'t Zijn onze
				onmiddelijke aandoeningen,’ ‘of het zijn de Voorwerpen, die buiten
				ons zijn.’ (6) ‘De eerste soort drukt de Natuur door dierlijke
				kreten uit.’ (7) ‘Deze voeren in de beschaafde Talen - den naam van
				tusschenwerpsels.’ (8) ‘Geheel anders is het met de voorwerpen
				buits ons,’ ‘het is aan het verstand overgelaten eene beteekening
				door klanken te vinden, met welke wij een gelijk denkbeeld verwekken als dat
				wij willen uitdrukken.’ ‘En ziedaar een geheel nieuw vak van
				klanken, welke men met dan naam van verstandelijke benoemen
				mag.’ (9) ‘Wy bemerken dra, dat wy het zelfstandige der voorwerpen
				niet kennen noch opmerken, maar alleen zekere hoedanigheden.’
				‘Vandaar dat wy hoedanigheden hebben uit te drukken en dat
				hoedanigheden den grond der verstandelijke taal uitmaken.’ (10)
				‘Die hoedanigheden kunnen op tweederlei wijze begrepen worden:
				op zich-zelve (in abstracto), en, als bestaande in het Voorwerp waar wy
				ze in waarnemen. In 't eerste geval maken wy ze in ons verstand tot
				zelfstandigheden. In 't laatste geval blijven het hoedanigheden, die eene
				zelfstandigheid noodig hebben, waar zy als in rusten. En in dit geval heeft
				wederom tweederlei wijs van beschouwing plaats: of wy stellen ze in de zaak als
				daar aan verknocht; of wy stellen ze niet zoo zeer in de zaak, als wel in het
				bestaan der zake: dat is met andere woorden, of wy merken ze aan als
				eene wijziging van de zaak, of als eene wijziging van haar bestaan. Bij
				voorbeeld, als ik zeg, een
{==219==} {>>pagina-aanduiding<<}
zwart paard, of
				het paard is zwart, zoo is zwart in mijn denkbeeld een
				hoedanigheid van het paard; maar zeg ik het paard loopt, zoo
				denk ik het loopen niet als een hoedanigheid van het paard, maar als
				eene (voorbijgaande) wijziging van zijn bestaan. Deze onderscheiding schijnt
				fijn: echter is zij wezendlijk, en zij houdt het ware onderscheidend kenmerk in
				tusschen 't adjectivum en 't verbum. Dan, wanneer wy een
				hoedanigheid als affectie van een zelfstandig ding beschouwen, zoo is het woord
				dat wy gebruiken, een adjectief, en dan, wanneer wy ze aanmerken als een
				wijziging van 't bestaan des voorwerps, zoo is het een verbum. Van daar
				dan ook, dat alle verbum het verbum substantivum (dat is 't werkwoord,
				het bestaan uitdrukkende) insluit en in sommige Talen kennelijk
				inhoudt (f); terwijl het in andere Talen niet uitgedrukt, maar er toch
				op verschillende wijzen in verwikkeld is.’ De laatste woorden, door Dr. 
				De Jager aangehaald, hebben inderdaad al den
				schijn van eene etymologische verklaring; doch het is dan ook niets meer dan
				schijn, tenzij men 
				Bilderdijk volstrekt ongerijmdheden wil laten
				zeggee. Immers, indien men zijne woorden letterlijk opvat en aan een eigenlijke
				etymologische ontleding der werkwoorden denkt, dan spreekt hij hier den ergst
				mogelijken onzin; maar indien men de fouten, die zijne redeneering ontsieren,
				in de onjuistheid zijner uitdrukkingen zoekt, is hetgeen hij zegt wel niet
				waar, maar de ongerijmdheid is weggenomen en de gedachte op zich zelve gezond.
				Bare onzin toch is het te zeggen: het werkwoord zijn (d. i. dan de
				woordklank z-ij-n) is ‘in alle verbum ingesloten’ (dat zou
				zijn: wordt in alle verbum gehoord) en in sommige talen wordt het kennelijk
				gehoord: ‘terwijl het in andere talen niet is uitgedrukt (d.i. niet
				gehoord wordt), maar er toch op verschillende wijzen in verwikkeld is (d. i. er
				op verschillende wijzen wel in gehoord wordt).’ Is het mogelijk, dat B.
				zoo iets zou hebben willen zeggen? A zit altijd in b, en somtijds
				zit a kennelijk in b, terwijl a in andere gevallen niet in
				b zit, maar toch op verschillende wijzen wel in b zit. Zoo
				spreekt wel geen
{==220==} {>>pagina-aanduiding<<}
krankzinnige in een dolhuis! Neemt men echter aan,
				dat 
				Bilderdijk het woord zijn
				en het begrip zijn of bestaan verwart, en het eerste
				ook voor het laatste bezigt, dan heeft hij het volgende willen zeggen:
				‘Het begrip zijn of bestaan ligt in het
				begrip van elk werkwoord; in sommige talen zit ook het
				woord zijn inderdaad in het werkwoord, d. i.
				die werkwoorden zijn zamengesteld met zijn; in andere talen is het wel
				niet uitgedrukt, maar het begrip zijn is toch in de beteekenis der
				werkwoorden verwikkeld.’ Dit is wel niet waar, maar het is eene
				verklaarbare en zeer verschoonlijke dwaling, en bevat volstrekt geene
				ongerijmdheid. Dat hij dit inderdaad bedoeld heeft, is niet twijfelachtig.
				Alles wat wij met onze zinnen kunnen waarnemen, is, volgens hem, hoedanigheid 
				 1). Beschouwt men deze als in de voorwerpen zelve liggende, dan bezigt
				men een adjectief; maar beschouwt men ze als liggende in het bestaan der
				voorwerpen, dan bezigt men een verbum. Het eigenaardige en
				onderscheidende van de werkwoorden is dus, volgens hem, dat de hoedanigheid in
				het bestaan ligt; het begrip van bestaan is bij hem eene bepaling van
				de hoedanigheid, die zonder deze bepaling, in het voorwerp zelf zou zitten
				en dus door een adjectief zou moeten uitgedrukt worden. Daarom zegt hij verder:
				Het (werkwoord) bestaat uit twee deelen, een subject en
				praedi-
			   
{==221==} {>>pagina-aanduiding<<}

			   caat,’ d. i. hier niet een onderwerp en
				een gezegde, maar: een drager eener hoedanigheid en eene
				hoedanigheid. ‘Het subject is het bestaan en wordt in de
				sylbe en gevonden, het praedicaat, een waar adjectief.’ Dit kan
				wel niet anders beteekenen dan: het begrip van bestaan wordt door de
				lettergreep en vertegenwoordigd, niet: de lettergreep, de klank,
				en is é én en hetzelfde als het werkwoord, als de klank,
				zijn; want dit zou gelijkstaan met het beweren: eene knol is eene
				citroen. 
			 Deze opvatting wordt volkomen bevestigd in § 17. Men leest
				daar: ‘Het verbum drukt eene wijziging uit in 't bestaan van een
				Voorwerp. Maar ik moet of wil die wijziging in 't bestaan, afgetrokken van 't
				bestaan zelf, beschouwen. Nu verliest het verbum zijnen uitgang, die het
				bestaan uitdrukt, en zijn wortel blijft. Loopen drukt de wijziging in
				het bestaan uit, als daar inliggende. De loop drukt ze in abstracto
				uit. Maar eene abstractie wordt als eene zelfstandigheid aangemerkt. Van daar
				is 't natuurlijk, dat deze wortels voor substantieven gelden 
				 1)).’ Men
				ziet de gansche redeneering van B. is wijsgeerig; etymologie komt er zoo te
				zeggen niet in voor. Het begrip van bestaan, hetwelk hij zeker wel niet als
				existentie, maar als wijze van zijn, van zich voor te doen, zich te
				vertoonen, opvat, moet het woord tot een verbum maken, zonder dat is
				het een adjectivum, en, van het werkwoord geabstraheerd, wordt dit
				substantivum. Men zegge daarom niet, dat B. beweerd heeft, dat het
				werkwoord behalve de wijziging in of van het bestaan ook nog bovendien het
				bestaan zelf te kennen geeft; dit komt er blijkbaar slechts als bepaling
				in voor, ook al ware het woord zijn inderdaad in het
				werkwoord begrepen. In de woorden aardbei en karne-
			   
{==222==} {>>pagina-aanduiding<<}

			   melk zitten de woorden aarde en karn, en in de
				begrippen, die zij uitdrukken, zitten de begrippen aarde en
				karn, maar daaruit volgt nog niet, dat iemand die zegt: Ik hou veel
				van aardbeijen, en: Ik heb gisteren avond koude karnemelk gedronken,
				juist altijd wil te kennen geven, dat hij gaarne aarde eet en den vorigen avond
				eene geheele boterkarn koud ingeslikt heeft. Een zamengesteld woord
				vertegenwoordigt slechts één eenig begrip; en hoewel dit begrip
				zelf zamengesteld is, is het toch maar ééne eenheid. Een
				zamengesteld woord wijst of duidt derhalve op slechts één
				voorwerp, op ééne hoedanigheid, op ééne werking.
				Een nijlpaard is maar een dier, dat zich in den Nijl pleegt op te
				houden, niet de Nijl met een paard daarin, noch een
				paard met den Nijl daarin. Iemand, die zegt, dat hij te
				Amsterdam een nijlpaard gezien heeft, beweert niet, dat hij in den
				zoölogischen tuin aldaar aan den oever der beroemde Afrikaansche rivier
				heeft gestaan. Rozerood beteekent niets anders dan eene kleur, de kleur
				die roode rozen plegen te vertoonen, niets meer; en het is volstrekt niet
				noodig, dat op een hoed met rozerood lint ook rozen zitten. Gesteld dus, dat de
				werkwoorden inderdaad zamengestelde woorden waren, en dat zijn een der
				bestanddeelen uitmaakte, zij zouden toch altijd maar één begrip
				uitdrukken: òf een gewijzigd zijn, òf eene wijziging van het
				zijn; niet twee begrippen te gelijk niet het zijn met eene wijziging
				van het zijn. Dat B. werkelijk niet heeft willen zeggen, dat elk werkwoord
				het bestaan der voorwerpen uitdrukt, blijkt genoeg uit zijne eigene, reeds
				boven uitgeschrevene bepaling, op blz. 40 zijner Verhandeling te vinden:
				‘Het verbum drukt eene wijziging uit in 't bestaan van een Voorwerp 
				 1).’ Dat hij er het eigen-
			   
{==223==} {>>pagina-aanduiding<<}

			   lijke bestaan, de existentie, niet onder rekende, ziet men
				duidelijk op blz. 76 zijner Spraakleer, waar hij het bestaan
				afzonderlijk vermeldt: 
			 ‘b. Woorden ter uitdrukking van werking, waaronder
				ook het bestaan behoort, als waarvan alle werking slechts eene wijziging is; en
				deze heet men werkwoorden.’ 
			 Eene verklaring, die hij op blz. 135 herhaalt in de volgende
				bewoordingen: ‘Werkwoorden zijn die eene werking of doening
				uitdrukken. Wij zeggen hier werking of doening, omdat…..
				doen algemeener is. Wij begrijpen het bestaan zelf daar onder.’ 
			 Uit hetgeen wij gezien hebben is duidelijk genoeg gebleken, dat B.
				langs philosophischen weg tot zijn begrip van werkwoord gekomen is. Het was
				zijns inziens de uitdrukking eener wijziging in het bestaan der dingen, en zou
				dus misschien ook wel het verbum zijn in zich bevatten, d. i. met
				zijn zamengesteld zijn. In onze taal vond hij daarvan geen enkel spoor;
				maar daar de wijziging zelve kennelijk door de wortellettergreep werd
				uitgedrukt, moest het bestaan dus wel door de eindlettergreep vertegenwoordigd
				worden. ‘Van daar dan ook, dat ons werkwoord altijd tweeledig, en dus
				nooit minder dan tweesilbig is (loopen, bij voorbeeld).’ 
				Bilderdijk
			   
{==224==} {>>pagina-aanduiding<<}

			   dacht hier alleen aan
				den infinitivus, dien vorm, die ongelukkig het allerminste van de
				werkwoordelijke natuur bezit; de imperatieven: zie, doe, loop, geef enz.
				schijnen hem niet voor den geest te zijn gekomen, evenmin als de praeterita:
				zag, deed, liep, gaf enz. Hij zegt ook niet: ik ben door de aanschouwing
				van den etymologischen vorm der werkwoorden tot het begrip van hunne beteekenis
				gekomen; maar hij geeft eerst het begrip op, en zegt dan: ‘Van daar, dat
				alle verbum het verbum substantivum insluit enz.’ dat wil zeggen:
				uit de opgegeven beteekenis volgt, dat de werkwoorden den volgenden vorm
				moeten hebben. En vindt hij nu den vorm, dien hij zoekt? Neen,
				kennelijk niet, ofschoon hij dat tracht te verbloemen. In de noot f zegt
				hij: ‘Zeer zichtbaar vertoont zich het verbum substantivum in 't
				Latijn en Grieksch;’ - van het Nederlandsch spreekt hij in het geheel
				niet. - ‘Deze talen hebben twee verba substantiva; 1o;. dat
				van eenvoudige of rustende existentie; 2o. dat van
				bewegende existentie. ‘Het eerste in 't Latijn is
				sum’ [ik ben] ‘het andere eo’ [ik ga],
				‘beide zijn in 't Grieksch ἔω,’ [bestaat mijns
				wetens alleen als subjunctivus van εἰμί, ik ben].
				‘thands εἰμί [ik ben] en
				εἶμι [ik ga]. Het ‘laatste dier
				Werkwoorden’, dus eo, ik ga, en εἶμι,
				ik ga, ‘maakt den uitgang, in 't Latijn de gantsche conjugatie, uit,
				zijnde in beide die talen, alle verba daarmede gekoppeld. In 't Latijn loopt
				dit bijzonder in 't oog. - Amo, amas, amat enz. is te samengetrokken
				van ama-eo, ama-is, ama-it, etc. Doceo, doces, docet etc., van
				doce-eo, -is, -it; lego, legis, legit, van lege-eo, -is,
				-it; audio, audis, audit, van audi-eo, -is, -it. Dus is
				amabam, ama-ibam, docebam, doce-ibam etc.
				Amavi, audivi, ama-ivi, audi-ivi; docui,
				doce-ivi; legi, lege-ii; en zoo wijders door alle
				Tempora en Modi heen.’ ‘Niet anders is 't in het
				Grieksch met τύπτω, τύπτεις, τύπτει, van τυπτ᾿ ἐω, ἐις, ἐι en de overige
				enz.’ Dat dit alles niet zoo is, weet thans ieder deskundige; maar zelfs,
				indien de verba werkelijk zoo zamengesteld waren, zou 
				Bilderdijk toch nog op eene andere wijze aan
				het begrip van eene compositie met zijn moeten
			   
{==225==} {>>pagina-aanduiding<<}

			   zijn gekomen, dewijl eo, is, it, ivi en ii, beteekent: ik ga, gij gaat, hij
				gaat, en; ik ging, en niet: ik ben, gij zijt enz. B. zelf gevoelde, dat dit
				niet volkomen goed uitkwam en nam zijne toevlugt tot eene goocheltoer, waardoor
				hij eo, is, it (ik ga enz.) knaphandig in een ‘verbum
				substantivum’ veranderde, door namelijk te verklaren, dat dit
				ire (gaan) ‘de bewegende existentie uitdrukt,
				gelijk sum (ik ben) de rustende.’ 
			 Latere onderzoekingen hebben geleerd, dat die gansche beschouwing
				van B. valsch is. De Latijnsche en Grieksche werkwoorden zijn niet zamengesteld
				met ire (gaan), maar in sommige tijden inderdaad met eenen der twee
				woordstammen bhu of fui, en as of es, waardoor
				zijn uitgedrukt wordt; namelijk alle tijden in het Latijn op
				-bam, -bas enz., -bo, -bis enz.,-vi,
				-visti enz., -ui, -uisti enz., en -si,
				-sisti, en in het Grieksch op -σα, -σας enz. en -σω, -σεις enz. Daar dit echter alleen verledene of
				toekomende tijden zijn, maar in de praesentia, de geredupliceerde praeterita,
				de imperatieven, den infinitivus en de participia nergens een zweem van een
				verbum zijn te ontdekken is, zoo behoort het begrip zijn of
				bestaan niet tot het wezen des werkwoords, dewijl het dan
				noodwendig in alle vormen moest aangetroffen worden. Men heeft zich dus door
				schijn en door de verwardheid en onduidelijkheid van B's woorden laten
				misleiden om in diens definitie iets te zien, dat er niet in ligt, en om haar
				zelve als eene etymologische en daarmede onveranderlijke aan te merken, wat zij
				niet is. Men late haar dus gerustelijk varen. Ik voor mij zeg met blijdschap
				vaarwel aan elke dwaling, die ik gekoesterd heb, en wensch oprechtelijk, dat de
				door mij aangeprezene en verdedigde definitie, hoe eer hoe liever vergeten moge
				worde, zoodra het mag blijken, dat zij niet deugt. Voorts kan ik de
				geruststellende verzekering geven, dat eene definitie niet zóó
				‘afhankelijk is van de elkander steeds vervangende stelsels der
				wijsgeeren,’ dat ‘zij zich telkens zou moeten wijzigen.’
				Wanneer zij eenmaal goed, de ware en juiste is, dan heeft de philosophie er
				geen vat meer
			   
{==226==} {>>pagina-aanduiding<<}

			   op, dan kan zij er niet meer aan veranderen - en dan
				wil zij ook niet 
				 1). Men maakt die ongelukkige
				wijsbegeerte zwarter dan zij is. Zelve leert zij eigenlijk weinig nieuws. Al
				haar streven bepaalt zich tot het ééne doel: aan het langs eenen
				anderen weg verkregen menschelijk weten grootere klaarheid en duidelijkheid,
				diepte en grondigheid bij te zetten en er een wetenschappelijken vorm aan te
				geven. De grondoorzaak van haar kwaden naam bestaat wel daarin, dat men haar
				zoo weinig kent; onbekend toch maakt onbemind. Nu wil het ongeluk, dat zij eene
				fière dame is, die zich lang niet met iedereen encanailleeren wil. Men
				moet zich heel wat moeite getroosten om accès bij haar te krijgen. Wie
				haar een weinigje wil leeren kennen en waardeeren, moet denken, geweldig hard
				denken; en wie heeft daartoe altijd den lust? Denken ist ja schwer. - Daarbij
				komt nu nog, dat zij inderdaad eene eenigzins lastige tante is. Zij rekent zich
				wel eens verpligt om de beoefenaars der wetenschappen gevoelig op de vingers te
				tikken, als dezen buiten het spoor raken of al te hooge bokkesprongen maken.
				Maar zij doet dat altijd om hun eigen best wille, om te verhinderen, dat zij
				geheel en al verdwalen en misschien wel den hals breken. Hare bedoelingen zijn
				goed en prijselijk, en daarop komt het immers
{==227==} {>>pagina-aanduiding<<}
in de eerste plaats
				aan. Ook gaat hare zucht om te bedillen niet zóó ver, dat zij uit
				pure wijsneuzigheid het goede en ware zou willen bederven, slecht en onwaar
				maken. Ik heb nog nergens gelezen, dat zij ooit beproefd heeft om te leeren,
				dat tweemaal twee vijf is, of dat een driehoek zeven zijden heeft. Daarom ben
				ik er volkomen gerust op, dat zij even weinig aan eene grammatische definitie
				zal tornen, wanneer deze goed en deugdelijk is bevonden. Bij dat alles zit er
				geen kwaad stipje in haar heele hart, en is het haar bloot en onnoozel om de
				waarheid te doen. Een doortastend blijk daarvan is zeker wel de zaak in
				questie. De zoo scherpzinnige 
				Kinker, wien wel niemand den eernaam van een
				wijsgeer van den echten stempel ontzeggen zal, kwam tot hetzelfde begrip van
				het werkwoord als hetgeen, waartoe ik langs een geheel anderen weg geraakt ben.
				Ook voor hem drukt het werkwoord een doen, een werken, een handelen uit, gelijk
				ik reeds op blz. 33 van dezen Jaarg. in het voorbijgaan aangetoond heb. Hij
				gaat echter in zijne abstractie nog iets verder. Het willen is
				volgens hem, het eenige doen en handelen, van daar dat hij in de werkwoorden
				uitdrukkingen van het willen ziet. Men neme om zich te overtuigen zijne
				Inleiding eener wijsgeerige algemeene theorie der talen, uitgegeven in
				het eerste deel der Gedenkschriften in de hedendaagsche talen van de
				3de Klasse van het Kon. Nederl. Instituut. Daar leest men,
				blz. 155 en 156: ‘Vijfde hoofdstuk. Over de Werkwoorden.
				Thans zijn wij tot die woordvormen genaderd, welke in het werktuigelijke der
				taal een zeer wijd en veel omvattend veld van bespiegeling openen. - Zij
				bezielen, of het ware, het geheele mechanismus der taal. Alles wordt er
				onderwerp 
				 1), en zelfs
				de voorwerpelijke duur en uitgebreidheid [tijd en ruimte] wordt er handelend in
				afgebeeld; het afgetrokken bestaan, het louter zakelijke van den uitwendigen
				zin, is, in deze form voorgedragen, zoo wel als het willende-denken en het
				denkende-willen, een doen, een agere [doen]
			   
{==228==} {>>pagina-aanduiding<<}

			   van deze of gene
				taalvormige persoonsverbeelding.’ ‘Daar nu handelen in den grond
				niets anders is dan willen, en men alleen dan kan zeggen, dat
				er gehandeld wordt, wanneer het willen eene stoffelijke daad voorafgaat,
				moet men ook tevens aannemen, dat dit willen (het eenigste agere)
				als werktuigelijke form der zegging, in de werkwoorden voorzit; met andere
				woorden, dat ieder verbum… een heimelijk willen (vrije
				dadigheid) uitdrukt.’ In zeker opzigt bestaat er overeenkomst in den loop
				der denkbeelden van 
				Bilderdijk en 
				Kinker. B's philosophie, die zeker niet van
				de beste en scherpzinnigste soort was, had hem tot het besluit gebragt:
				‘de werkwoorden drukken eene wijziging in het bestaan der dingen uit.
				Daarom rekende hij, dat het begrip bestaan in de beteekenis van alle
				werkwoorden als bepaling opgesloten moest liggen; daarom meende hij in de
				persoonsuitgangen der Latijnsche en Grieksche werkwoorden het werkwoord
				ire (gaan), als de uitdrukking van het bewegende bestaan, weder te
				vinden. 
				Kinker ging evenzoo, maar voorzigtiger te
				werk. Voor hem waren de werkwoorden uitdrukkingen van een heimelijk willen,
				hetwelk hij als het eenige eigenlijke handelen aanmerkte. Daarom achtte hij het
				mogelijk, dat de werkwoorden met een verbum willen
				zamengesteld waren, maar ook niet meer dan mogelijk: over de werkelijkheid deed
				hij geene uitspraak. ‘Hieruit volgt echter niet,’ zegt hij blz.
				164, ‘dat de werkwoorden in de bestaande talen, uit velle
				[willen], of een woord van gelijke beteekenis, of eenig ander werkwoord, met
				agere [doen, handelen] verwant, en een adjectieve beteekenis
				zamengesteld moeten zijn. Wat hiervan zij, mogen de etymologisten
				uitmaken 
				 1), en in de bijzondere talen
				aan-
			   
{==229==} {>>pagina-aanduiding<<}

			   wijzen.’ In de noot op de genoemde bladzijde haalt hij B's
				gevoelen omtrent de zamenstelling met ire aan, en laat daarop volgen:
				‘Wanneer ik mijn gevoelen niet op den aard der zaak zelve, maar op
				ervarings-gronden of op waarschijnlijke gissingen, wilde doen rusten, zoude ik
				deze aanwijzing in mijn voordeel kunnen duiden; want ire is een
				willekeurig doen, en dus een agere; terwijl ook ire en
				agere elkander niet zelden vervangen enz.’ Uit het aangevoerde
				blijkt, dunkt mij, niet onduidelijk, dat 
				Kinker het wezen der werkwoorden in de
				uitdrukking van een doen of handelen stelde. Ik zou daarom aan de waarheid te
				kort doen, indien ik verzekerde, dat de woorden van mijn vriend 
				De Jager, op blz. 192 van het vorige stukje,
				mij in het geheel niet bevreemd hadden. Dr. 
				De Jager zegt daar: ‘Hoeveel verschilt
				niet b. v. de beschouwing van het werkwoord, nu door Dr. 
				T. W. voorgestaan, van die, welke vroeger
				door 
				Kinker in zijne verhandelingen bij het
				voormalig Instituut is geleverd.’ Ik zou meenen, dat ZE. veel nader aan
				de werkelijkheid zou zijn gekomen, als hij geschreven had: ‘Hoe groot is
				niet de overeenkomst der resultaten van Prof. 
				Kinker en van 
				Te Winkel? Zij komen eigenlijk op hetzelfde
				neêr; en, daar zij langs verschillenden weg gevonden zijn, bestaat er
				groote waarschijnlijkheid, dat beiden niet ver van de waarheid zijn gebleven 
				 1).’ Dr. 
				De Jager, aan wien onze taal- en letterkunde
				anders zoo groote verpligtingen heeft, lette hier waarschijnlijk meer op den
				klank dan op de beteekenis der woorden, en zoo heeft hij volkomen gelijk. Uit
				dat oogpunt beschouwd, bestaat er zeker insgelijks een aanmerkelijk verschil
				tusschen
{==230==} {>>pagina-aanduiding<<}
de volzinnen: Een werkwoord is een woord, waarbij men
				zich het doen of werken van personen of van dingen voorstelt, en Een
				werkwoord is een woord, waarbij men zich het werken eener zelfstandigheid
				voorstelt; dan kan men ze als twee verschillende bepalingen beschouwen en
				in eene ‘vroegere’ en ‘latere’ onderscheiden. Wien het
				echter meer om den zin en de bedoeling, dan wel om de bloote woorden te doen
				is, die zal ze voor identiek houden en er dezelfde gedachte of dezelfde
				voorstelling in vinden; hij zal de ‘latere’ even oud achten als de
				'vroegere.' Alles komt aan op het standpunt dat men kiest. 
			 Wie de Verhand. van 
				Kinker kent, zal de daarin ten toon gespreide
				scherpzinnigheid bewonderen, maar tevens erkennen, dat zijne theorie niet zeer
				geschikt schijnt om ooit populair te worden. Lezenswaardig is hetgeen hij, blz.
				156-161, aanvoert om te betoogen, dat ‘zijn de grondform der verba
				niet zijn kan.’ Deze verkeerde zienswijze heeft daarin zijnen oorsprong,
				dat men schijnbaar elken vorm van het werkwoord kan oplossen in het participium
				en een vorm van zijn; b.v. Ik schrijf in Ik ben
				schrijvende, iets, dat de Franschen nog altijd gewoon zijn te doen. Wie een
				weinig Engelsch verstaat of geen vreemdeling is in de Middelnederlandsche
				letterkunde, weet echter, dat Hij is lezende niet volkomen hetzelfde kan
				zijn als Hij leest, even weinig als He is reading identiek is met
				He reads. Hieruit volgt, dat eene uitdrukking van de wijziging in het
				zijn of den toestand van iets van de beteekenis van het werkwoord verschillen
				moet. Daarbij vergeet men bovendien nog, dat zoodoende de natuur van
				zijn zelf, dat immers zelf een werkwoord is, onverklaard blijft. Of is
				zijn misschien zijnde zijn? Dan is dit laatste zijn zelf
				weder zijnde zijn, en dus zijn = zijnde zijn = zijnde
				zijnde zijn = zijnde zijnde zijnde zijn enz. tot in het oneindige.
				En wat is dan zijnde, hetwelk, als participium, zijne beteekenis van
				zijn ontleent? Al die onoverkomelijke zwarigheden vermijdt men, als men
				stelt, dat een werkwoord in het algemeen uitdrukt, dat eene zelfstandigheid, of
				iets
{==231==} {>>pagina-aanduiding<<}
dat men zich als eene zelfstandigheid voorstelt, werkt, iets
				doet, eene inwonende kracht openbaart. Voor het taalgevoel is niet alleen eten,
				drinken, wandelen enz. een doen, maar even zeer ophouden, rusten, zitten enz.,
				en zijn in alle mogelijke beteekenissen en nuances. Wie voelt niet het
				onderscheid tusschen Een gehoorzaam kind, Een weldadig man en Het
				kind is gehoorzaam, De man is weldadig? In de eerste uitdrukkingen zijn het
				kind en de man als dood, in de laatste handelen, leven zij. Die beschouwing kan
				zelfs den toets eener strenge philosophische kritiek doorstaan. Zoo wij ons
				eigen denken uitzonderen, hetwelk wij onmiddellijk zelven gevoelen, dan bestaat
				er voor ons bewustzijn, voor onze kennis, niets, tenzij het zich aan ons denken
				als zijnde of bestaande openbaart, op ons bewustzijn invloed oefent; en is dat
				niet werken? Wij zeggen niet: dit of dat is, of is zoo en zoo, tenzij het zich
				aan ons als bestaande, of zoo en zoo zijnde, onmiddellijk of middellijk,
				geopenbaard heeft. Het oordeel: Dit is rood of groen, of is een
				mes, kan gelijkgesteld worden met: Dat ding vertoont zich aan mijn oog,
				openbaart zich aan mijn bewustzijn als rood, of groen, of als een mes. Het
				is daarom denkbaar, dat het praedicaats-adjectief of -substantief niet in den
				eersten, maar in den vierden, in den voorwerpsnaamval staat. Een deskundige,
				mijn vriend Dr. 
				P. de Jong, heeft mij verzekerd, dat zulks in
				het Arabisch inderdaad het geval is, en dat het werkwoord kana, zijn,
				werkelijk eenen accusatief regeert. 
			 Ik zou zelfs een etymologischen grond kunnen aanvoeren voor het
				beweren, dat de werkwoorden een doen beteekenen. Ik had dan slechts te wijzen
				op den verleden tijd van alle zwakke werkwoorden. Het is bekend, dat de
				lettergreep -de, welluidendheidshalve soms -te, niets anders is
				dan deed, de verleden tijd van doen. Dit gevoelen is niet uit de
				lucht gegrepen, geene bloote gissing, maar eene onloochenbare waarheid; het
				Gothisch, de oudste bekende Germaansche taal leert dat ten duidelijkste. De
				verleden tijd van hailjan, ons heelen, afgeleid van het
				adjectivum hails, heel, gezond, luidt als volgt:
{==232==} {>>pagina-aanduiding<<}
 
			  
			 haili-da,	ik
					 heel-de,
haili-dês,	du
					 heel-des,
haili-da,	hij
					 heel-de,
haili-dêdu,	wij
					 (beiden) heel-den,
haili-dêduts,	gij (beiden)
					 heel-det,
haili-dêduts,	gij
					 (beiden) heel-det, 
haili-dedum,	wij
					 heel-den,
haili-dêduth,	gij
					 heel-det,
haili-dêdun,	zij heel-den.
 
			 Het twee- en meervoud stemt volkomen overeen met het twee- en
				meervoud van een regelmatig sterk werkwoord, b.v. met dat van bidjan,
				bidden, hetwelk dus luidt: 
			  
			 bêdu,	wij (beiden)
					 baden,
bêduts,	gij (beiden)
					 baadt,
bêdum,	wij
					 baden,
beduth,	gij
					 baadt,
bedun,	zij baden.
 
			 Het enkelvoud -da, -dês, -da, echter
				verschilt van bad, ik bad, bast, du bads of baads, bad,
				hij bad: de d is in den eersten en derden persoon afgevallen, en de
				t in den tweeden, die ter vergoeding de korte a in de lange
				ê heeft veranderd. Deze geringe verminking of afslijting, die aan
				het veelvuldig gebruik dezer vormen moet toegeschreven worden, bewijst alleen,
				dat de verbastering reeds in het Gothisch begonnen is, maar verzwakt het bewijs
				niet, dat de dualis en pluralis opleveren. Tot zulk een bewijs, dat bovendien
				niet afdoende zou zijn, behoeft men zijne toevlugt niet te nemen. Men vrage
				slechts, of het werkwoord den volzin niet bezielt, er niet leven
				en beweging aan geeft. Het substantief teekent eene schets, die uit bloote
				omtrekken bestaat, en waaraan het adjectief licht en schaduw, kleur en gloed
				geeft, maar het verbum stort leven in het beeld, vertoont het in volle
				werking. 
			 Voor menig lezer van de Taalgids zal deze uitvoerige
				behandeling van het werkwoord geheel overtollig zijn; hem vraag ik
				verschooning, dat ik hetzelfde onderwerp nog eens behandeld heb, en hij zal mij
				die niet weigeren, als hij de
			   
{==233==} {>>pagina-aanduiding<<}

			   gewigtige reden vernomen heeft.
				Tijdens mijn geschil met den Heer R. is mij van verschillende zijden verzekerd,
				dat 
				Bilderdijk's beschouwing en gewaande
				etymologische verklaring nog vele aanhangers telt, ja zelfs nog in sommige
				scholen als evangelie verkondigd wordt. Daar nu de grondslagen van alle kennis
				in de scholen moeten gelegd worden, en de ondervinding mij geleerd heeft, hoe
				moeijelijk ingezogen verkeerde begrippen verbeterd of uitgeroeid worden, heb ik
				gemeend den onderwijzers, wien het om waarheid te doen is, eene ware dienst te
				bewijzen door hun de ongegrondheid van B's stelling aan te toonen en hen, naar
				ik hoop, van dat vooroordeel los te maken. 
			  
			 L.A. t. W. 
		   
		 
		 
		   
		   
		   
			 Kuk, kukken, kukkelen.
 
			 In het dagelijksch gesprek hoort men niet zelden woorden bezigen,
				die zoowel aan de taal van den beschaafden omgang als aan die van dichters en
				prozaschrijvers vreemd zijn, en daarom meestal voor verminkingen van andere
				meer gebruikelijke woorden aangezien worden. Dat die beoordeeling somtijds
				onbillijk is, bewijzen de woorden, aan het hoofd van dit opstelletje vermeld.
				Meer dan waarschijnlijk toch is het, dat deze de oude, echte, onverbasterde
				woordvormen zijn, waaruit de gebruikelijke kus en kussen zijn
				ontstaan. 
			 Ulfila namelijk vertaalt de Grieksche
				woorden φιλεῖν, kussen, en φίλημα δοῦναι, eenen kus geven, door
				kukjan, καταφιλεῖν, als
				met kussen bedekken, door kukjan en bikukjan. Omtrent de
				deugdelijkheid der lezing kan geen twijfel bestaan; het eenvoudige
				kukjan komt te dikwijls voor, dan dat men eene schrijffout zou kunnen
				onderstellen. Men treft
			   
{==234==} {>>pagina-aanduiding<<}

			   het namelijk aan Marc. XIV:
				44 en 45, waar van den verrader 
				Judas gezegd wordt: ‘Ende die hem
				verriedt hadde haer een gemeyn teeken gegeven seggende: Dien ick kussen
				sal [thammei kukjau], die is 't, grijpt hem ende leydt hem sekerlick henen.
				Ende als hy gekomen was, gingh hy ende seyde: Rabbi, Rabbi! ende kuste
				hem [jah kukida imma]. Vervolgens Luc. XV: 20, in de
				gelijkenis van den verloren Zoon: ‘Ende als hy nog verre van hem was,
				sagh hem sijn vader ende wiert met innerlicke ontferminge beweeght, ende
				toeloopende viel hem om sijnen hals ende kuste hem [jah kukida imma].
				Eindelijk tweemaal in het verhaal betreffende de boetvaardige zondares, hetwelk
				in Luc. VII opgeteekend staat. Daar leest men in vers
				38: ‘ende kuste syne voeten [jah kukida fôtuns
				ïs],’ terwijl in vers 45 ook nog bikukjan
				aangetroffen wordt: ‘Gy en hebt my geenen kus gegeven [ni
				kukidês mis] maer dese, van dat sy ingekomen is, en heeft niet
				afgelaten mijne voeten te kussen [bikukjan fôtuns
				meinans].‘’ 
			 J. Grimm zegt in zijne Vorrede voor 
				E. Schulze's Gothisches Glossar, VII:
				‘Kukjan [lat.] osculari [kussen] weicht mit dem zweiten K von allen
				übrigen deutschen sprachen, die dafür einstimmig SS
				gewähren.’ Dit is niet geheel juist. Wel is waar, de woordenboeken
				bevatten geene analoge vormen: het Oudhd. kent alleen kus, chus, cussan,
				chussan, chosson; het Ang. cos en cyssan; het Oudsaks,
				cus, cos, cyssan; het Oudn. kos en kyssa, alle met
				s of ss, doch onze volkstaal schijnt hier gelukkiger geweest te
				zijn in het bewaren van den ouden vorm. In mijne jeugd althans waren kuk
				en kukken te Arnhem in gebruik voor kus en kussen, en
				waarschijnlijk is dit nog zoo; ook verzekert men mij, dat kukkelen nog
				te Utrecht gehoord wordt. Dat kuk en kukken ouder is dan
				kus en kussen wordt reeds hoogst waarschijnlijk, doordien
				Ulfila's bijbelvertaling veel ouder is dan eenig ander Germaansch
				gedenkstuk. Het wordt nagenoeg volkomene zekerheid, wanneer men in aanmerking
				neemt, dat een keelklank als k, ch, g dikwijls, ten minste in andere
				talen, in s [de Sanskritsche sc]
			   
{==235==} {>>pagina-aanduiding<<}

			   overgaat, terwijl
				omgekeerd van den overgang van s in k - mij althans - geene
				voorbeelden bekend zijn. Men denke hier b.v. aan de Fransche woorden
				cérise, cesser, cierge, citron enz. enz. om van de Grieksche
				verba op σσω niet te spreken. Bovendien is de
				verandering van s in k op phonetische gronden onverklaarbaar,
				terwijl die van k in s door de tusschenklanken tsj en
				ts zeer natuurlijk schijnt. 
				Grimm schrijft haar aan assimilatie toe. Op
				de boven aangehaalde woorden laat hij volgen: ‘dies SS scheint aus KS
				ungefähr wie in knussjan genuflectere [knielen] entsprungen, da man
				für kniu ein älteres knigu anzunehmen hat, also knugsjan
				kuksjan.’ De laatste vormen echter zijn onbewezen, ook heeft men niet
				noodig er zijne toevlugt toe te nemen. De overgang van k in s had
				meestal plaats vóór e en i, en deze laatste treft
				men immers aan in de j van kukjan. Hieruit zou volgen, dat eerst
				kukjan in kusjan, en toen bij analogie kuk in kus
				veranderd was. 
			  
			 L.A. t. W. 
		   
		 
		
		  
{==236==} {>>pagina-aanduiding<<}
 
		  Vragen 
			  1).
 
		  
		  27.Dikwijls leest men tegenwoordig honderde jaren, duizende
			 menschen. Is de uitgang e voldoende of moet er nog eene n
			 bij?

		  28.Hoe is het woord tegenwoordig gevormd?
 
		  29.Zijn uitdrukkingen als:

		  Dit is een spreekwoord, dat ik mij niet herinner ooit gehoord te
			 hebben; eene stelling, die het vergeefsche moeite ware te bewijzen; eene hoop,
			 die uwe verzekering mij het recht gaf te koesteren, enz. goed te
			 keuren?

		  30.Moet men schrijven aardsch- of aardsgezind?
 
		  31.Men vraagt de afleiding van het woord verwaarloozen.

		  N N.

		  32.Men vraagt naar de beteekenis of de afleiding van de volgende
			 woorden, voorkomende in een HS. van de 13e eeuw:
 
		  scenemessen, eene soort van huiden of vellen;

		  cnippine of clippine, stoff. bijv. n., waarschijnlijk
			 gevormd van cnip of clip, eene diersoort;
 
		  colenschescijm; het eerste deel van dit woord is Colensche,
			 Keulsche;

		  ric, dat hier niet de bekende bet. van rug hebben kan.
 
		  J.H. v. D.

		  33.In sommige spraakkunsten wordt geleerd, dat het werkwoord
			 worden in den onv. verl. der aant. wijs werd en
		    
{==237==} {>>pagina-aanduiding<<}

		    in den onv. verl. der aanv. wijs wierd heeft. Is die bewering juist?
 
		  34.Welke is de afleiding van het woord God?

		  35.Welke beteekenis heeft het woord kam in Vondel's
			 Lucifer, IV Bedr., 3e Tooneel (uitgave v. Roelants, blz.
			 60).

		  Ruck af dien trotsen kam; schud uit dit harrenas. IV Bedr.
			 rei van engelen, blz. 66:

		   
			 Ghij ziet, o aller telgen stam,  
			 Hoe 't hoofd der geesten zijnen kam  
			 Durf kanten tegens uw behagen.  
		  
 
		  Wat beteekent (blz. 24) anders in:

		  Dat zal ick keeren, is het anders in mijn maght.
 
		  en wat (blz. 72) noch knodzen in:

		  Die op Orions past, noch knodzen, noch op reuzen.
 
		  A.

		  36.Waarom wordt steigeren met ei en stijgen
			 met eene ij gespeld?

		  X.

		  37.Nu en dan vindt men in dag- en weekbladen en tijdschriften
			 melding gemaakt van onze nijveren, dat is, onze
			 industriëlen. Dit woord wil mij maar niet bevallen. Weet niemand
			 daarvoor een beter woord in de plaats te stellen? - Wat denken de lezers van
			 de Taalgids van het woord nijverheidslieden?
 
		  J.H. v. D.
 
		  38.Van der Palm schrijft o. a. boven het twaalfde en
			 dertiende hoofdstuk van Jozua: ‘Aan de overzijde der Jordaan,
			 Sihon en Og, wier landen den twee en een halve stammen ten deel
			 vielen’ en ‘De Heer gebiedt Jozua tot de verdeeling des
			 lands, onder negen en een halve stammen over te gaan.’ - Zijn er
			 nog andere schrijvers van naam, die aldus geschreven hebben? Verdient hun
			 voorbeeld navolging?

		  J.H. v. D.
		    

		 
		
{==238==} {>>pagina-aanduiding<<}
 
		   
		   
		   
			 Antwoord op vraag 26.
 
			 Willox.
 
			 Het woord willoxen werd door 
				Van Wijn tweemaal aangetroffen in oude
				Rekeningen van 1400, en wel in gezelschap van het woord woesteren, d. i.
				oesters (zie zijne Avondst. II. 83), en men mag dus de willoxen voor
				eene dergelijke diersoort als de oesters houden. Het is zoo, 
				Bilderdijk (Geslachtl. II. 287) zegt, dat 
				Van Wijn zoo heeft gelezen door eene
				schrijffout, en dat het woord had moeten zijn welooren, bij ons (zegt
				hij) een soort van den genoemden schelpvisch. ‘Hiervan (gaat hij voort)
				vindt men gewoonlijk te samen gesteld woesteren en welooren.’ 't
				Is jammer dat de Schr. van die ‘gewoonlijke te samenstelling’ geene
				voorbeelden aanvoert. Aan 
				Van Wijn schijnt ze niet voorgekomen; even
				min aan 
				Van Hasselt, die uit ontelbare oude
				rekeningen en andere stukken zijne Bydragen voor d' oude Geldersche
				Maaltyden putte en bl. 41 en 42 ald. mosselen, oesters en
				woesteren opdischt, doch geen welooren. 'k Zou niet durven
				zeggen, dat de benaming van welooren niet bestaat: 
				Bilderdijk zegt het zoo stellig, dat men er
				niet aan twijfelen mag; doch heeft men het reeds voor onwaarschijnlijk te
				houden, dat 
				Van Wijn voor dat woord tweemaal de
				schrijffout willoxen hebbe aangetroffen, het nieuwe voorbeeld van dit
				laatste, door den Heer 
				Van Dale aangevoerd, maakt die
				onwaarschijnlijkheid nog grooter. 
			 Het bovenstaande heeft alleen ten doel, het woord willox in
				zijn bestaan te constateren (als men zegt); de verklaring, die ik met 
				Van Wijn zeg ‘niet te kennen,’
				laat ik aan anderen over. 
		  
{==239==} {>>pagina-aanduiding<<}
 
		   
			 Huus-Allame.
 
			 Het woord allame is minder onbekend, dan het voorgaande, en
				Bilderdijk zegt (Geslachtl. I. 16):
				‘Het is schandelijk voor Taalgeleerden, dit woord niet te kennen, daar
				het zelfs bij Kiliaan vermeld wordt.’ Op welk Taalgeleerde die
				zet moet thuiskomen, is mij onbekend. Het woord is het eerst opgemerkt en
				verklaard door 
				Steenwinkel, in het door hem ter uitgave
				bereide Derde Deel van Maerl. Spieg. Hist. Men zie de Aant. aldaar bl.
				42-46. Volgens hem beteekent allame gereedschap, benoodigdheid,
				huisraad, en komt het woord van het angels. geloma, utensilia, waarvan
				ook het eng. loom, weefgetouw. 
				Bilderdijk, in zijne bijvoegsels op die Aant.
				stemt aldaar met die verklaring in en staaft ze zelfs nog nader. Te onregt
				evenwel beroept hij zich daar op het oud-fransche lame, dat klomp of
				ligchaam zou beteekenen in eene aangevoerde pl. uit den ouden dichter 
				Jean de Meung; 
				Roquefort toont in zijn Glossaire, dat te
				dier pl. en elders dat lame graf beduidt, en niet ligchaam. Het is
				vreemd, dat 
				Steenwinkels afleiding, eenige jaren later
				door 
				Bilderdijk vergeten, of althans niet meer
				aangenomen schijnt. Op de boven aangeduide bladz. der Greslachtlijst toch maakt
				hij er geen gewag van, maar zegt eenvoudig, dat allaam of allame
				uit het latijnsche arma verbasterd is, in de middeleeuwen voor allerlei
				toestel gebruikt. Meer waarde hecht ik aan de opmerking, dat het woord nog bij
				de Zuid-nederlanders in gebruik is, welk gebruik - althans in het begin dezer
				eeuw - door hem reeds werd gestaafd in de Aant. op Maerl. bl. 48. 
			 Ter nadere bevestiging van de aangewezen beteekenis, voeg ik te
				dezer plaatse, aan de bij 
				Steenwinkel vermelde voorbeelden uit onze
				Ouden, nog de volgende toe. Maerl. Spieg. Hist. I. 352: 
			  
				Al te vele bedaerf den wiven,  
				Scone gesteente, cledere diere, 
			   
{==240==} {>>pagina-aanduiding<<}
 
				Joncwive ende cameriere,  
				Diere allame, grote juweelen.  
			 
 
			 D. IV. 159: 
			  
				Sine clederen ende sine allame  
				Waren niet diere no bequame,  
				Maer te maten scone ende goet.  
			 
 
			 Maerl. Rijmb. I. 116, zegt Jacob tot
				Laban: 
			  
				Soec dine gode, alle ghemene,  
				Overal onder mine allame.  
			 
 
			 Ald. 535: 
			  
				Scotelen, nappe, stope, al te samen  
				Die vate van der allamen  
				Waren goudin, wet voorwaer.  
			 
 
			 Maerl. Alexanders Geesten, I. 64: 
			  
				Daer nae so quamen ghevaren  
				Dies coninxs kint ende sijn wijf, -  
				Ende alle die alame van dien hove.  
			 
 
			 Kausl. Denkm. II. 581: 
			  
				Vrient, hout suverlijc ende cuus  
				Dine hallame binnen huus.  
			 
 
			 Leven van Sinte Amand, I. 27: 
			  
				Die allame, daer die siele mede  
				Haer werc te doene pleghet,  
				Es dat so neder werpt ende leghet  
				Haer in 't aenschyn Gods, ende so niet  
				En verheffe, so wats ghesciet.  
			 
 
			 Hier zegt het woord: werktuig of middel. 
			  
			 A. d. J. 
		   
		   
			  
			  
			 Screien.
 
			 De l en r zijn onderling aan verwisseling
				onderhevig. Zoo vindt men grimlach nevens glimlach; het Hoogd.
				heeft pflauwe, het Eng plum, waar wij pruim hebben. Zie
				verder Brill, Ned. Spraakl. Derde uitgave, bl. 40; Holl.
				  Spraakleer, bl. 72
			   
{==241==} {>>pagina-aanduiding<<}

			   en 73. 't Zoude ons derhalve niet
				bevreemden, zoo het Middenn. screin (schreijen) het zelfde ware als het
				Hoogd. Schleihe, dat zeelt beteekent. Hoe denken de taalgeleerden
				hierover? 
			  
			 J.H. v. D.. 
		   
		 
		 
		   
		   
		   
			 De afleiding van het woord tegenwoordig.
 
			 Antwoord op vraag 28: ‘Hoe is het woord tegenwoordig
				gevormd?’ 
			  
			 Dit woord schijnt door middel van het achtervoegsel -ig
				afgeleid te zijn van tegenwoord, hetwelk -, daar tegen =
				and is - hetzelfde zou kunnen beteekenen als antwoord; waaruit
				dan volgen zou, dat tegenwoordig eigenlijk den zin zou hebben van: in de
				gelegenheid of mogelijkheid om te antwoorden. Hoe passend deze verklaring ook
				schijnt te zijn, zij is de ware niet. Tegenwoordig heeft met
				woord niets dan den klank gemeen; dit wordt bewezen, door de vormen
				waaronder het in de verwante talen voorkomt. 
				Ulfila vertaalde
				παρών, ἐνεστώς (tegenwoordig) door
				andwairths, παρεῖναι
				(tegenwoordig zijn) door andwairths wisan, en daar nu and, als
				gezegd is, gelijkstaat met tegen, zoo volgt: woordig =
				wairths. Het Oudh. kent drie vormen: antwart, antwert en
				antwurt, het Nieuwhd.: gegenwärtig, het Angels. vier:
				andward, andwerd, andweard en andwyrd, het Oudsaksisch van het
				vaste land twee: geginward en geginwerd; die alle
				tegenwoordig beteekenen, terwijl antwoord in het Gothisch
				andawaurd en andawaurdi
				(ἀπόκρισις), in het
				Oudhd. andwurti, in het Oudsaks. andwordi luidt, en het Angels.
				alleen den vorm andwyrt kent. Dit bewijst genoeg, dat men bij ons
				-woord-
			   
{==242==} {>>pagina-aanduiding<<}

			   aan een geheel anderen stam dan woord
				(verbum) te denken heeft, namelijk aan het achtervoegsel
				-waart-s, hetwelk, als blijkt, eigenlijk -waard-s
				met eene d zou behooren geschreven te worden. Analoog met dezen vorm
				beteekent goth. anawairths toekomstig. Tegenwoordig is dus op te
				vatten als tegen iemand gekeerd, tegenover hem. 
			  
			 L.A. t. W. 
		   
		 
		 
		   
		   
		   
			 Aardsch- of aardsgezind?
 
			 Antwoord op vraag 30: Moet men schrijven aardsch- of
				aardsgezind? 
			  
			 Men schrijve aardsgezind, hemelsgezind, enz., bet. gezind
				tot de aarde, gehecht aan de dingen dezer aarde, enz. Het zelfstandig naamw.
				(hier aarde, hemel) als bepalend woord gebezigd, staat tot het
				hoofdwoord, 't zij dit een z. n. w. of b.v. n. is (hier gezind) in eene
				betrekking, die buiten de zamenstelling door een' verbuigingsvorm, (genitief of
				datief) van het bepalende woord kan worden uitgedrukt. Zie 
				Brill, Ned. Spraakleer, Derde uitgave,
				bl. 80. - Hieruit blijkt, dat men in aardsgezind en dergelijke
				zamenstelling niet aan het b.v. n. aardsch, maar aan het z. n. w.
				aarde te denken hebbe. Men schrijft dan ook: Stadhoudersgezind,
				volksgezind, pausgezind van de z. n. w. Stadhouder, volk, paus,
				enz., en Franschgezind, Roomschgezind, van de b.v. n. Fransch,
				Roomsch, enz. Of men Doopsgezind, dan wel Doopschgezind
				schrijven moet, schijnt nog niet uitgemaakt. Ware het woord Doopsch
				nevens Roomsch, Lutersch in gebruik, dan ware de zaak spoedig
				uitgemaakt; nu dit echter zoo niet is, schijnt Doopsgezind niet bepaald
				af te keuren. Zie 
				Brill, bl. 198. 
			  
			 J.H. v. D. 
		   
		 
		
		  
{==243==} {>>pagina-aanduiding<<}
 
		   
		   
		   
			 De afleiding van het woord verwaarloozen.
 
			 Antwoord op vraag 31: ‘Men vraagt de afleiding van het woord
				verwaarloozen.’ 
			  
			 Verwaarloozen is gevormd van waarloos, een woord,
				dat op het suffix -loos uitgaat en derhalve een adjectief moet zijn.
				Waarloos is in het gewone leven niet in gebruik; alleen de zeeman kent het.
				Raadpleegt men Mr. 
				J. van Lennep's Zeemans-Woordeboek,
				dan leest men op blz. 254: 
			 ‘Waarloos, b. n. - Al wat ingescheept wordt om een
				voorwerp van gelijken aart te vervangen. W - rondhout, touw. W - e bloks,
				zeilen enz.’ 
			 Een waarloos touw is derhalve een touw, dat niet gebruikt
				wordt, dat op het oogenblik overtollig is, waarop men om die reden weinig of
				geene acht slaat en waarvoor men dien ten gevolge ook weinig zorg draagt. Gaat
				men de afleiding van waarloos na, dan vindt men, dat zij met deze
				opvatting overeenstemt. Ouderloos, kinderloos, zorgeloos, is iemand, die
				geene ouders, kinderen, zorgen heeft, en zoo zal waarloos zijn
				iets, dat geen waar heeft. Dit substantief waar, ohd. wara
				(intuitio, consideratio, protectio), ags. ware (heed, caution, care),
				beteekent aanschouwing, toezigt, zorg,
				bescherming. 
			 De eerste dezer beteekenissen blijkt uit het gebruikelijke
				waarnemen, oplettend acht geven, kijken naar, niet uit het oog
				verliezen; alsmede uit het adjectief gewaar in gewaar worden,
				hetwelk op dezelfde wijs van het substantief waar gevormd is, als
				gewijs (in trapsgewijs, steelsgewijs) en gerust
			   
{==244==} {>>pagina-aanduiding<<}

			   van wijs en rust. De tweede beteekenis: zorg,
				voor bescherming blijkt uit bewaren en het provincialistische
				zich waren, voor zich in acht nemen, zich hoeden: Waar u, dat ik u
				niet bij ongeluk stoot, voor Neem u in acht, Hoed u; en Ik zal
				mij waren, dit niet te doen, voor Ik zal wel oppassen, wel zorgen, dat
				ik dat niet doe. Waarloos is derhalve: zonder toezigt, zonder bescherming;
				eene beteekenis, waaruit die van den genoemden scheepsterm en van
				verwaarloozen zich gemakkelijk en ongedwongen laten afleiden. 
			  
			 L.A. t. W. 
		   
		 
		 
		   
		   
		   
			 Boekaankondiging.
 
			 Nederlandsche Spraakleer. Klankeer,
		  woordvorming, aard en verbuiging der woorden, ten gebruike bij inrichtingen van
		  hooger onderwijs, door Dr. 
		  W.G. Brill. Derde Uitgave. Leiden,
		  E.J. Brill, 8vo., 418 blz. 
		   
		  Wij noemen het een verblijdend teeken, dat de doorwrochte
			 Nederlandsche spraakleer van Dr. 
			 W.G. Brill binnen het tijdsverloop van een
			 twaalftal jaren voor de derde maal het licht ziet. Het is zeker een bewijs, dat
			 het nog niet ontbreekt aan dezulken, die op degelijke taalstudie prijs stellen.
			 De Nederlandsche spraakleer toch is volstrekt geen werk, dat men maar behoeft
			 in te zien, of waarvan men maar eenige paragraphen van buiten behoeft te
			 leeren, om met den inhoud bekend te worden, integendeel! zij moet vlijtig
			 gelezen, herlezen, uitgeplozen, overdacht, vergeleken, in één
			 woord: zij moet ernstig bestudeerd worden, wil men er al het nut uit trekken,
			 dat er uit te trekken is. 
		  Het zal voor de meeste lezers van dit Tijdschrift overbodig wezen,
			 hun iets aangaande de inrichting van dit leer-
		    
{==245==} {>>pagina-aanduiding<<}

		    boek mede te deelen.
			 Voor wie er belang in stellen mogt, zij de volgende opgave voldoende. 
		  De Inleiding handelt over spraak, taal en rede, over de
			 Nederlandsche taal en taalkunde. Het werk zelf is verdeeld in drie boeken. Het
			 eerste boek handelt over de letters; eerst over de letters in het algemeen, dan
			 over de vokalen, vervolgens over de konzonanten, eindelijk over de grammatische
			 figuren. In het tweede boek wordt de woordvorming besproken:
			 vokaalverwisseling, afleiding, zamenstelling en klemtoon. Het derde boek, zeker
			 het gewigtigste gedeelte, behandelt den aard en de verbuiging der woorden in
			 deze orde: het zelfstandig naamwoord, de soorten, de vorming, het geslacht, de
			 naamvallen en de getalvormen; het bijvoegelijk naamwoord, den onderscheiden
			 aard, de vorming, de trappen van vergelijking, de concretie of zamenvoeging met
			 het zelfstandig naamwoord en de verbuiging; het voornaamwoord, de soorten in
			 het algemeen, de soorten in het bijzonder en de verbuiging; het lidwoord, de
			 bepaling, de verbuiging en bijzonderheden omtrent het gebruik; het telwoord, de
			 soorten in het algemeen, grondgetallen, rangschikkende telwoorden, onbepaalde
			 telwoorden, herhalingstallen, verdubbeltallen en soortgetallen; het werkwoord,
			 de soorten, vorming en verbuiging; het bijwoord, de soorten en de vorming; het
			 voorzetsel, de soorten en de vorming; het voegwoord, de soorten, de vorming en
			 het gebruik, en eindelijk de tusschenwerpsels. 
		  Men kan uit deze opnoeming eenigzins den rijkdom der behandelde stof
			 bepalen, en hoewel deze spraakleer volgens den titel bestemd is voor
			 inrichtingen van hooger onderwijs, zoo gelooven wij dat zij ook een uitnemend
			 leerboek is voor allen die zich zelven onderwijzen moeten en voor onderwijzers
			 kweekscholen. Immers, wanneer wij de onderwerpen, hier behandeld, vergelijken
			 met de eischen, die de programmata aan de lagere onderwijzers stellen: eene
			 grondige kennis van de rededeelen, hunne vorming en vormverandering;
			 bedrevenheid in het taal- en redekundig ontleden; bekend-
		    
{==246==} {>>pagina-aanduiding<<}

		    heid met de leesteekens en de regels der gebruikelijke spelling; begrip van het
			 Nederlandsche taaleigen en de figuurlijke taal, dan mogen wij stellen dat hij,
			 die Brills spraakleer grondig kent, voor het grootste gedeelte met
			 goed gevolg examen in dat vak zal kunnen afleggen. Het is waar, van elders moet
			 hij zijne kennis halen aangaande het redekundig ontleden, de figuurlijke taal
			 en de leesteekens. Ook aangaande de spelling? - Dr. Brill schijnt van
			 eene afzonderlijke behandeling der orthographie niets te willen weten en meent
			 nog steeds, dat deze alleen zou kunnen bestaan in eene willekeurige verzameling
			 van aanmerkingen ter opheffing van zekere in het spellen der woorden gerezen
			 zwarigheden. Wij meenen hier van den geleerden Schrijver te mogen verschillen,
			 aangezien woorden, omtrent welker spelling geen verschil bestaat, toch ook
			 gespeld moeten worden, en de regels, daarbij te volgen, geenszins van belang
			 ontbloot zijn. Dat eene afzonderlijke, eene wetenschappelijke behandeling der
			 orthographie mogelijk is, zonder dat zij eene willekeurige verzameling van
			 aanmerkingen of eene verzameling van willekeurige oplossingen wordt, is, dunkt
			 mij, bewezen door Dr. 
			 Te Winkels boekje: de Nederlandsche spelling
			 onder beknopte regels gebragt. Wij zouden evenwel den Schrijver verkeerd
			 beoordeelen, indien wij meenden dat hij met de zaken, in genoemd werkje ter
			 spraak gebragt, weinig op had. Ook door hem wordt de regel der beschaafde
			 uitspraak op den voorgrond gezet, waarop onmiddellijk volgt, dat de spelling,
			 waar de uitspraak het niet verbiedt, de sporen van de afleiding of van den
			 grammatischen vorm des woords moet bewaren; en met recht mag de schrijver
			 zeggen, dat hij tot de kennis van den etymologischen aard en den grammatischen
			 vorm der woorden de noodige gronden aan de hand geeft. Het blijkt dus dat Dr.
			 Brill het gebied van dat gedeelte der taalwetenschap, dat men
			 gewoonlijk spelling noemt, zoo naauw mogelijk begrenst; het eenig verschil
			 tusschen hem en andere schrijvers bestaat in den naam en de wijze van
			 behandeling; de zaak zelve lijdt er niet onder.
		    
{==247==} {>>pagina-aanduiding<<}

		    Wie zijne
			 spraakleer met vrucht beoefend heeft, zal geen vreemdeling zijn in de
			 onderwerpen, die anders tot de spelling gerekend worden, als: letters,
			 lettergrepen, woorden, geslotene, opene, zachte en scherpe klinkers,
			 tweeklanken, (van drieklanken wordt te recht geene melding gemaakt)
			 medeklinkers, kennelijke en verholen afleiding en verbuiging der woorden; maar
			 hij zal gewigtige waarheden dienaangaande hebben leeren kennen. Zelfs vindt men
			 er merkwaardige bijzonderheden in betreffende de spelling der zamengestelde
			 woorden. Dr. 
			 Te Winkel zou in de tweede uitgave van zijn
			 werkje iets over dit onderwerp gegeven hebben, indien de eerste druk niet
			 spoediger, dan hij verwacht had, uitverkocht ware geworden en het stellen der
			 regels niet veel tijd en veel zoekens vereischt had. De lezers van dit
			 Tijdschrift zullen zich herinneren, dat over de inlassching van e of
			 en in zamengestelde woorden ook gehandeld is door Mr. 
			 J. van Lennep 
			  1). Men vindt bij den heer B. niet de regels van Mr. 
			 J. van Lennep, maar toch grootendeels dezelfde
			 resultaten, als: dageraad, nachtegaal, bruidegom, pennemes, muizeval,
			 bereklaauw, kurketrekker, heldenmoed, oogenblik, vorstenhuis, laarzemaker,
			 pruimeboom enz. Op grond dat het gebruik kennelijk de inlassching der
			 n heeft gewild, schrijft de heer B. woordenboek; de heer v. L.
			 schrijft woordeboek, waar Dr. 
			 De Vries hem niet gaarne in navolgen zou 
			  2). Of de Heeren het in dit opzigt overigens met
			 elkander eens zijn, mag betwijfeld worden. Genoeg zij het te herhalen, dat de
			 spraakleer van Dr. B. ook omtrent dit punt veel leerrijks bevat. 
		   
		  Het voornaamste, dat bij de aankondiging van deze derde uitgave der
			 Nederl. spraakl. in aanmerking komt, is in hoeverre zij van de beide voorgaande
			 verschilt. Wij willen trachten daarvan een overzigt te geven. - De beschouwin-
		    
{==248==} {>>pagina-aanduiding<<}

		    gen over spraak en taal zijn eenigzins anders geworden.
			 Eerst was spraak de hoorbare uitdrukking der gedachten; thans is spraak
			 uitdrukking van gedachten. Een woord was een klank, die een begrip uitdrukt; nu
			 zijn woorden klanken, door den mensch door middel zijner spraakwerktuigen
			 voortgebracht, met het doel om hem tot herkennings-teekenen zijner gedachten te
			 strekken. Wij vinden nu ook in de inleiding wat een zin en eene rede is: Men
			 noemt zin een woord of zamenstel van woorden, dat de gedachte uitdrukt
			 met haar onderwerp in verband. Onderlinge verbonden zinnen maken eene
			 rede uit. Wat in de bepaling van een zin de bijvoeging ‘met haar
			 onderwerp in verband’ moet beteekenen, is o.i. moeilijk te vatten. Eene
			 gedachte is immers, psychologisch beschouwd, eene verbinding van onderwerp en
			 gezegde, zoo zij bevestigend, eene scheiding van beide begrippen, zoo zij
			 ontkennend is. Aan de definitie van den Schrijver ligt zeker eene andere
			 beschouwing tot grondslag, anders zouden de aangehaalde woorden overbodig
			 wezen. Zoo zouden wij ook de bewering, dat de verschillende aard en betrekking
			 van een woord in den zin door eigenaardige vormen worden aangeduid, gaarne
			 nader toegelicht hebben gezien. - In eene aanmerking wordt nog eenig denkbeeld
			 gegeven van monosyllabieke, polysyllabieke en vormwoord-talen. De § over
			 de Nederl. taal en letterkunde is weder verrijkt met eene aanmerking, waarin de
			 verklaring wordt gegeven van het verschijnsel, dat onze tegenwoordige taal, met
			 het Gothisch en Oudduitsch vergeleken, in hare verbuigings- en afleidingsvormen
			 in tal van lettergrepen en klankrijkheid veel heeft verloren, terwijl in eene
			 nieuwe afdeeling een beknopt overzigt wordt gegeven van de geschiedenis der
			 Nederl taal. Tot zooverre de inleiding. 
		   
		  Het eerste boek handelt over de letters en is verdeeld in vier
			 hoofdstukken: Over de letters in het algemeen, over de vokalen, over de
			 konzonanten en over de grammatische figuren. Ook dit gedeelte draagt de
			 blijken, dat het door
		    
{==249==} {>>pagina-aanduiding<<}

		    den Schrijver naauwlettend is nagezien. Bij
			 de letters vindt men nu niet alleen het woord letter in de beteekenis van
			 letterteeken, maar ook in die van letterklank, tevens eene aannemelijke
			 verklaring, waarom men bij de opnoeming der medeklinkers zegt bé,
			 dé, gé, jé, té, - ef, el, em, en, er, es - zed -
			 ha en ka, en eene aanteekening over het letterteeken y. In de
			 beschouwing der vokalen is niet veel verandering gekomen; slechts zeer weinig
			 bijvoegingen en nog minder weglatingen hebben er plaats gehad. Wij vinden eene
			 opmerking omtrent i en u voor de r en h (ch) in het
			 Gothisch; eene andere omtrent smal, lam, laat en zat; bij het
			 vroeger alleen vermelde kirren, als voorbeeld van eene geslotene i,
			 gevolgd door r, nu ook girsen, snirsen, wirrel, zwirrelen, girgel en
			 Dirk; bij immer (ie-meer), emmer (eenbaar),
			 tobbe (tweebaar) enz., nu ook treeft voor drievoet,
			 verder knielsvat, uit 
			 Hoofts Warenar voor knekelvat,
			 knekelhuis; en eindelijk dat achterdocht staat vooor
			 achterdacht en niet met dunken maar met denken zamenhangt.
			 Daarentegen is weggelaten de bewering dat de o van schofttijd uit
			 de a van schaven (schoven, schuiven d. i., gaan
			 strijken) is ontstaan, en dat schoft of schobbert
			 één is met schooijer. Bij de medeklinkers vinden wij nu
			 eene andere verklaring, waarom de aanvangletters van veertig, vijftig,
			 zestig en zeventig scherp worden uitgesproken. De oorzaak daarvan
			 wordt weder gezocht in eene t, die men er vroeger voor plaatste.
			 Tsestig, tseventig, tnegentig werden eerst verklaard door de zestig,
			 de zeventig, de negentig. Nu vraagt de Schrijver: van waar die
			 t-klank? en antwoordt: ‘In het Oudsaks. werden de telwoorden
			 zeventig, tachtig en negentig door de lettergreep ant (in
			 het Angelsaks, hund) voorafgegaan. Waarschijnlijk is derhalve de
			 scherpheid der z in zeventig en de t in tachtig en
			 tnegentig als een overblijfsel van dat voorvoegsel te beschouwen. Om den
			 f-klank in veertig en vijftig, en de scherpe s in
			 zestig te verklaren, dient men aan te nemen, dat een verkeerd gebruik
			 dat voorvoegsel ook vóór de namen der tienheden beneden
			 zeventig is gaan plaatsen. - De verdeeling in §§ is overal
			 dezelfde
		    
{==250==} {>>pagina-aanduiding<<}

		    gebleven, behalve aan het einde van het eerste boek, waan
			 gesproken wordt over de grammatische figuren. In de tweede uitgave hadden de
			 vier eerste betrekking op bijvoegingen, de vier volgende op weglatingen en de
			 laatste, de metathesis, stond op zich zelve. In de derde uitgave vinden
			 wij er zes, twee aan twee bij elkander gevoegd. Op prothesis
			 (voorvoeging) volgt aphaeresis (weglating aan het einde); op
			 epenthesis (inlassching) synkope (weglating in het midden eens
			 woords); op paragoge (achteraanvoeging), apokope (weglating aan
			 het einde eens woords); de elisie staat nu op zich zelve, terwijl
			 diaeresis en methathesis te zamen genoemd zijn, omdat zij haren
			 grond vinden in de natuur der vloeibare r of l, welke medebrengt
			 dat zich de vokaalklank ligtelijk ter wederzijde dezer letters hooren laat.
		  
		   
		  Het tweede boek handelt over de woordvorming in dezer voege: vokaal
			 ver wisseling, afleiding, zamenstelling en klemtoon. Bij de oneigenlijke
			 zamenstelling wordt nu opgegeven vierschaar, eigenlijk vier scharen,
			 handvol, eene zamenkoppeling van het substantief hand en het
			 adjectief vol, in praedicatieve betrekking tot het subst., verder
			 dapperdeftig (Hooft) en kersversch d. i.
			 kers (kras), en versch en als voorbeelden van deelwoorden
			 met een bijv. n.w. zamengekoppeld: doodgeboren , jonggeboren,
			 jongstleden en laatstleden voor jongst- en
			 laatstgeleden. De voorbeelden van eigenlijke zamenstelling zijn verrijkt
			 met zelfst. n.w., die met bijwoorden verbonden zijn, als: weldaad, wellust,
			 etgroen, etmaal  en zondvloed. Etgroen is weder
			 opgeschoten groen en zondvloed is niet zamengesteld uit zonde
			 en vloed, maar staat voor zendvloed, zooals 
			 Vondel nog schrijft; dit zend nu is
			 ontstaan uit sine, eene Oudduitsche versterkende partikel, die bij
			 voorbeeld, voorkomt in sinegruen d. i. sterkgroen. 
		   
		  In het derde boek worden de aard en verbuiging der woorden
			 besproken. Het substantief ligt daarbij het eerst aan de beurt. Bij de door
			 achtervoegsels gevormde treffen
		    
{==251==} {>>pagina-aanduiding<<}

		    wij als nieuw opgegeven uitgang aan
			 laar en als nieuwe aanmerkingen, dat in ster de s ingelascht
			 schijnt en na deze inlassching de d tot t is verhard;
			 oorspronkelijk namelijk was de uitgang dre, b.v. dauphyndre werd
			 in een gelijktijdig stuk van 
			 Jacoba van Beyeren gezegd), dat de uitgang
			 es van ouds gemeenlijk achter mannelijke persoonsnamen op er of
			 aar kwam b.v. dienarerse patronerse, profeterse, voesterse; dat
			 de uitgang ken bij verkleinwoorden bestaat uit de vereenigde uitgangen
			 ik (ig) en en; dat de uitgang ing waarschijnlijk
			 door inlassching der n uit ig is ontstaan, dat de uitgang
			 nis in het Goth. assus luidt, en de n met dezen uitgang
			 een onafscheidelijk geheel is beginnen te vormen, omdat hij steeds achter
			 werkwoorden op inôn kwam; b.v. leikinassus van
			 leikinôn (genezen); en dat het voorvoegsel ge soms
			 is afgevallen zonder dat het woord zijne beteekenis verloor , dus in
			 maat voor gemaat d. i. dischgenoot van het Goth.
			 matjan (eten). Bij het herlezen van de §§, over de
			 afgeleide zelfst. n. w. handelend, kunnen wij twee bedenkingen niet achterwege
			 laten. De eerste is of het niet beter ware bij afgeleide woorden alleen van
			 achtervoegsels en niet van uitgangen te spreken. Immers achtervoegsel is het
			 tegenovergestelde van voorvoegsel en het woord uitgang heeft ook weder zijne
			 bepaalde beteekenis; men verstaat er nl. datgene door, wat bij de verbuiging en
			 vervoeging geplaatst wordt achter den grondvorm van een woord, ook wel
			 woordstam genoemd. Nu eens spreekt de Schrijver van den uitgang schap,
			 den uitgang heid, dan weder van het achtervoegsel te. Dit is
			 minder juist. Het bezwaar is nu wel zoo groot niet, maar als de middelen
			 aanwezig zijn om bij de leerlingen verwarring van denkbeelden te voorkomen,
			 waarom zou men er dan geen gebruik van maken? De tweede bedenking betreft de
			 scheiding in lettergrepen van eenige afgeleide woorden op aard. Dezelfde
			 aanmerking werd reeds vroeger door mij in dit Tijdschrift gemaakt. In den
			 tweeden druk van de spelling van Dr. 
			 Te Winkel heeft deze de aanmerking als juist
			 erkend en de voorgestelde verandering gemaakt.
		    
{==252==} {>>pagina-aanduiding<<}

		    Of toen dit vel van
			 de Spraakleer reeds was afgedrukt, dan of de Schrijver zich met onze zienswijze
			 niet vereenigt, blijkt niet; maar opmerkelijk is het, dat het weder net zoo
			 uitkomt, dat twee woorden op aard moeten worden afgebroken en dit weder
			 op verschillende wijzen is geschied: op den eenen regel goed-aard en op
			 den volgenden wree-daard. De laatste wijze van afbreken is consequent
			 met de spelling luijaard en hetgeen dienaangaande in het voorbericht
			 wordt gemeld. Wij hadden gewenscht dat het achtervoegsel aard op gelijke
			 lijn ware geplaatst met achtig en dus de woorden op aard gespeld
			 en gescheiden zouden worden als zamengestelde woorden: grijs-aard niet
			 grij-zaard; rijk-aard niet rijk-aard; gierig-aard niet
			 gieri-gaard; lui-aard niet luijaard, en valsch-aard niet
			 val-schaard. 
		  De § over het taalgeslacht in het algemeen is gedeeltelijk
			 omgewerkt en met nieuwe beschouwingen vermeerderd. De Schrijver verklaart dat
			 wel degelijk erkenbare regels de geslachten beheerschen, zoodat ook bij het
			 gemis van erkenbare geslachtsvormen, zelfs bij zaaknamen van het mannelijk of
			 het vrouwelijk geslacht, uit de beteekenis of den uitgang het geslacht kan
			 gekend worden. Wel zijn er op elken regel uitzonderingen; maar hij meent, dat
			 de tijd gekomen is, om die uitzonderingen van lieverlede tot den regel terug te
			 brengen, aangezien de grond der uitzondering niet alleen voor het taalgevoel
			 des ongeleerden is verloren gegaan, maar ook voor den geleerde in het duister
			 schuilt. Over de meervoudsvormen handelend, deelt de Schrijver merkwaardige
			 bijzonderheden mede omtrent de wording van de tegenwoordig gebruikte
			 meervoudsuitgangen en dat 
			 De Decker koten als meervoud van
			 kot heeft en men in vroeger eeuwen stroten en bloten van
			 strot en blok schreef; hoe het meervoud van zamengestelde woorden
			 wordt gevormd en waarom middernachten niet, en middagen wel
			 gebruikelijk is. 
		  Bij de bijvoegelijke naamwoorden vinden wij de nieuwe aanmerking,
			 dat de van werkwoorden afgeleide adjectieven
		    
{==253==} {>>pagina-aanduiding<<}

		    op baar met
			 actieve beteekenis, als bedriegb're zielrust (Van
				Lennep) bekoorb're lentebloesems
			 (Beets) de wettiging van het gebruik missen; dat
			 vloeibaar, een aangenomen woord, niet van het werkwoord vloeijen,
			 maar van het subst. vloed afgeleid schijnt te wezen; eene tweede, dat in
			 de reeds eeuwen oude bijv. nw. schrift- en riddermatig en dus ook
			 in plicht- en doelmatig, de beteekenis van het woord maat
			 tot die van overeenkomstigheid is afgedaald, en matig in
			 dergelijke woorden volkomen hetzelfde is als het Hoogd. gemäss hetwelk tot
			 matig staat als ge-haard tot harig. Vervolgens vinden wij
			 het qualitatieve subst. klappei verklaard als ontstaan uit het adj.
			 klappige en naast schroomvallig nog sluimervallig
			 (D. van Lennep). Eene derde opmerking is, dat het
			 achtervoegsel ig bij sommige adjectieven scheen te kunnen wegblijven
			 zonder dat de beteekenis er bij leed, als in: manhaft, krijgshaft,
			 standvast, korsel en oudtijds dusdaan, waaraan het is toe te
			 schrijven dat ig ook wel werd weggelaten, waar dit niet kan geschieden,
			 als: godvruchte schaar (Psalmber.) gifte beet
			 (Beets) nieuwsgier oog, wispeltuur en lafharte
			 daad (Van Lennep); eene vierde opmerking is, dat bij
			 van werkw. afgeleide bijv. nw. die eene passieve beteekenis hebben, het
			 achtervoegsel lijk meer tot een blooten vormklank is geworden dan
			 baar; dat men zich bij de adjectieven op baar de werking,
			 aangeduid door het werkwoord, waarvan zij zijn afgeleid, als dadelijk
			 uitgevoerd voor oogen stelt, en waar de mogelijkheid van het ondergaan eener
			 werking in eigenlijken zin te kennen gegeven moet worden, aan baar de
			 voorkeur geeft; men vergelijke rekbaar metaal en rekkelijk karakter,
			 draagbare tent en dragelijke stijl, eetbaar niet etelijk, en
			 begrijpelijk niet begrijpbaar; onmetelijk en
			 onuitsprekelijk brengen niet zoo noodwendig het denkbeeld van
			 meten en spreken mede als onmeetbaar en
			 onuitspreekbaar. 
		  In het hoofdstuk over de voornaamwoorden vindt men als nieuwelingen
			 eenige mededeelingen, aangaande de persoonlijke zich, gij (gi,
			 ghi) en du, ze, haar en hem en de bezittelijke haar en
			 hun. In het volgende, over de lid-
		    
{==254==} {>>pagina-aanduiding<<}

		    woorden, wordt herinnerd
			 aan uitdrukkingen, die uit een werkwoord en een zelfst. n.w. zonder lidwoord
			 bestaan: Voet aan wal zetten, wortel schieten, adem halen, moed vatten
			 en daarbij worden nog, vermeld zijnen adem halen
			 (Vondel), eenen adem halen
			 (Bilderdijk) en dat de ouden zeiden eenen moed
			 vatten. Bij de telwoorden keurt de Schrijver het gebruik van ietwat
			 af, dat door sommigen zoo bekoorlijk gevonden wordt, hoewel het tweemaal
			 hetzelfde uitdrukt (iet of iets en wat) en verkeerdelijk
			 gezegd wordt voor etwat, dat men niet meer kent. 
		  De behandeling der werkwoorden heeft weinig veranderingen ondergaan.
			 Na de abstrakte werkwoorden en die als zoodanig gebruikt worden, vermeldt de
			 Schrijver nu ook abstrakte of abstrakt gebruikte transitieve werkwoorden, die
			 hunne concrete beteekenis afleggen, om slechts een doen zijn te kennen te geven
			 en in zoo verre abstrakte factitieve werkwoorden kunnen heeten, b.v. iemand
			 koning maken, iemand de deur uitlaten enz. Bij de onmiddellijk afgeleide
			 werkwoorden leest men in de tweede uitgave: ‘Al zulke (denominatieve d.
			 i. van naamwoorden afgeleide) werkw. zijn gelijkvloeijend.’ In de derde
			 uitgave zegt de Schrijver dat niet zoo onbepaald, verandert ‘al’ in
			 ‘over het algemeen’ en wijst op zouten en spouwen,
			 die, hoezeer van de subst. zout en spalt afgeleid, in het
			 verleden deelwoord, gezouten, gespouwen, het kenmerk van sterke
			 werkwoorden vertoonen, terwijl ontvouwen in oneigelijken zin het zwakke
			 verl. deelw. ontvouwd heeft. De opmerking dat ontboezemen van den
			 boezem berooven zou beteekenen en eigenlijk uitboezemen moest luiden,
			 wordt door den Schrijver op grond van de analogie met ontschepen
			 wederlegd. Het sterke verleden deelw. versmoren, door 
			 Decker voor versmoord gebruikt, wordt
			 afgekeurd, even als de onbepaalde wijs vertogen, door 
			 Bilderdijk voor vertiegen gebezigd.
			 Zieltogen schijnt een denominatief werkwoord van ziel en
			 tog of toog (Hoogd. zug). Eindelijk zegt de Schrijver bij
			 de verklaring der Goth. vormen brahta, thahta en thuhta aan te
			 nemen, dat de zwakke prae-
		    
{==255==} {>>pagina-aanduiding<<}

		    sens-vormen, thaghjan en
			 thughjan van lateren oorsprong en thahta, thuhta, tot een sterk
			 thikan, thak terug te brengen zijn, even als brahta tot
			 brag van brigan (met epenthesis van den neusklank:
			 briggan). De beschouwingen over de bijwoorden, voorzetsels hebben bijna
			 geene verandering ondergaan. Het eenige dat wij bij onze, misschien al te
			 vlugtige lezing hebben ontdekt, is de bijvoeging van een citaat uit de 
			 Decker, waar het bijwoord (voorzetsel)
			 aan den zin heeft van tegen: 
		   
			 Gij die aan allen meest ons aanzien zoud verweeren,  
			 Poogt meest van allen thans ons aanzien te bezeeren.  
		  
 
		   
		  Wij zijn aan het einde van ons verslag. Moge het aangevoerde
			 voldoende wezen, om te doen zien, dat het titelblad geene onwaarheid zou
			 bevatten, als er vermeerderde en verbeterde uitgave op stond. De Schrijver
			 heeft ook opgenomen, wat hem de behandeling dezer stoffe ten behoeve van het
			 akademisch onderwijs heeft opgeleverd; de oogst had grooter kunnen zijn, als de
			 nieuwe uitgave eenige maanden later het licht had kunnen zien. Wij wenschen
			 hartelijk, dat er geen noodelooze spoed gemaakt zij, en de Spraakleer van Dr.
			 Brill meer en meer als het beste dat wij van dien aard in onze taal
			 bezitten, moge gewaardeerd worden. 
		   
		  J.A. van Dijk. 
		   
		   
		   
		  Zinsontleding, door G.A. Vosterman van
			 Oijen, Onderwijzer aan de openbare school voor gewoon en uitgebreid
			 lager onderwijs, te Aardenburg. Eerste Stukje. Te Oostburg,
			 bij A.J. Bronswijk, 1861, klein 8vo., 32 blz. 
		   
		  De Schrijver van dit werkje vermeldt in zijn
			 Voorwoord, dat de taalstudie in de laatste dertig jaren eene
			 aanzienlijke hoogte heeft bereikt en dat, op weinig uitzonderingen na, de
			 onderwijzers der lagere school, en met hen het volk, onbekend zijn gebleven
			 rnet de resultaten van de nasporingen van zoo vele bekwame mannen als zich op
			 deze wetenschap toelegden. - Het fondament van taal-
		    
{==256==} {>>pagina-aanduiding<<}

		    eenheid, door 
			 Weiland gelegd, is volgens den Schrijver
			 verouderd. De oorzaak waarom de spraakleer van Dr. 
			 Brill niet als grondslag van alle taalonderwijs
			 en het werkje van Dr. 
			 Te Winkel niet als maatstaf onzer spelling
			 genomen wordt ligt in de moeijelijkheid aan het bestuderen der bovengenoemde
			 werken verbonden en in het gebrek aan werkjes in dien geest voor de lagere
			 school geschreven. De Schrijver tracht met zijn boekje in het laatste gebrek te
			 voorzien. Met een tweede stukje zal deze eerste proeve, waarin de zinsontleding
			 behandeld wordt voltooid zijn. Het streven van den Schrijver is zeker loffelijk
			 en toch aan bedenking onderhevig. Wanneer nu waarlijk de boeken en boekjes van
			 de heeren B. en t. W., zoo moeilijk zijn om door de onderwijzers
			 bestudeerd te worden, dan is de moeilijkheid, of in de zaak zelve of in de
			 wijze van voorstelling gelegen. Is het eerste zoo - wat zal men er dan in een
			 schoolboekje van maken? Is het laatste het geval - dan kunnen zij de handboeken
			 voor de onderwijzers van het volk niet wezen. Mogen wij onze overtuiging
			 uitspreken, dan verklaren wij, dat noch de spraakleer van Dr. B., noch de
			 spelregels van Dr. t. W., voor hen, die lust en kracht hebben om na te
			 denken, te moeilijk zijn: moeilijk is bijna ieder leerboek, zoolang men van de
			 zaak, die het behandelt, weinig of niets weet. 
		  Aan allen, die het met den Schrijver eens zijn, dat in een
			 schoolboekje alle verdeelingen van een wetenschappelijk leerboek moeten
			 voorkomen, kunnen wij dit werkje met gerustheid aanbevelen; want wij hebben het
			 met de syntaxis van Dr. B. vergeleken en bevonden, dat het op een paar
			 kleinigheden na, aan zijn model getrouw is gebleven. De Schrijver heeft het in
			 stellingen geleerde door tal van voorbeelden opgehelderd en oefeningen tot
			 toepassing er bij gevoegd. 
		  Niettemin gelooven wij dat veel onderwijzers, al kan men hen niet
			 beschuldigen ‘van dat vasthouden aan het oude, van dat onverantwoordelijk
			 verzuim,’ den tijd, voor het taalonderwijs bestemd, te kort en te
			 kostbaar zullen achten, om hem te gebruiken tot het leeren van
			 onderscheidingen, die voor het volgend leven van verreweg de meeste leerlingen
			 geene de minste waarde hebben, en wier wetenschappelijke waarde nog niet boven
			 bedenking verheven is. Om deze uitspraak aannemelijk te maken, schrijven wij de
			 vijf laatste regels van blz. 27 over: (Dewijl het d. i. China)
			 beveiligd en bepaald (is) door een zevendubb'len muur,
			 hemelhooge bergen en eeuwenoude, wellen. Zamengetrokken, uitgebreide,
			 eenvoudige , synthetische, bedrijvende (praedicatieve)
			 bevestigende, oordeelende, stellige (assertorische)
			 volzin. - In één opzigt zijn wij het met den Schrijver
			 volkomen eens, namelijk, dat men geen bezwaar behoeft te maken tegen een matig
			 gebruik van vreemde woorden als kunsttermen. 
		   
		  J.A. van Dijk. 
		   
		 
		
		  
{==257==} {>>pagina-aanduiding<<}
 
		   
		   
		   
			 Over het beginsel bij de onderscheiding der woordsoorten in acht te nemen.
 
			 (Naar aanleiding van Dr. 
				L.A. te Winkels ‘Antwoord aan
				Prof. W.G. Brill op zijnen brief over de definitie van het
				werkwoord’ 
				 1)). 
			  
			 Wat eigenlijk het kenmerkende der taal uitmaakt, is niet zoo licht
				te vatten. Immers ziet men tot opheldering dier duistere vraag gemeenlijk
				middelen aanwenden, die de strekking hebben om eene valsche voorstelling van
				het wezen der taal te geven. Veelal, namelijk, wanneer men het wezen der taal
				duidelijk wil maken, begint men met te gewagen van gevoelsklanken en
				klanknabootsingen. In zulke onwillekeurige en nagemaakte geluiden nu kan nimmer
				de oorsprong der taal gevonden worden. Het is denkbaar, dat de mensch den
				rijksten voorraad van de duidelijkste gevoelsklanken en de treffendste
				klanknabootsingen bezat en naar den eisch aanwendde, zonder eene eigenlijke
				taal te bezitten. Wij hebben die klanken met de dieren gemeen, en de taal
				wortelt juist in dat wat wij boven de dieren vooruit hebben. Is de klank
				slechts de onwillekeurige uitdrukking eener ge-
			   
{==258==} {>>pagina-aanduiding<<}

			   waarwording, dan is
				niet de mensch bij het vormen van dien klank werkzaam geweest, maar slechts het
				dier, het bloot zinnelijk wezen in den mensch. Geen enkele stap is nog gedaan
				om tot het vormen der taal te komen. Het zwijgen bij een door de natuur bekomen
				indruk is veel menschelijker, dan het uiten van een klank, waardoor die indruk
				wordt wedergegeven. In die klanken derhalve den aanvang der taal te zoeken, die
				klanken tot opheldering van haar wezen te bezigen, het brengt van den weg af;
				het getuigt van een miskennen en leidt tot een miskennen van het wezen der
				taal. 
			 Dán, wanneer ons zinnelijk wezen eenen indruk van de natuur
				ontvangt, te zwijgen - niet uit dofheid of onvermogen, gelijk sommige dieren,
				maar vrijwillig te zwijgen, de uitdrukking van het gevoel, het namaken van het
				waargenomene tegen te gaan, het is eene echt menschelijke handeling. Terwijl de
				mensch bij het uiten van zijn gevoel van den zamenhang van zijn leven met dat
				der natuur getuigt, zoo getuigt, daarentegen, dat zwijgen, dat de mensch zich
				van de natuur kan losmaken, zich zelfstandig tegenover haar vermag te stellen;
				dat hij, als het ware, zijn gevoelen over zich en zijn gevoel kan laten gaan,
				dat hij zich boven zich zelven verheffen, zich buiten zich zelven plaatsen kan.
				In dat vermogen nu van den mensch om zich tegenover de natuur en buiten zich
				zelven te plaatsen, is de oorsprong der taal te zoeken. De mensch moet beginnen
				met der natuur in hem het zwijgen op te leggen, zoo het bij hem tot spreken
				komen zal. Dat oogenblik van stilzwijgen, der zinnelijkheid opgelegd, is het
				oogenblik der taalwording. Dan kermt hij niet, om een voorbeeld te gebruiken,
				dan kermt hij niet au! wanneer hij pijn gevoelt; maar spreekt: ik
				gevoel pijn, en dit woord getuigt, dat het oordeelend wezen zich volstrekt,
				bijna zeide ik, meêdogenloos van het gevoelend wezen heeft onderscheiden,
				dat hij, die hier sprak, zich zelven tot het voorwerp zijner waarneming gemaakt
				heeft, om zich zelven van die waar-
			   
{==259==} {>>pagina-aanduiding<<}

			   neming rekenschap te geven; het
				bewijst, dat er in ons een mensch is, die tegen ons zelven en de gansche natuur
				als rechter overstaat, en die mensch is het die spreekt; hij is het, die de
				taal heeft geschapen: niet het naklappende of hetzij aangenaam hetzij pijnlijk
				getroffen dier in ons, maar de beheerscher der schepping, de God in ons, is
				het, die spreekt, en die God in ons, zoo hij er is, is volmaakt in ons, dat is
				volkomenlijk aan de macht der natuur onttogen, zoo wel als aan de windselen der
				kindschheid ontwassen. Daarom kan ook het gestamel van het kind ons geene
				genoegzame opheldering geven omtrent den oorsprong der taal: in zoo verre in
				het kind reeds de ontwakende mensch stamelt, heeft zijn stamelen, ruim zoo zeer
				als de taal zijner ouders, de opheldering, die het ware inzicht geven kan, van
				noode. Een kind, als menschenkind, is al zeer spoedig oneindig meer dan
				een dier. 
			 Daar staat dan de mensch zich onderscheidend van zich en de
				gansche schepping met een wereld van gedachten in zich, die niet uitwendig aan
				hem waargenomen kunnen worden, zelfs niet door zijnen evenmensch, - en die
				gedachten zelven, zij verflaauwen, zij worden uitgewischt door de vermoeidheid
				van zijn ligchaam. Zal dan die inwendige wereld, het hoogste wat hij bezit,
				nimmer mededeelbaar zijn aan wat hij het liefste heeft, aan zijn natuurgenoot?
				Zal die wereld telkens spoorloos verloren gaan voor hem zelven, om na herstelde
				geestkracht en vernieuwde waarneming - misschien - op nieuw geboren te worden?
				Zoo zou de mensch dan toch nog een natuurwezen blijven in zijn doen, hoezeer
				hij het ook niet ware in zijn denken. Hij zou geen gisteren hebben om aan zijn
				heden te knopen, geen grond om op voort te bouwen: geene vereeniging van
				geestelijke kracht met die van andere menschen zou er mogelijk zijn; de mensch
				zou een ware banneling wezen op aarde, het rampzaligste van alle schepselen
				Gods, een wezen, dat geroepen is, een eigenen kring buiten het bloot
				natuurlijke te erlangen, en machteloos dien tot stand te brengen. - Daarom, de
				mensch
			   
{==260==} {>>pagina-aanduiding<<}

			   moet die inwendige wereld kunnen uiten; hij moet dat
				wat die wereld inhoudt, kunnen vasthouden, en dit doet hij in het
				woord, dat is in den klank, die rekenschap geeft van zijne gedachte 
				 l). 
			 Het woord derhalve geeft niets uitwendigs terug, het is geen
				teeken van eenig voorwerp in hemel of op aarde, geen nabootsing van eenig ding,
				dat buiten ons bestaat; het geeft alleen de gedachte terug, en de gedachte
				bestaat in een oordeel over een voorwerp, dat is, zij getuigt van die werking
				onzes geestes, waardoor wij eenige hoedanigheid afscheiden van het voorwerp,
				waaraan zij toekomt, om de verbinding der twee, als met ons begrip in
			   overeenstemming, met vrijheid te bewerkstelligen.
		    
{==261==} {>>pagina-aanduiding<<}
 
			 Hieruit volgt, dat het eerste, het oorspronkelijke woord in zijn
				wezen en aanleg en als in den kiem, een werkwoord zijn moest. Immers, het
				voorwerp, over hetwelk de gedachte ging, bleef aanvankelijk onuitgedrukt, het
				noemde, als het ware, zich zelf, het vertoonde zich daar in de natuur voor 's
				menschen oogen: des noods kon het nader met eenig gebaar worden aangewezen.
				Maar de gedachte, die in de natuur geen bestaan, noch voorbeeld kent, de
				gedachte over dat voorwerp, moest uitgedrukt worden, en de klank, welke van het
				denken getuigde en wel is waar van zelf de waargenomen hoedanigheid of werking
				vertegenwoordigde, doch geenszins tot herkenningsteeken van die hoedanigheid of
				werking moest dienen, maar strekte om de in het brein voltrokken verbinding van
				die hoedanigheid of werking met het voorwerp te kennen te geven, - die klank
				bezat al het kenmerkende van dat woord, hetwelk wij werkwoord heeten. 
			 Werd het voorwerp der gedachte werkelijk door een gebaar aangeduid
				en ging die aanduiding met het uitbrengen van een klank gepaard, dan was het
				voornaamwoord geboren. In het voornaamwoord heeft men, als het ware, het
				teeken, de vertegenwoordiger van het voorwerp zelve. Daar nu de taal bestaat in
				het uitbrengen van eene gedachte aangaande het voorwerp, zoo is het
				voornaamwoord eigenlijk geen woord, slechts een hulpmiddel om het voorwerp der
				gedachte te vertegenwoordigen en als te vervangen: het is slechts eene
				aanduiding, eene vingerwijzing door middel van het geluid, die de aanwezigheid
				of bekendheid van het voorwerp veronderstelt om verstaanbaar te zijn. Wilde de
				mensch in staat zijn te spreken over voorwerpen, die niet met den vinger
				aanwijsbaar waren, zoo moesi hij een klank hebben, waaraan hij het voorwerp
				herkende, en deze was spoedig gevonden. Den klank, namelijk, die de gedachte
				aangaande dat voorwerp inhield, bezigde hij als herkenningsteeken van dat
				voorwerp; hij gaf aan het voorwerp eenen naam, ontleend aan een oordeel, over
				dat voorwerp geveld. Maar van het oogen-
			   
{==262==} {>>pagina-aanduiding<<}

			   blik aan, dat die klank als
				naam van een voorwerp diende, had hij opgehouden werkwoord te zijn. Er waren
				van nu aan twee klanken, van welke de eene een werkwoord, de andere een
				naamwoord was. - Hoe deze te onderscheiden? - Zoo als in het Chineesch nog
				geschiedt, te weten, door verschil van toon en door de orde, in welke zij
				uitgebracht worden: de eerst uitgebrachte klank gaf het voorwerp, waarover de
				gedachte ging, het onderwerp der rede, te kennen: hij was bijgevolg een
				naamwoord; het tweede, op anderen en levendiger toon uitgesproken, hield de
				rede zelve in, en was bijgevolg een werkwoord. Slechts door de verschillende
				aanwending, door het gebruik, dat er van gemaakt werd, waren de beide klanken
				onderscheiden, in hun verschillend gebruik lag hun onderscheidend wezen, niet
				in hun verschillenden inhoud. Aan het gebruik derhalve, aan de aanwending in de
				rede, niet aan de beteekenis, moet de grond der onderscheiding der beide
				rededeelen ontleend worden. De beteekenis der zelfstandige naamwoorden is zoo
				oneindig verscheiden, als de voorwerpen der gedachte zelven: de gedachte vermag
				alles tot haar voorwerp te maken, hetzij het een stoffelijk of geestelijk, een
				concreet of abstract bestaan hebbe. Dus is het een even wanhopig als met het
				wezen der taal strijdig pogen, de definitie van het naamwoord te ontleenen uit
				de beteekenis, en eenig begrip te willen vinden, dat gemeenschappelijk toekomen
				zou aan alle voorwerpen, wier namen tot de ééne woordsoort der
				substantieven gebracht worden 
				 1). Met de voorwerpen zelven heeft
			   
{==263==} {>>pagina-aanduiding<<}

			   de taal,
				als zoodanig, niets te maken, slechts met de gedachte aangaande die voorwerpen:
				die voorwerpen komen slechts als gedachtestof, als voorwerpen der gedachte,
				niet als natuurdingen, niet als voorwerpen op zich zelf, in aanmerking. De
				meerdere of mindere overeenkomstigheid van den inhoud der taal met de natuur
				der dingen kan dus nimmer een maatstaf tot goed- of afkeuring van de taal
				opleveren: de taal is niet min of meer gebrekkig, naar mate zij meer of min met
				de wezenlijkheid der dingen overeenkomt, maar naar mate zij min of meer aan
				haar eigen wezen beantwoordt, en dit wezen is, uitdrukking te zijn van de
				gedachte, die aan gansch eenvoudige, maar noodwendige, onveranderlijke, overal
				dezelfde, eeuwige vormen gebonden is: eeuwige vormen, zeg ik, want het
				denken met zijn vasthouden van een voorwerp te midden van den oneindigen stroom
				der verschijnselen, is een nadoen van het werk Gods, dat scheppen heet en
				bestaat in een voortbrengen van een bodem in het bodemlooze, van een punt,
				hetwelk ondoordringbaarheid heeft, te midden van de oneindige ruimte. 
			 Wij hebben het standpunt vermeld, waarop het Chineesch is blijven
				staan. Hier zijn werkwoorden en naamwoorden volkomen gelijk; zij hebben niets,
				dat hen onderscheidt, dan de plaats, die zij met betrekking tot elkander in de
				rede innemen, en het verschillend accent, waarmede zij worden uitgesproken.
				Deze gelijkheid in vorm brengt een groot gevaar met zich; zij geeft aanleiding
				dat men de natuur der beide woorden verwarre, en het werkwoord mede houde voor
				eenen naam, voor den naam eener werking. Zoo bekomt men dan twee naamwoorden,
				van welke het een is de naam van een voorwerp, en het ander de naam van iets,
				dat dit voorwerp doet. Zoo wordt de taal een naamgeven van voorwerpelijke
				dingen; zij wordt niet langer begrepen in haar wezen; de kiem, die in haar
				ligt, blijft onvruchtbaar. 
			 Gelijk de mensch zich door de taal van de dieren onderscheidt, zoo
				is er een menschenstam, die zich daardoor van
			   
{==264==} {>>pagina-aanduiding<<}

			   alle andere
				menschenstammen onderscheidt, dat hij in zijne taal getoond heeft, het
				naamwoord en het werkwoord niet te verwarren; dat hij aan het werkwoord en aan
				het naamwoord elk zijn eigenaardige vormen gegeven heeft, die het ons mogelijk
				maken ze te herkennen, op welke plaats zij zich ook in den zin bevinden. Zoo
				kan er vrijheid in de woordorde, beweging in den zin komen; zoo kan er
				uitdrukking gegeven worden aan den graad der levendigheid van onze
				voorstelling, der opgewektheid van ons gevoel en der kracht van onzen wil; zoo
				wordt stijl, zoo de kunst des redenaars eerst mogelijk, van welke die andere
				talen hen, die ze spreken, verstoken laten. 
			 En hoe heeft de Indo-Germaansche volkstam (want dezen bedoelde ik 
				 1)) die uitkomst bereikt? Door aan het naamwoord een
				voornaamwoordelijken klank te hechten, waarmede het op het werkwoord verwijst,
				en aan het werkwoord een dergelijk klankteeken, waarmede het verwijst op het
				naamwoord. Zoo blijkt het onmiskenbaar, dat er geene bloote nevenstelling
				tusschen beiden plaats heeft; maar dat het eene om en voor en in betrekking tot
				het andere bestaat; zoo heeft de koppeling, de verbinding van de beide
				termen van het oordeel, het wezen der gedachte zelve, eene uitdrukking
				gekregen, en daar de aangehechte klanken van het werkwoord in hunne
				verscheidenheid verschillen van die van het naamwoord, zoo is het gezegde, het
				gedachtewoord, onmiskenbaar, onverwarbaar van het naamwoord gescheiden, en dus
				door vaste teekenen, als het woord, het woord bij uitnemendheid
				gekenmerkt. Zoo hebben dan ook de onsterfelijke Grieken den naam
				Ῥῆμα, en in navolging van hen de Latijnen den
				naam verbum, dat is, het woord bij uitnemendheid, aan het
				werkwoord gegeven. Wij zeggen werkwoord ten gevolge van de vergeefsche
				poging om
			   
{==265==} {>>pagina-aanduiding<<}

			   dit rededeel eenen naam te geven naar zijnen objektieven
				inhoud, dat is, ten gevolge van eenen terugval onzer wetenschap tot het
				Chinesche standpunt; ten gevolge van eenen afval van het begrip van het wezen
				der taal, hetwelk toch zoo volmaakt door de gemeenschappelijke voorvaderen der
				Indo-Germaansche volken was begrepen. 
			 Bij de voorstelling van de wijze, hoe het werkwoord tot naamwoord
				is geworden, hebben wij gezien, hoe het woord, al naar gelang van zijne functie
				in den zin, een ander karakter bekomt, tot eene andere woordsoort begint te
				behooren. Slechts het gebruik in den zin geeft den stempel aan het woord,
				bepaalt zijn onderscheiden wezen. Bij de ontwikkeling van het zelfstandig
				naamwoord uit het werkwoord bleef het niet. Werd een gedachtewoord aan een
				naamwoord toegevoegd om den inhoud van dit gedachtewoord voor te stellen als
				van den aanvang aan aanwezig in het voorwerp, aangaande hetwelk eene gedachte
				nieuw werd uitgesproken, zoo was dat gedachtewoord tot een bijvoegelijk
				naamwoord gestempeld, hetwelk zich wederom door eigenaardige vormen kenmerkte,
				sints het de liverei moest dragen van het naamwoord, waarbij het behoorde. Dit
				zelfde eigenschapswoord niet tot bepaling van een naamwoord, maar tot bepaling
				van het gezegde gebezigd, en wegens dit verschillend gebruik door een
				eigenaardigen vorm gekenmerkt, gaf de geboorte aan het bijwoord 
				 l). Maar de gedachte, door het
				werkwoord uitgedrukt, kan niet alleen stoffelijk bepaald worden, de gedachte
				kan ook voorgesteld worden als verwezenlijkt of niet, als voorwaardelijk of
				onvoorwaardelijk, als mogelijk of niet mogelijk, als ondanks beletselen
				bestaande al of niet. Om deze verschillende kategoriën uit te drukken,
				dienen woorden, die omdat zij de gedachte,
			   
{==266==} {>>pagina-aanduiding<<}

			   door het werkwoord
				uitgedrukt, wijzigen, met de bijwoorden tot ééne soort gebracht
				worden. 
			 Onder de naamwoorden zijn er, die dichter aan het werkwoord
				aangesloten bleven, en rechtstreeks afgeleid zijn van het in al zijne vormen
				volkomen ontwikkelde werkwoord. Aan zulke naamwoorden kleeft iets van de natuur
				van het werkwoord; zij brengen ons de voorstelling, die het werkwoord ons
				geeft, voor den geest; zij hebben iets van des werkwoords heerschende kracht
				behouden; de werking, die zij te kennen geven, wordt steeds, gelijk Dr. 
				Te Winkel 
				 1) zeer
				duidelijk uiteengezet heeft, in betrekking tot een bepaald subjekt gedacht, en
				dit is zelfs van invloed op hun syntaktisch gebruik. Men noemt ze
				infinitiefvormen en deelwoorden; maar daar zij onbekwaam zijn om
				zonder hulpwerkwoord het praedikaat te vormen, en derhalve datgene missen, wat
				het werkwoord tot werkwoord maakt of liever werkwoord doet blijven, zoo kunnen
				zij niet met het werkwoord tot ééne soort verbonden gelaten
				worden 
				 2): het zijn
			   
{==267==} {>>pagina-aanduiding<<}

			   naamwoordelijke vormen van het werkwoord,
				dat is, in hen is in een bepaalden vorm het werkwoord naamwoord geworden. 
			 Nog eene soort van woorden is er, die syntaktisch met de
				bijvoegelijke naamwoorden op gelijke lijn geplaatst zijn, omdat zij eene
				bepaling aan de voorwerpsnamen geven, maar niettemin van bijzonderen aard. Zij
				hebben, wat ook hun oorsprong zij, werkelijk het karakter van teekens van
				zekere voorwerpelijke dingen, te weten van bepaalde getallen. Werkelijk is hier
				de bijzondere beteekenis, en geenszins eenig eigenaardig gebruik de grond, dat
				zij tot eene afzonderlijke woordsoort gerekend worden. Zij zijn, als het ware,
				willekeurige namen, eigene namen van de getallen; zij hebben geenen
				gedachte-inhoud; zij zijn toevallige klanken geworden, en waren dus geschikt om
				bij den ruilhandel tusschen volken, die gansch verschillende talen spraken,
				even als de namen van maten, gewichten en munten, een gemeen goed uit te maken.
				Vandaar dat tusschen de telwoorden in het Semitisch en het Indo-Germaansch eene
				verwantschap wordt waargenomen, die bij de andere soorten tusschen de woorden
				dezer verschillende taalstammen niet bestaat. De bijvoegelijke naamwoorden, die
				een onbepaald getal uitdrukken, zijn, mede wegens hunne beteekenis, met deze telwoor-
			   
{==268==} {>>pagina-aanduiding<<}

			   den tot eene soort gebracht. Dat derhalve bij deze woorden
				de van andere adjektieven verschillende aard en beteekenis en niet het gebruik,
				van hen in den zin gemaakt, den grond opgeleverd heeft, dat zij als een
				bijzondere soort van woorden worden aangemerkt, kan men zich te gereeder laten
				welgevallen, aangezien men toch steeds de voornaamwoorden, hoezeer zij wat hun
				gebruik aangaat, naamwoorden zijn, wegens hunnen van de naamwoorden
				verschillenden aard als een bijzondere soort van woorden zal dienen te
				behandelen. Deed men het niet, men zou de zelfstandige en de bijvoegelijke
				naamwoorden zelven, in zoo verre zij al of niet van voornaamwoordelijken aard
				zijn, in twee ondersoorten moeten verdeelen. De tegenstrijdigheid bestaat hier
				in het voorwerp der wetenschap, niet in de wetenschappelijke behandeling: had
				de taal, uit liefde tot consequentie, de dienst versmaad, die zij van de
				voornaamwoorden heeft, zij zou geen middel gehad hebben om het werkwoord van
				het naamwoord te scheiden, terwijl thans die aanduidende klanken, die men
				stomme gebaren zou kunnen noemen, omdat zij geen gedachte tot inhoud hebben,
				dienstbaar gemaakt zijn aan het hoogste doel, dat bereikt kon worden. 
			 Niet slechts om voorwerpen aan te duiden, konden klankgebaren,
				hoedanige de voornaamwoorden zijn, worden aangewend, maar ook om betrekkingen
				tusschen voorwerpen aan te duiden. Strekken zij tot zulk een einde, dan zijn
				zij bijwoorden, aangezien zij alsdan eene materieele bepaling van het gezegde
				inhouden. Dienen voorts zulke bijwoorden om bepaaldelijk de betrekking tusschen
				twee in den zin genoemde voorwerpen aan te duiden, dan heeten zij
				voorzetsels, die dus wederom bloot door hun syntaktisch gebruik, en niet
				in wezen, van de bijwoorden onderscheiden zijn. Eindelijk, bij de uitvoerige
				redenering moest het verband tusschen zin en zin uitgedrukt kunnen worden. Tot
				dit doel bezigde men voornaamwoorden of bijwoordelijke uitdrukkingen; maar,
				onverschillig welke woorden men tot dat einde bezigde, zoodra zij dienen om het
				zinverband te ken-
			   
{==269==} {>>pagina-aanduiding<<}

			   nen te geven, vormen zij een nieuwe woordsoort,
				voegwoorden geheeten, die voor zoo ver zij voegwoorden zijn, in het
				geheel geene materieele beteekenis hebben, maar slechts de orde en wijze der
				redenerende voorstelling doen uitkomen. 
			 Zoo hebben wij dan uit het ééne woord zich
				verschillende soorten van woorden zien ontwikkelen, en daarnevens aan de
				klankgebaren de plaats, die zij vrij innemen mochten, zien aanwijzen. 
			 Mijn doel was, het beginsel, dat in de onderscheiding der
				woordsoorten gevolgd wordt, en de definitie van enkele woordsoorten, die door
				Dr. 
				Te Winkel met veel scherpzinnigheid
				veroordeeld was, te handhaven, hoezeer ik toegeef, dat al de gegeven definities
				nog niet volmaakt zijn. Met de heusche bedoeling om aan de bewoordingen van de
				door mij gegeven definitiën des naamwoords en des werkwoords geene
				beteekenis te hechten, die in zijne oogen ongerijmd was, heeft mijn
				hooggeschatte vriend aan die bewoordingen eenen zin gehecht, welke in mijne en
				in veler oogen ongerijmd moet zijn. Ziedaar wat ik niet kon laten voorbijgaan
				zonder mij door eene meer opzettelijke uiteenzetting, dan met eene definitie
				geschieden kan, nader te verklaren. 
			  
			 Utrecht, Sept. 1861. 
			 W.G. Brill. 
		   
		 
		 
		   
		   
		   
			 Over de werkwoorden beenen en verbeenen.

			 De uitdrukking op iets beenen komt bij onze schrijvers der
				zestiende eeuw eenige malen voor. Dus in de Antwerpsche Spelen van
				Sinne, bl. 111: 
			  
				En dit sijn al gaven, soo gheleerde schrijven,  
				(Al ist dat donconstigte daer op beent)  
				Die conste haren beminders verleent.  
			 

{==270==} {>>pagina-aanduiding<<}
 
			 Aldaar, bl. 711: 
			  
				Sulck (d. i. menig) arme waer gerne met rijcdom
				  begaeft,  
				Sulck rijcke begeirt al meer en meer onversaeft  
				Niet te vreden met dat hem van God is verleent,  
				Alsoo dat meest elck, seg ick, wie datter op beent,  
				In zijn deel ongerust en zeer tonvreden is.  
			 
 
			 Anna Bijns, Konstighe Refereynen, I. 10:
			  
				Maer hun herten zijn herder verhert dan steenen,  
				Als 's vyants kinderen deur haet ende nijt  
				Willende op elkerlijcken beenen.  
			 
 
			 Ald. D. II. 48: 
			  
				Dit comt eerst wt Luthers leere alleene:  
				Hy heeft gherockt, dat ander af spinnen:  
				Dus segh ick noch eens als die hier op beene:  
				Aen de miraculen leert de Sancten kinnen.  
			 
 
			 en bl. 75: 
			  
				Den helschen jagher, die sijn net altoos spreyt,  
				Doet in Kerstenrijck bedrijven menigh boos feyt.  
				Deur sijn inblasen de Lutheranen beenen  
				Op allen Godsdienst, die sy wtplanen meenen.  
			 
 
			 Van Ghistele, Terentius (Andria, bl.
				39): 
			  
				Ick meynde nochtans wat te hooren  
				Oft ghi in den sin hadt, dees bruyloft te verstoren  
				En ofter yemant ware, die daerop beende.  
			 
 
			 Kiliaan heeft het werkw. beenen
				opgenomen als een vlaamsch woord dat ‘schimpen, cavillari’
				beteekent. En zeker in dien zin laten zich de bijgebragte plaatsen vrij wel
				verklaren. Intusschen, ook 
				Schmeller heeft een werkw. bainen, dat
				hij eenigzins anders uitlegt en wel in eenen zin, die in eenige van de
				aangevoerde plaatsen niet minder met het verband schijnt te strooken; in
				Einen hinein bainen, an Einen hinanbainen is bij hem ‘ihm zusetsen
				mit Schelten, Corrigiren, Mahnen, Verbieten etc.’ Wij zouden zeggen, op
				eene ruwe wijze op iemand aanvallen of los gaan, b.v. met bitsche bejegening.
				Als 
				Anna Bijns van de Lutheranen zegt, dat zij
				‘op allen Godsdienst beenen,’ zoodat zij dien meenen uit
			   
{==271==} {>>pagina-aanduiding<<}

			   te roeijen, dan denkt men hier bij beenen eerder aan het rigten
				van eenen bitschen aanval, dan aan bloot schimpen. Evenzoo, wanneer zij van de
				verharde vijanden zegt dat zij ‘deur haet ende nijt elkerlijcken willen
				bemen.’ Voor op eene prooi aanvallen ontmoet ik het werkw. in de
				Vlaamsche Rijmkronijk, bij 
				Kausler, Denkmäler, I. 220: 
			  
				Die verrader gaf antworde,  
				Ende seide, dat men huten here  
				Liete roukeloes, ende sonder weere,  
				Swine loepen een groot ghetal,  
				Buten der porten al ouer al,  
				Die men heet ter Magdaleenen;  
				Ende hier op souden seere beenen  
				Van Valkenberghe die prueusche heere,  
				Ende pinen nerenstelike seere,  
				Te ghecrighene die proye.  
			 
 
			 De hoofdbeteekenis van beenen komt mij dus voor te zijn
				aanvallen of overmeesteren met bitschheid of met schimp. Doch van
				waar heeft het werkwoord die beteekenis? Met andere woorden, welke is zijne
				afleiding? 
			 Schmeller plaatst bainen op het
				naamwoord Bain, doch merkt aan, dat het werkwoord misschien niet tot het
				gemelde naamwoord behoort; men kan, volgens hem, ook denken aan het zweedsche
				banna, schelden, of wel aan het oudduitsche panon of
				banon, exercere, concutere, van hetwelk onze Ouden het subst.
				bane hadden voor verderf, doodsgevaar, enz. 
				 1). Waar zulk een groot
				taalgeleerde in onzekerheid is, waag
			   
{==272==} {>>pagina-aanduiding<<}

			   ik het niet te beslissen. Het
				komt mij intusschen voor, dat het werkw. beenen wel zou kunnen geacht
				worden af te komen van het subst. been. Het engelsch toch kent een
				werkw. to bone niet alleen voor de beenen uit het vleesch halen, maar
				ook (zoo als 
				Halliwell het omschrijft) voor to seize,
				to arrest, d. i. grijpen, aangrijpen, beslag op iets leggen. Deze laatste
				beteekenis komt die van het nederlandsche beenen zeer nabij 
				 1). 
			 Behalve beenen heeft 
				Kiliaan ook verbeenen, vituperare, en 
				Van Hasselt leidt dit van beenen,
				cavillari, af. Niet te onregt, naar 't schijnt; het voorzetsel ver,
				gelijk meermalen, geeft dan ook hier aan het werkwoord geene andere beteekenis;
				het bevestigt of versterkt die blootelijk. Op iets of iemand
				beenen en iets of iemand verbeenen geven dan nagenoeg
				hetzelfde te kennen. 
			 Intusschen het werkw. verbeenen heeft ook eene beteekenis,
				die 
				Kiliaan niet vermeldt. 
				Hinlopen zegt dat de wachtelvangers
				verbeenen noemen ‘een wan- of valsch geluid maken op hun
				beentje.’ (Zie de Verhandel. v. d. Maatsch. v. Letterk. D. II. St. I. bl.
				257). En 
				Meinardus Tydeman teekende daarop aan:
				‘Verbeenen is, den wachtel bederven, door verkeerd op het
				wachtelbeentje te slaan.’ 
				Bilderdijk (Aant. op Huyg. V. 270)
				verklaart het woord op gelijke wijze; volgens hem is verbeenen, de
				vogels met beenen fluitjes, wier geluid hen bedwelmt en stil doet zitten,
				vangen. ‘Die liefhebberij (zegt hij) van het vogelfluiten plach hier te
				lande algemeen te zijn, en 't verbeenen is uit dien tijd
				overgebleven.’ Ter staving dezer verklaring strekt de omschrijving, die 
				Kiliaan van het quackel-beenken geeft,
				als het pijpje door
			   
{==273==} {>>pagina-aanduiding<<}

			   't welk de wachtels of kwartels bij de
				vogelvangst gelokt en gevangen worden. Bij 
				Benecke heet dat fluitje wahtelbein,
				en van daar kende reeds het middelhoogduitsch de werkwoorden beinen, op
				zulk een beentje fluiten, en erbeinen, met het wachtelbeentje in den
				strik lokken. 
			 Niets is meer te verwachten, dan dat dit werkwoord, uit de
				vogelvangst overgebragt op menschelijke bedrijven en toestanden, in de taal
				eene figuurlijke beteekenis verkregen hebbe. In het middelhoogduitsch sprak men
				reeds van een ‘wachtelbeen des duivels,’ en te onzent komt
				mede reeds bij onze oudste schrijvers het werkwoord verbeenen voor, in
				den zin van iemand op de eene of andere wijze als in een net vangen, iemand
				verschalken. Zoo leest men bij 
				Van Velthem, fol. 276, na het verhaal dat de
				fransche koning uit Atrecht trok om zich op de Vlamingen over eene geledene
				nederlaag te wreken: 
			  
				Die Vlaminge lieten hen niet verbenen,  
				Ende traken daperlike iegen;  
				Si hebben pauwelioenen geslegen  
				Genindelike, stout ende coene.  
			 
 
			 Niet verbenen, zegt 
				Le Long, is ‘niet lang bidden om te
				strijden.’ Onzinniger kon het naauwelijks. De kronijkschrijver bedoelt
				blijkbaar, dat de Vlamingen op hunne hoede waren, zich niet onverhoeds lieten
				overvallen of verschalken. Fol. 295 van hetzelfde werk leest men van de
				Mechelaars, nadat die van Antwerpen hun in een' strijd het onderspit hadden
				doen delven: 
			  
				Si swegen nu recht alse stomme  
				Die der voren so coene scenen,  
				Dat sy 't al wilden verbenen.  
			 
 
			 Mij dunkt, de beteekenis van vangen, in handen krijgen, vlijt hier
				ruim zoo goed als die van ‘verachten en versmaden,’ welke 
				Le Long geeft. Evenzoo denk ik over de plaats
				uit Maerl. Wapene Martijn (door Dr. 
				Verwijs), bl. 64: 
			  
				Du telles mi metten wisen, cloeken,  
				Dorst ic, ic souder di omme vloeken; 
			   
{==274==} {>>pagina-aanduiding<<}
 
				Ic wane dine herte meent,  
				Dattu mi heves verbeent.  
			 
 
			 d. i. verschalkt. Even zoo in die Hist. van Seghelin, bl.
				131: 
			  
				Dies wert die hertoech verbeent  
				Van sinen baroen, van sinen mannen.  
			 
 
			 Hor. Belg. VI. 122: 
			  
				- hoe saen ben ic verbeent  
				dat ic ute minen dienste dus scheide!  
			 
 
			 d. i. bedrogen, misleid. Even als D. XI. 260: 
			  
				Dus vinde ic mi bedroghen;  
				Quade tonghen hebben mi verbeent;  
				Schoon woorden al gelogen -  
				Spraect ghi en niet en meent.  
			 
 
			 en p. 320: 
			  
				Dus moet ick druckigh leven,  
				Dat ghy my altoos verbeent;  
				Hoe soudy my troost gheven  
				Alst u herteken niet en meent.  
			 
 
			 en lager nogmaals: 
			  
				Rijck godt! hoe ben ick nu verbeent 1  
				Eylacen! Ghy condt bedrijven  
				Dat u herteken niet en meent.  
			 
 
			 Dus ook Marieken van Nijmegen, bl. 27: 
			  
				Des pleccaerts bedinghe my verbeent heeft;  
				Dicwils haer de leden waende ic te vercroken,  
				Ic hadde haer lange den hals gebroken,  
				Maer zijn bede totten wijve mitten witten,  
				Die doetse my altoos ontsitten; -  
			 
 
			 d. i. niet ‘verstijft of werkkracht benomen,’ maar
				verschalkt, verkloekt. 
				De Roovere, Rethoricaele Wercken, bl, 70:
			  
				- wat is meerder verraderije,  
				Dan woorden spreeken sonder meenen?  
				Hoe mach men goey herten bet verbeenen?  
				Ick segghe men mocht se lieuer steenen.  
			 
 
			 Huygens, Korenbl. II. 442:
		    
{==275==} {>>pagina-aanduiding<<}
 
			  
				Uw' streken zijn ontdeckt; ghy meent ons te verbeenen 
				
				Met menigh Diamant  
				Aen d' een' en d' ander' hand:  
				Maer Jan, wacht voor den Schouth; ghy speelt met valsche
				  steenen.  
			 
 
			 Aldaar bl. 483, in een grafschrift op een uitnemend schilder: 
			  
				De dood vond sich verbeent, soo sulck een Man bleef
				  leven,  
				Die 't leven soo veel Volks behouden kost, of geven,  
				Haer Ambacht lagh in d' as, en sy scheen selver
				  veegh;  
				Soo sorghde sy by tijds, en hielp hem uytte weegh.  
			 
 
			 Verschalken is op eene looze wijze, hetzij dan door woorden
				of daden, iemand vangen; doch verbeenen komt ook voor in den
				daaruit spruitenden zin van vangen in 't algemeen, zich van iets of iemand
				meester maken; dus in Der Ystorien Bloeme, Dietsche Warande, II. 188, na het
				verhaal, dat ‘die quade coninc Yrtacus’ Mattheus
				verraderlijk had omgebragt: 
			  
				Doen tvolc die niemare wiste,  
				Dat dapostele was doet,  
				Liept met haesten groet  
				Tsinen (d. i. des konings) palayse, sonder
				  waen,  
				Ende woudene verbeenen saen.  
			 
 
			 ‘Beleedigen, uitschelden, honen’ is hier wat weinig
				gezegd. 
				Westerbaen, Gedichten, III. 412: 
			  
				Hy leg syn hoogmoed neer waer meê hy 't al
				  verbeent.  
			 
 
			 d. i. overheert, bemeestert. 
				Anna Bijns, Refer. I. 37: 
			  
				Hieremias wert verjaeght, Ezechiel verbeent.  
			 
 
			 Ezechiël werd gevankelijk weggevoerd naar
				Mesopotamie. Gewoonlijk verklaart men het woord te dezer pl. door
				‘bespot, veracht;’ doch dit te ondergaan had hij met alle profeten
				gemeen, en het zou dus te weinig zeggen. Antw. Spelen van Sinne, bl. 105 : 
			  
				Gheen lieffijcker solaes en is verleent  
				Den mensche, al hier op de werelt wijt,  
				Dan reyn conste, waer door schande wort verbeent  
				En de rampsalighe somtijts bevrijt.  
			 

{==276==} {>>pagina-aanduiding<<}
 
			 Ik denk hier aan overmeesterd of overwonnen, en alzoo verdreven;
				en in dergelijken zin versta ik ook 
				Van der Burghs gedicht op 
				Huygens Ledige Uren, in de Verscheiden Ged.
				door den Heer 
				Groebe verzameld, D. I. 91: 
			  
				- de alderjonxste jaren  
				Daer hy 't Kostelijcke Mal Me' verbeent en dreycht ten
				  val.  
			 
 
			 Nog eene andere beteekenis van verbeenen is ontleend aan
				den toestand van den vogel, die verrast of gevangen wordt: hij is bedwelmd,
				versuft. 
				Bilderdijk doelde daarop, als hij t. a. p.
				zeide, dat het geluid der beenen fluitjes de vogels bedwelmt en stil doet
				zitten. Onmiskenbaar heeft het woord dien zin in 
				Van Manders Gulden Harpe, bl. 347: 
			  
				Daniël die verwan dan  
				Dees Ouders, maer Susan  
				Is vry ghegaen by desen,  
				Gheresen seer verbeent  
				Is al t' Ghemeent, seer haest ghesteent  
				Moesten die boeven wesen.  
			 
 
			 De Gemeente (der Israëliten) het schelmstuk der Oudsten, en
				Daniëls list ter redding van de kuische Susanna
				vernemende, stond verplet, verslagen. 
				Westerbaen, Ockenburgh, bl. 41, op 
				Huygens gedicht Hofwijck doelende: 
			  
				Elck staet verbeent en meent by dit berymde
				  loof  
				Syn groente graeuw te zyn en alle luyster doof.  
			 
 
			 Huygens, Korenbl. I. 377: 
			  
				- gelijck het wesen will,  
				Dat een de vracht verbeent, daer vijftigh andre
				  still  
				Den mondighsten ontsien, en 't hooge woort vergunnen. 
				
			 
 
			 Huygens bedoelt, dat een - den kakelaar
				noemt hij hem - de andere aanwezigen in de trekschuit versuft of
				bedwelmt door zijn gesnap. Ald. bl 388: 
			  
				Die (boeken) d' oude walgen doen, die kinderen
				  beweenen,  
				Van kindsbeen af verbeent met schrick van
				  wetenschapp.  
			 
 
			 Dez. D. II. 154: 
			  
				't Geschakelde geweld van t' samen seven steenen, 
			   
{==277==} {>>pagina-aanduiding<<}
 
				Zeil-steenen geens-gelijck,  
				estondt my onverhoeds te klemmen en verbeenen.  
			 
 
			 In hooge mate verslagen, ja verpletterd door den
				druk, is de arme oude vrouw, van welke men in het Belg. Museum, IX. 94
				leest: 
			  
				In .lii. iaren en hadse ruste;  
				Eest wonder, vrouwe, al es si verbeent  
				Van selken tormente?  
			 
 
			 Geheel iets anders is het woord bij 
				Van Dans, Thyrsis Minnewit, II. 118, waar
				onverbeent beteekent ‘nog niet tot been geworden, niet
				stevig, onvast: 
			  
				Sijn sin is niet geset, sijn kalfs-vleys niet
				  gespeent,  
				Sijn eerst gegroeyt verstant daer by noch onverbeent. 
			 
 
			 En hierop zou toepasselijk zijn, wat 
				Bilderdijk meende, als hij op de boven
				aangehaalde verklaring van verbeenen liet volgen: ‘Deze verklaring
				van 't fluiten ontleend, is lang aangenomen, en ik heb er my in mijn tijd
				meê vereenigd; maar is de zaak niet eenvoudiger? Is verbeenen niet
				doen verstijven als een been, gelijk men by ons plach te zeggen? My
				dunkt zoo. 't Geen men verr' zoekt, ligt dikwijls vlak voor onze voeten.’
				Indien verstijven de eerste of voornaamste beteekenis des woords ware,
				zou die verklaring in aanmerking kunnen komen. - In den gemelden zin van
				verstijven heeft 
				Schmeller verbaint voor verstokt,
				verhard. 
				Groebe vat ook het woord dus op, dat men
				leest in 
				Coornherts Wercken, III. fol. 560: 
			  
				't Nieu hert is maer een nieu gebooghsame willen,  
				Die haer buyght onder Godt in ghelatenheydt stille.  
				't Welck niemandt en vermach, so langhe de
				  versteentheyt  
				Van sijn wil hartneckigh noch int herten ghebeent
				  leyt.  
			 
 
			 Ik versta hier echter geen werkw. beenen, maar het zelfst.
				naamw. gebeente. - Ik merk eindelijk nog op, dat 
				Huygens het werkw. verbeenen eenmaal
				bezigt voor uitfluiten, Korenbl. I. 469: 
			  
				Ghy die verstaet hoe verr' een' Amsteldamsche fluyt  
				Verketelt en verdooft een' Haegsche Herder-luyt, 
			   
{==278==} {>>pagina-aanduiding<<}

				Spreekt vonnis tusschen tween, of niet de lompe
				  Jongen  
				Sijn schraele darmgeschrap voorsichtigh heeft
				  bedwongen,  
				Daer Annas keel verscheen: Of 't niet is, soo hy
				  meent,  
				Best tijdelick geswicht, eer schandelijk verbeent.  
			 
 
			 Hierop had 
				Bilderdijk moeten aanteekenen, wat hij in
				zijne Nieuwe Verscheidenheden zeide: ‘verbeenen is
				verfluiten in tegenstelling van uittrompetten.’ D. IV. 54. 
			 't Verwondert mij - om dit in 't voorbijgaan op te merken - dat de
				bekwame 
				Hinlopen, ter boven aangeh. pl. in de
				vermelde regels van 
				Huygens het werkw. verketelen niet
				verstond; het is ‘tot een ketel maken.’ De ‘Haegsche
				Herderluyt’ is, bij de ‘Amsteldamsche fluyt’ vergeleken, een
				ketel. 
			  
			 Indien de boven aangewezen gang in het gebruik van
				verbeenen (t. w. op een beentje fluiten - verschalken - overvallen -
				vangen - bedwelmen) zoo als ik meen, de ware is, dan volgt daaruit, dat 
				Kiliaan de eigenlijke en eerste beteekenis
				niet heeft vermeld. Berispen, laken, schelden kan alleen eene afgeleide
				zijn en is stellig de minst voorkomende van alle; want dat men het woord in
				dien zin dikwerf heeft uitgelegd, heeft alleen plaats kunnen hebben door den
				waren zin voorbij te zien en niet op de bedoeling der schrijvers te letten.
				Doch nu eenmaal de beteekenis van verbeenen in haar oorsprong en
				verschillende toepassing duidelijk is, ga ik een' stap verder en waag het aan
				te nemen, dat beenen eigenlijk in oorsprong niets anders is dan
				verbeenen, en dat de beteekenis van het laatste ook opheldering geeft
				van het eerste. Het middelhoogduitsch toch kende reeds, als ik opmerkte,
				beinen voor op een beentje fluiten; het beijersch dialect bainen
				voor schelden, honen; het engelsch to bone voor grijpen, zich meester
				maken; en het middelnederlandsch beenen voor schimpen, met bitsheid of
				drift aanvallen: allen beteekenissen, die in verbeenen worden
				aangetroffen, en die het niet
			   
{==279==} {>>pagina-aanduiding<<}

			   onwaarschijnlijk maken, dat beide
				werkwoorden in oorsprong één zijn, en, daar het laatste
				betrekkelijk veel meer dan het eerste wordt aangetroffen, men dit voor het
				andere gezegd heeft. 
			  
			 A. d. J. 
		   
		 
		 
		   
		   
		   
			 Bijdrage tot de kennis van den Frieschen, voornamelijk Bildtschen, tongval.

			 Zelfstandige Naamwoorden.
 
			 Ark, gereedschap. 
			 Besleur, besef. 
			 Biisfeint, een plaagzuchtig, levenslustig jongeling. 
			 Biisjager, dorpsveldwachter. 
			 Buuse, de zak in rok, vest of broek. 
			 Duren, doeren, elders siggen, (de laatste benaming
				wordt in de hoofdstad gebezigd), een rietgewas in onze meren en poelen, van
				welks onderste deel de Friesche jeugd, in den voorzomer, eene versnapering
				maakt, veelal met siroop en azijn toebereid. 
			 Duwelstange, handlangster van den booze. 
			 Eamels koale, wrokker, die bij herhaling wat te berispen
				heeft. 
			 Fliebe, kwijl, die gewoonlijk bij bejaarde tabakrookers
				langs de pijp vloeit. 
			 Fotse, een schalksch meisje. 
			 Gerak. Hij krijgt zijn gerak niet, d. i. men geeft
				hem niet, wat hem toekomt, voor zijn nooddruft. 
			 Getsionsel, gebabbel, dat bij herhaling, tot vervelens toe,
			   wordt gehouden.
		    
{==280==} {>>pagina-aanduiding<<}
 
			 Gloppe, de plaats onder eene schamele bedstede, waar turf,
				hout, potten, pannen en dergelijke geborgen worden. Ook eene hellende
				loopplaats in eene achterbuurt, bv. de Kalvergloppe te Leeuwarden. 
			 Griemank of grienmank, een mengsel van verschillende
				soorten van erwten en boonen. 
			 Grevel, greintje, kleinigheid. 
			 Guds, een oud, bijna afgewerkt paard. 
			 Honnemiezel, zeker duimgezwel. 
			 Hounegisler, kerkwachter. 
			 Kai of kaai, sleutel. 
			 Kile, brok, een hoekig, wigvormig stuk uit eene kaas of
				iets dergelijks gesneden. 
			 Kliber, oploop, drom. 
			 Klitse, een meisje, dat niet onder de beste verdenking
				staat. 
			 Kloft, een ruw te zamengeklampt, van onbeschaafde planken
				zamengeklost, getimmerte. 
			 Knorre. ‘N grouwe knorre, een groot,
				onbehouwen stuk van iets, b.v. brood, kaas. 
			 Krampet, elders nuunder, de kleine, geribde
				zeeschelp, die voor kalkbranders de grondstof uitmaakt en waarvan onze
				schelppaden worden aangelegd. Zulk een pad wordt te Leeuwarden
				nuunderpad geheeten. Op 't Bildt: schilpad, niet
				krampetspad. 
			 Kriete (kreits), molenkriete, omtrek. 
			 Kros, plunje. 
			 Krouske, opgewarmd restje. 
			 Lawibes, anders trawinkel, oorveeg, opstopper. 
			 Leedstok, voorwerp van mishandeling. 
			 Lexom, berisping, bestraffing, harde les. 
			 Liikdoar, de deur in eene boerenwoning, die alleen geopend
				wordt, wanneer een lijk wordt uitgedragen. 
			 Melappe, meid of vrouw, die men gemakkelijk om den tuin kan
				leiden. 
			 Moude, stof op den dijk, veroorzaakt door langdurige
			   droogte, in den zomer.
		    
{==281==} {>>pagina-aanduiding<<}
 
			 Niiget, Hij heeft er niiget aan, d. i. hij ziet er,
				in bewondering, iets nieuws in. Het komt hem vreemd voor. 
			 Omkromte, iets onbehoorlijks. Ik leg dij gien
				omkromte bij. 
			 Onleech, ongelegenheid. 
			 Opstokken, de regt opgaande achterleuning van een
				stoel. 
			 Petear, gesprek. 
			 Peultsje, bundeltje, in een' zak of doek bestaande, en
				gevuld op den rug gedragen. 
			 Profiit, boekweiten gort. 
			 Puude, papieren zakje. 
			 Setter. 'N grouwe setter, een zwaar, voordeelig
				opgegroeid kind, of ook een corpulent persoon. 
			 Sigen, togt, van wind sprekende. 
			 Skeluun, gluipert, iemand die een valsch hart achter een
				vleijend oog verbergt; anders schoelje. 
			 Skeuk. Liitse skeuk, kleine kabouter. 
			 Skouing, gedaante. Hij heeft eene goede skouing, d.
				i. ziet er zeer goed uit. 
			 Skroar, naaister, ook kleêrmaker, welke laatste ook
				sniider of snijder wordt genoemd. 
			 Slansfet, ligtmis; snaak, onbezonnen gast. 
			 Smite, troep. Hij heeft een heele smite jongens
				achter zich. 
			 Snein, zondag. 
			 Snieun, zaturdag. 
			 Sniit, spat, van vocht sprekende. 
			 Sobber, een met suiker gevuld, linnen lapje, tot een
				kunsttepel gemaakt, om het den zuigeling in den mond te geven, ten einde hem
				voor eenigen tijd te stillen. 
			 Swabberkoer, korf of mand van eene wittebroodsventster,
				bolloopster of andere vrouwelijke of mannelijken sutelaar (uitventer). 
			 Swankebast, zwendelaar, straatslijper. 
			 Trienfetten, traanbuizen. 
			 Trillebil, kalvernat of ander lillend vocht. 
			 Tsjoenster, tooveres.
		    
{==282==} {>>pagina-aanduiding<<}
 
			 Unk, onheil, ramp, ongeluk. 
			 Uutspruutsel, de zoon of dochter van slechte ouders, in
				verachtelijken zin. 
			 Wan, een pak slagen. 
			 Witling, een beddelaken. 
			 Zetmeijer, waarnemend landbouwer. 
		   
		   
			 Werkwoorden.
 
			 Aemelen, lang en vervelend over eene onbeduidende zaak
				spreken. 
			 Anfiteren, opfiteren, aandrijven, aanporren. 
			 Anpielen, bestendig met eenige taak belast blijven. 
			 Balte, luidkeels huilen. 
			 Bealege, met groote inspanning arbeiden. Subst.
				bealig, het menschelijk ligchaam, in ruwen zin, van een boeren arbeider
				sprekende. 
			 Bedibbere, bedwingen. 
			 Befitere, heisteren, bij herhaling bedrijvig zijn. 
			 Belune, beklinken (in volume afnemen). 
			 Besniette, bespatten. 
			 Bonkelje, tegen wil en dank de beenen reppen, om naar
				elders te komen. 
			 Delbedsje, eene twistzaak, waartoe men zelf aanleiding
				heeft gegeven, tot bedaren zoeken te brengen. 
			 Doukslikje, van arme lieden gezegd, als zij zich mogen
				vergasten op de overgeschoten brokken van een boerenfeestmaal. Na eene
				begrafenis noemt men het: ketelschrabben. 
			 Dwarsbongelje, dwarsdrijven, opposant wezen. 
			 Fandelje, verzamelen, bijeenvergaderen. 
			 Flittere, heen en weêr drentelen. 
			 Forriffelje, misleiden. 
			 Gniezen, spottend lagchen. 
			 Grente, plagen, kastijden, anders priegele.
		    
{==283==} {>>pagina-aanduiding<<}
 
			 Griemen, morsen, bezoedelen, vuil maken. 
			 Gritse, met veel gebaar grappen maken. 
			 Interje, bestrijden, ‘k Zal 'm wel interje, ik
				zal hem wel staan, wel mans wezen. 
			 Kraamheine, bakeren. 
			 Lottere, in water onderzoeken of eijers gaaf zijn of
				bezet. 
			 Maltierje, zich balddadig, brooddronken aanstellen. 
			 Mislearre, mislukken, anders ook mistribele. 
			 Muuskoppe, de hoofden bij elkander steken, om fluisterend
				en geheimzinnig te spreken. 
			 Ofhimmele, afranselen; ook wel: zuiveren, schoonmaken. 
			 Ofkrante, heinde en ver de nieuwtjes van de buurt
				vertellen. 
			 Ofringe, schelden, beliegen, gevoelig kastijden. 
			 Omskeuken, in het werk stellen. 
			 Omstrune, ter sluip omdwalen, loerend rondzien. 
			 Pielen, gedurig met iets bezig zijn, belast blijven. 
			 Piisjen, het dwingen en lastig worden van een klein kind,
				dat ontwaakt. 
			 Prakke, kneeden, fijn maken, vergruizelen. 
			 Rugele, brokkelender wijze iets laten wegvallen,
				strooijen. 
			 Sangere, met vervelend gepraat gedurig op eene onbeduidende
				zaak terugkomen, zaniken. 
			 Sjoelen, schuifelen, het voortsloffen van iemand op muilen
				of pantoffels. 
			 Skarlebarle, al voortgaande worstelen, waarbij nu de een,
				dan de ander de bovenhand bekomt. 
			 Skewiele, schikken, inschikken. 
			 Skoarre, huiveren, aarzelen. 
			 Skriemen, met tranen schreijen. 
			 Sliine, steelsgewijze snoepen. 
			 Slikslakken, van opgeschoten jongens gezegd, die door dik
				en dun loopen. 
			 Sluipertje maken, Bildsch fledire, Leeuw stutje
			   zetten (elders in de prov.) schoolverzuim plegen.
		    
{==284==} {>>pagina-aanduiding<<}
 
			 Sutele, bij de huizen iets rondventen. 
			 Tjettere, pruttelen, kijven. 
			 Trolle, sussen, hossebossen. 
			 Truzele, onvoorbedacht achterover vallen, b.v. van een'
				stoel. 
			 Tsiermje, sukkelen, kwijnen. 
			 Uutfiterje, uitschelden. 
			 Wetten, bedreigen. 
			 Wraxelje, worstelen (boksen). 
		   
		   
			 Bijvoegelijke Naam- en Bijwoorden.
 
			 Betoeft, loos, slim, doortrapt. 
			 Bienbitich, grofbonkig. 
			 Bisibbe, in familiebetrekking, geparenteerd 
			 Brat, voorkomend, inschikkelijk. 
			 Flanterig, schraal, mager. 
			 Flieunsk, vleijend, teemend, huichelend. 
			 Fuuleindich, kwaadaardig, geweldig. 
			 Grimmitich, norsch, stuursch. 
			 Heelkomzelden, zeer zeldzaam. 
			 Hiete hei (op), op heeter daad. 
			 Hoosfoetling, ongeschoeid. 
			 Jamk, vaak, dikwijls. 
			 Kel, verschrikt. 
			 Kreep, kras, schrander. 
			 Kruudig, net, proper. 
			 Lak en frak, vleijend, geveinsd, aanminnig. 
			 Longerig, lang en log. 
			 Luensk, spijtig, vleijend, en wel in slependen toon,
				waarachter spot verborgen ligt. 
			 Muutele, moetele, zacht, poezelig. 
			 Muuk (to), in 't verborgen. 
			 Noatsk, knorrig, stuursch, gemelijk. 
			 Niis, zoo even geleden.
		    
{==285==} {>>pagina-aanduiding<<}
 
			 Niunkelitsen, van liever lede. 
			 Niunken, naast, nevens (voorzetsel). 
			 Oerdwealsk, ligtzinnig. 
			 Onbiidig, onbehouwen, onbeschoft, anders ook onhimmel. 
			 Onsjiusch, onaanzienlijk. 
			 Onwiten, lomp, ongemanierd. 
			 Poer, razend kwaad. 
			 Prot, gramstorig, ontevreden, gemelijk. 
			 Riinsk, mild, goedgeefs. 
			 Rimpen, haastig, onbedacht. 
			 Rinkrank, bouwvallig, rank. 
			 Skarluunaftig, schalksch. 
			 Skrutel, angstig, schrikachtig, schril. 
			 Sleeuw, laauw, flaauw, slap. 
			 Smeulsk, smadelijk, beleedigend. 
			 Smoek, genoegelijk, aangenaam. 
			 Suterich, ongedaan, haveloos. 
			 Tobek, achterwaarts. 
		   
		   
			 Spreekwijzen.
 
			 Iets te moek opknappen, zich in 't verborgen te goed
				doen. 
			 Hij loopt de hakken uut de liken, hij rept zich, met
				haastigen tred, om ter gewenschter plaats te komen. 
			 De griisel gaat 'm over de grouwel, zegt men o. a. van een'
				baatzuchtige, als hij meent, dat hem te kort gedaan wordt, of als hij iets moet
				afstaan. 
			 't Is altijd schrabjen om 'e bek, schraalhans is
				keukenmeester. 
			 Iemand bij 't gat ophalen, achter iemands rug kwaad
				spreken. 
			 Op 'e rattel raken, op slag komen, om allerhande nieuwtjes
				te vertellen; om het woord te voeren, zonder een ander aan 't woord te laten
			   komen.
		    
{==286==} {>>pagina-aanduiding<<}
 
			 Hij komt op 'e kluuten, 't gaat hem in zijne zaken
				voordeelig. 
			 In 't himd bebiten, schichtig, beangst zijn, schoorvoetend
				iets verrigten. 
			 'k Bin nog niet te roops-ende, ik kom in mijne uitgaven nog
				altijd te kort. Roop, (gen. roops) noemt men een lang, van stroo
				gevlochten touw, dat bij 't dekken van rietdaken wordt gebruikt, en, in vele
				andere gevallen, de plaats vervangt van henniptouw. 
		   
		 
		 
		    
		   
		   
			 Voorbeelden van een verouderde vervoeging der thans in gebruik zijnde werkwoorden.
 
			 In de Taalgids 1860, bl. 273-77, komt een artikel voor, dat
				tot opschrift heeft ‘werkwoorden, die voorheen eene andere vervoeging
				hadden dan tegenwoordig.’ 
			 De schrijver waarschuwt daarin tegen den toeleg om het
				‘praeteritum’ van ongelijkvloeijende w. w. gelijkvl. te maken. Of
				die toeleg bestaat willen wij niet onderzoeken. Evenmin durven wij beweren, dat
				het ijverig zamenwerken der taalgeleerden kracht genoeg zou kunnen aanbrengen
				tegen afwijking van taalregelen van het volk uitgegaan en door het volk, dat is
				hier door de massa, gewild. Het gebruik zal wel altijd de voorname wetgever in
				de taal blijven. En ‘verloop’ zal altijd plaats hebben. Men moge
				tegen het woord protesteren, de zaak, die er door aangeduid wordt, zal er niet
				door tegengegaan worden, dat ‘verloop’ is ten opzigte van sommige
				woorden zoo groot, dat de oorspronkelijke vorm schier onkenbaar is in den
				gebruikelijken. 
			 Tegen dusdanige verbastering is naar onze meening weinig
			   
{==287==} {>>pagina-aanduiding<<}

			   te doen. Toch is het in onzen tijd mogelijk de kennis aan de
				oorspronkelijke vormen der woorden levend te houden. 
			 De tijdschriften ter bevordering van Taalkunde geven daartoe
				voortdurend het middel aan de hand. De schrijver van bovengenoemd artikel deed
				dan naar ons inzien een goede zaak, door oplettend te maken op de veranderde
				vervoeging van sommige w. w. Op zijn voetspoor wenschen wij voort te gaan en
				een algemeen overzigt te geven van de vorming der tijden zoo als men die in de
				werken der Ouden ontmoet, en die mij daarin hier en daar zijn voorgekomen. 
			 Bakken, imperf. bieck of boek,
				St.-Bijb. Gen. XIX. 3: ende bieck ongesuerde
				koecxkens. De Jager, Tk. Handl. Z. v. Brill, Spr. 1.
				282. 
			 Beginnen, imperf. began, begonst, begost. Wap. Mart.
				43, vs. 10: 
			  
				Mi dunct edelheit began  
				Vte reinre herten dan,  
				Met doechden besneden.  
			 
 
			 Lancelot, 2, vs. 19955: 
			  
				Ende si begonsten te slane.  
			 
 
			 Reder. v. Mech. Antw. 1562, K. 4, vo.: 
			  
				Waert dat ick beghost had om laten verdooren  
				Mijn Jonckheyt. en elders.  
			 
 
			 Belgen, imperf. batch, bolg. Sp. Hist. I. 15, vs.
				18: 
			  
				Dies balch hem (God) vptie
				  creaturen.  
			 
 
			 Ald. blz. 263, vs. 23 en blz. 458, vs. 16. Ald. Dl. II. 125, vs.
				36: 
			  
				Hier omme so bolgen si hem das.  
			 
 
			 Bergen, imperf. bergde. St.-Bijb. Gen. III.
				8: doe verbergde sich Adam. en Bijb. 1556, Tob.
				II. 
			 Bewegen, part. beweecht. Bijb. 1556, Luc.
				X. Maer een Samaritaen … hem siende is met
				bermherticheyt beweecht geweest. 
			 Bidden (oudt. beden), imperf. bede. Bijb.
				1477. Gen. XXIII. Abraham stont op ende aanbede dat volc van
				dien lande, lager: Abraham aenbede voer den here, en
				elders. 
			 Binden, imperf. band. mv. bonden, Rijmb. vs.
				11951:
{==288==} {>>pagina-aanduiding<<}
 
			  
				. . wat dat soe ghevraghen conde,  
				Ontbant hi al met sinen monde.  
			 
 
			 Sp. Hist. I. 70, vs. 17: 
			  
				Daer hi die drome ontbant.  
			 
 
			 en St.-Bijb. Openb. XX 2. 
			 Braden, imperf. bried. St.-Bijb. 3, Esdr. I.
				12. 
			 Brengen, imperf. brocht, part. bracht, brocht
				en gebrocht. Walewein, vs. 10988: 
			  
				Men brochte een paar cleder saen.  
			 
 
			 en Rijmb. vs. 12462. Lancel. 2, 47053: 
			  
				Doen die niemare liep int lant,  
				Dat gevaen die coninc van Yrlant  
				Ende Artur was bracht daer te gedinge.  
			 
 
			 Reinaert, vs. 684: 
			  
				Nu hevet de neve sinen oem  
				In boosheden brocht met sulker achte,  
				Dat hi met liste, no met crachte  
				In geere wijs ne can ontgaen.  
			 
 
			 Gest. Rom. cap. 14: Die paeus metten keyseren hebben dat
				lichaem eerliken ghebaert ende gebrocht int midden der stadt
				romen. 
			 Deugen, imperf. docht. Sp. Hist. III. 122, vs.
				13: 
			  
				Els was er niet an dat dochte  
				Dan weghe  
			 
 
			 en St.-Bijb. Jerem. XIII. 7.  
			 Doen, imperf. daet. imperat. doch. Z. De
				Jager, Lat. Versch. 469. Lancelot, 4, vs. 12523: 
			  
				Hi sprac: Quaet verradere ic hebbe nu  
				Cranken wissel gedaen om u  
				Van der scaden di gi mi daet an  
				Minen broder.  
			 
 
			 Sp. Hist. I. 195, vs. 66:Twee daeden si van den
				leuene. 
			 en Rose, vs. 12671. 
			 Dooden, part. doot. Will. v. Oringen, vs. 39: 
			  
				Si quamen van op dien dach  
				Dar si waren om hare bejach  
				Ende enen edelen man hadden doet.  
			 

{==289==} {>>pagina-aanduiding<<}
 
			 Dragen, imperf. dragede. Heim. d. heim. 1941: 
			  
				Die wise erst den iode vraghede  
				An wat wette hi hem draghede en elders.  
			 
 
			 Drinken, imperf. dranc, mv. dronken. Sp.
				Hist. II. 24, vs. 11: 
			  
				Lettel sere dranc hi van wine  
			 
 
			 Brab. Yeest. 5, vs. 1675: 
			  
				Dus verdranc men die stat daer.  
			 
 
			 Bijb. 1477. Gen. 24, St.-Bijb. 1 Con. XVII.
				6. en elders. 
			 Dwingen, imperf. dwanc, mv. dwongen. Sp. Hist. I
				35: 
			  
				In dat lantscap......  
				Dwanc men eerst paerde.  
			 
 
			 Ald. blz. 30, vs. 14: 
			  
				Hi dwanc an hem dat ghediet.  
			 
 
			 St. Franc. vs. 9106. St.-Bijb. Matth. XIV. 22 en
				elders. 
			 Eten, part. geëten en geten. Will. v.
				Oringen, vs. 51: 
			  
				Si waren ter tafflen geseten  
				Ende souden hebben geten.  
			 
 
			 Ferguut, vs. 5301: 
			  
				Als men te hove hadde geëten.  
			 
 
			 Walew. vs. 1129; Grmb. Oorl. 1 , vs. 2036 en Bijb. Antw. 1556,
				passim. 
			 Gaan (oudt. gangen), imperf. en imperat. ganc, part.
				gangen, Lancelot 2, vs. 18482: 
			  
				Alsi hadde gespeelt met vinnen,  
				Ganc hi met ridders beginnen  
				Sijn spel ende met rocken toe.  
			 
 
			 Rijmb. vs. 10445: 
			  
				Ghanc, wes met Absalone sonder baraet.  
			 
 
			 Ferguut, vs. 1650: 
			  
				So vele heft hi al omme gegangen,  
				Dat hi ter capellen quam an.  
			 
 
			 Velth. 3, cap. 30: 
			  
				(Want die helm had so menich iaer)  
				In regen in snee doe gehangen;  
				Hets wonder dat hijs es ontgange  
				Hine wer verrot.  
			 

{==290==} {>>pagina-aanduiding<<}
 
			 Gebeuren, part. geboert. Gest. Rom. cap. 44: Op
				enen tijt is gheboert dat midden in romen die aerde haer opende.
			 
			 Gelden, imperf. galt, gou. Sp. Hist. I. 331, vs.
				33: 
			  
				Doe riep hi sijn ridderscap te samen,  
				Ende elken galt hi bi namen.  
			 
 
			 Ald. blz. 430, vs. 38: 
			  
				hi drouch crone mogendelike  
				xxxvij jaer, en galt der doot h'scout.  
			 
 
			 en Antw. Sp. van Sinne, 169: 
			  
				Die niet ses mijten en gou, waer se veyl.  
			 
 
			 (De Jager, Lat. Versch.). 
			 Helpen, imperf. halp, holp, mv. holpen. Kar.
				de Gr. 2, 822:Dat hem en halp yser no stael. 
			 Brab. Yeest. 5, vs. 662: 
			  
				Maer, so hem sijn raet riet,  
				Halp hi van der Marken den grave  
			 
 
			 Matth. Anal. 1, blz. 160: onser Godt holp die
				Jofferen en elders. 
			 Jagen, imperf. jagede, waarvan genoegzame voorb.
				zijn bijgebragt in de Taalgids, 2, blz. 275. 
			 Kleven, imperf. claf. Reinaert, vs. 7004: 
			  
				Want dat sant sere claf  
				Metter pissen in dogen.  
			 
 
			 Klimmen, imperf. clam, mv. clommen. Lev. v.
				St. Christ. 311: 
			  
				Daer omme so clam si ….  
				Op doverste der torene ende der kerken.  
			 
 
			 St.-Bijb. Matth. XIV. 23 en elders. 
			 Klinken, imperf. clanc, mv. clonken. Het
				daghet, coupl. 15: 
			  
				Met haren blanken handen  
				Dat si dat belleken clanck.  
			 
 
			 Komen, imperf. cam. St. Franc. vs. 9105: 
			  
				Een pelegrijm van live cranc,  
				Wantene de zucht zere dwanc,  
				Cam gevaren van over mere  
			 
 
			 Brab. Yeest. Dl. II. blz. 504:
		    
{==291==} {>>pagina-aanduiding<<}
 
			  
				Inlande, ghegheven, doe minhere incam te
				  Mechelne,  
			 
 
			 en Matth. An. 9, 450: 
			  
				Ende ware dat saken dat hi in veden came.  
			 
 
			 Krimpen, imperf. cramp, mv. crompen. 
			 Reinaert, vs. 1506: 
			  
				Ic dede hem afbernen dat haer,  
				So dat hem die swaerde cramp.  
			 
 
			 Laden, imp. loed. 
			 Ferguut, vs. 261: 
			  
				Doe worp men omme die somers sciere  
				Ende loet pawelioenen ende fortsiere.  
			 
 
			 Sp. Hist. II. 32, vs. 72: 
			  
				Want hi nerenstelike wachte,  
				Dat hi niemene verloede te sere.  
			 
 
			 en St.-Bijb. Neh. XIII. 15. Z. v. Taalg. 2,
				274. 
			 Lagchen, imperf. loegh. Ferguut, vs. 589: 
			  
				Die ridders loeghen, ende maecten spot.  
			 
 
			 Kar. en Eleg. vs. 721: 
			  
				Doe stont elegans ende loech.  
			 
 
			 Stoke. 4, vs. 1477: 
			  
				Ic seg u, dat ic seker weet,  
				Dat de Graef hilt ouer spel,  
				Want hi loech.  
			 
 
			 Grimb. Oorl. 2, vs. 5693, V. d. Lev. ons Heren, 733. Bijb.
				1477, Gen. XVIII. en elders. 
			 Laten, imperat. lach. Z. Dr. De Jagers
				latere Versch., blz. 470. 
			 Leken, imperf. lack. Reinaert, vs. 808: 
			  
				So dat hem sijn bloet uut lac.  
			 
 
			 en Minn. Loep, 4, vs. 337: 
			  
				Doch also sijt vat ontstack  
				So tapte sijt uut dat altoes lack.  
			 
 
			 Z. over de beteekenis van dit woord, De Jagers Arch. 2,
				119. 
			 Leiden, imperf. leedde. Reinaert, vs. 406. 
			  
				Ghi hebt minen oom bedrogen  
				Harde dicke in meneger wisen,  
				Ghi misleettene van den pladisen, 
			   
{==292==} {>>pagina-aanduiding<<}

				
				Die hi u warp van der kerren.  
			 
 
			 en Walewein, vs 8426: 
			  
				Walewein volghede als hi eerst mochte  
				Ende leetde vor hem bi der hant  
				Sijn lief die joncfrouwe achemant.  
			 
 
			 het part. geleet vindt men Ferg. vs. 1098. 
			 Malen, imperf. moel. Brill, Spr. 1. 1849,
				blz. 282. 
			 Murwen (be-). part. bemorwet. Gest. Rom. cap. 50:
				Die keyser wert verwonnen ende bemorwet van dat veel bidden ende
				smeken van den heren. 
			 Plegen, in de beteekenis van doen, begaan, bedrijven,
				verplegen, imperf. plagh, part. geplogen. Lancelot, 3, vs.
				22991: 
			  
				Ende die daer dienden in die zale  
				Plaghen sijns harde wale.  
			 
 
			 Esop. Fab. 5, vs. 3: 
			  
				Doen hi die scade int water sach  
				Van den bene, hort wat hi plach.  
			 
 
			 Rijmb. vs. 3624: 
			 Int lant plach men der zeden (had men de gewoonte of
				was het gebruikelijk). 
			 Dat wijfs meest plagen (hoedden) der beesten ald.
				vs. 11665, 29059, 30633. Sp. Hist. III. 172, vs. 17. St. Franc. 179. Limb. 3,
				vs. 1369. Augustynken (Budd. Arch.) vs. 548. Heim. der heim., vs.
				2122, en elders. Het part. geplogen komt o. a. voor Sp. Hist, I. 265,
				vs. 4: 
			  
				Hi minde wapenen tientiden….  
				Ende voer dicken mede int here,  
				Ende hielt hem also ghetoghen,  
				Alse of hi ridderscap adde geplogen.  
			 
 
			 Sp. v. Sinne, Antw. 1562, Ccc. 3, ro.: 
			  
				Ghy en hebt noch gheenen crijch gheploghen,  
			 
 
			 en Vondel, Poëzy, 1, blz. 104: 
			  
				Ghy hebt dit schaakspel meer geplogen.  
			 
 
			 Plegen in de beteekenis van gewoon zijn, imperf.
				plocht. Varnew. Chr. blz. 21: ende dat is deze Janus die de Romeynen
				  so groot plochten te achten.
		    
{==293==} {>>pagina-aanduiding<<}
 
			 Prijzen, imp prijsde, waarvan voorbeelden zijn
				bijgebragt in de Taalgids, 2, 275. 
			 Rennen (oudt. rinnen), imperf. ran, mv. ronnen. Sp.
				Hist. II. 12, vs. 29: 
			  
				Cleene menichte daer ontran,  
			 
 
			 Heelu. vs. 1902: 
			  
				Doen waest haestelike gedaen  
				Metter ghemeinten, die ran   
				Striden sonder leidsman.  
			 
 
			 Br. Yeest. 5, vs. 1199 en elders. 
			 Scheiden, imperf. schied. Lev. v. Jez., cap. 231:
				Doe heldde hi sijn hoeft nederwert, ende gaf sinen gheest en verschit.
				en Br. Yeest. 6, 11538: 
			  
				Daer werd die siecte hem soe hert,  
				Dat hi cort versciet daer naer  
				Van ertrike.  
			 
 
			 Z. v. den vorigen jaarg. van dit Tijdschrift, blz. 273. De
				imperat. scheed, leest men Rijmb. vs. 8845: 
			  
				Ues messciet;  
				Maer scheed altoos van Gode niet,  
				So behoudi lijf ende siele.  
			 
 
			 Schelden, imperf. schalt, schoud, part.
				geschouden. Rijmb. vs. 3191: 
			  
				… Rubenne scalt hi, …  
				…... want hi sijn wijf  
				Hadde ontreind.  
			 
 
			 Sp. Hist. I 138, vs. 11: 
			  
				Daerne Jehu, die Prophete,  
				om scalt bi Gods beheete.  
			 
 
			 Lev. v. Jez., cap. 60: 
			  
				Doe scoutene Ihs ende seide.  
			 
 
			 en Stoke, 1, vs. 103: 
			  
				Dat beelde, door ons Heren ghebod,  
				Brac hi, ende hevet tfolc gheschouden.  
			 
 
			 Meer voorbeelden zijn bijgebragt door Ypey in zijn Taalk,
			   aanm.
		    
{==294==} {>>pagina-aanduiding<<}
 
			 Schenden, part. geschent, geschendet. St. Franc. vs.
				6239: 
			  
				Niet lange na gonen doene  
				Ginc uter religioene  
				Hi, die den andren adde gescent.  
			 
 
			 Vaderboeck, fo. 26 ro.: Die ghene die
				opten waghen ende op die paerden sijn sullen beschamet ende gescendet
				werden. Z. o. a. Velth. 4, cap. 6 en 8. 
			 Scheuren, imperf. schoerde, part. geschoert.
				Matth. An. 2, blz. 312: die aerde scoerde van droochte. Gest.
				Rom. cap. 83: Daer quam een vroem starck groot beer die quam in desen hof en
				verderfde die bomen, scoerdese ende bracse. Bijb 1556. Judith
				14: ende heeft zijn cleederen gheschoert, en lager. 
			 Scheppen, imperf. schoep, part. geschepen,
				geschapt, geschaept. Stoke, 6, vs. 51: 
			  
				Kenemaers ende Waterlandre  
				Quamen daer, ende menich andre,   
				Die hem te weren scoepen wale.  
			 
 
			 Rijmb. vs. 2785: 
			  
				Doe maectem sijn vader Israel  
				Enen dieren roc, ghescepen wel,  
				Van dieren werke te voeten lanc.  
			 
 
			 Beatrijs, vs. 272:Cleder…. 
			 Wel ghescepen int ghevoech. Z. v. 't Lev. v. Jez.
				cap. 223, 234 en elders. 
			 Schrikken, inperf. schrikte of schrack..
				Bijb. 1556 en St.-Bijb. Gen. XXVII. 33. 
			 Slaan (oudt slagen), imperat. slach. Rijmb. vs.
				7762: 
			  
				Slach mi selve doot te hant,  
				Dat ment niet tye den wive.  
			 
 
			 meer voorl zijn bijgebragt door Dr. De Jager in zijn Lat.
				Versch. 
			 Smelten (oudt. smouten), imperf. smalt, smout. Limb.
				5, vs. 1756: 
			  
				Dus versmelt hiet allene  
				Dicke met claghen ende met wene.  
			 
 
			 Z. v. ald. 4. 1741 en Gloss. Lek. sp.
		    
{==295==} {>>pagina-aanduiding<<}
 
			 Spreiden, imperf. sproedde. Walew. vs. 948: 
			  
				Doe leide men taflen uptie scraghe:  
				Daer boven spreedde men die dwale.  
			 
 
			 Springen, imperf. spranck. Sp. Hist. II. 116, vs.
				3: 
			  
				der tumde en sprane  
				Eene dierne vor sConincs banc.  
			 
 
			 Limb. 1, vs. 861: 
			  
				Smergens doe die dach ontspranc.  
			 
 
			 St.-Bijb. Tob. II. 3 en elders. 
			 Spuwen, imperf. spau. Sp. Hist. III. 346, vs.
				31: 
			  
				Dien name van Ihm Criste,  
				Verspau elc heidijn.  
			 
 
			 Staan (oudt. standen), imperf. stoet, imperat.
				stant. Rijmb. (Wr. v. Iher.), vs. 28193: 
			  
				Nu hort hoet hem van lieden stoet  
				Lxxm hadde hiere te voet.  
			 
 
			 Grimb. Oorl. 1, vs. 3713: 
			  
				Hi hadde boven sire platen  
				Een tornekeel, dat hem wel stoet.  
			 
 
			 Ferg. vs. 1360. Brab. Yeest. 5, vs. 1208 en elders. Voor den
				imperat. zijn genoegzame voorb. bijgebragt door Dr. De Jager in zijne
				Lat. Versch., blz. 469. 
			 Steken, part. gesteken. Lancelot; 3, vs. 13811: 
			  
				Walewein heeften weder gesteken  
				Dat sijn spere te stucken brac.  
			 
 
			 Vaderboeck, fo. 25 ro.: doe wert zijn
				herte seer ontfenghet ende ontsteeken. Z. v. Sp. Hist. II. 3, vs. 90. V. d.
				Feesten, vs. 672 en St.-Bijb. Lev. XI.32. 
			 Sterven, imperf. starf, staerf en sterf, mv.
				storven. St. Franc. vs. 5888: 
			  
				Ende als dandre begonden eten,  
				So starf die waert selve saen.  
			 
 
			 Sp. Hist. II. 80, vs. 6: 
			  
				Noint man in meerre verdoemenesse  
				Ne staerf onder erdsche liede,  
				Als dese onder sine mayseniede.  
			 

		    
{==296==} {>>pagina-aanduiding<<}
 
			 Pass. Somerst fo. 14 ro.: Ende doe sy dat
				lot worpen so storuen sy nv die een ende nv die ander hent quam totten
				lesten daer Josephus mede loten soude. St.-Bijb. Gen. IX. 29; 11,
				32: ende Terah sterf te Heran, en elders. 
			 Tellen, imperat. tellet. Bijb. 1477. Gen.
				XV. Aensich den hemel: ende tellet die sterren of du
				moghes. 
			 Trekken, imperf. trac, treckte, part. getract,
				getreken. Brab. Yeest. 5, vs. 1141: 
			  
				Die van Lovene, die, te dientide,  
				Ghelogiert waren ter wester siden,  
				Trac een deel voer die balie,  
			 
 
			 Ende stormden. Bijb. 1565. Gal. 2: maer
				doendie gecomen waren, so ontrack hy. Heelu., vs. 1601: 
			  
				Ende trecte voor Freppont.  
			 
 
			 Sp. Hist. IV. 70, vs. 60: 
			 Ter kerken sijn wi getrect en elders. Z. De Jager,
				Lat. Versch., blz. 82, 128 en Gloss. Lek. Sp. 
			 Vallen, imperf. Vel. Reinaert, vs. 7499: 
			  
				Want hi hem so dorbroeide dat vel,  
				Dat hem sijn hair al ute vel.  
			 
 
			 Sp. Hist. II. 125, vs. 49: 
			  
				Den vrecken seidi dat bispel,  
				Dat den riken man ghevel,  
				Die Lazaruse ontseide die crumen.  
			 
 
			 Kar. de Gr. 2, 2139. Lek. sp. 2, 10, 40 en elders. 
			 Vechten, imperf. vacht, mv. vochten. Walen,
				vs. 8232: 
			  
				Noit vacht man so deghenleke.  
			 
 
			 Grimb. Oorl. 2, vs. 2799: 
			  
				Her wouter Berthout die here  
				Vacht boven sinen vader sere  
				Om te monteren of hi conste.  
			 
 
			 Sp. Hist. I. blz. 115. Br. Yeest. 5, vs. 1725. Pass. somerst.
				fo. 68 ro. en elders. 
			 Verbeuren, imperf. verborde, part. verbort.
				Sp. Hist. I. 100, vs. 16: 
			  
				(si) achten soo cleene vp sine gebode, 
			   
{==297==} {>>pagina-aanduiding<<}
 
				Dat si alle verborden des,  
				Ende Aaron ende Moyses  
				Te steruene in de wostine.  
			 
 
			 Esop. Fab. 2, vs. 18: 
			  
				Dlam nochtan hads niet verboort.  
			 
 
			 Lev. v. Jez. cap. 112: die maledijt sinen vader ochte sire
				moeder, hi heft des lijfs verbort. Z v. Gloss. Lek. Sp. 
			 Verderven, imperf. Verdaerf of verderfde. Sp.
				Hist. I. 220, vs. 13: 
			  
				Ende verdaerf mede die brant  
				Dorpe, porte ende groot lant.  
			 
 
			 Z. v. St.-Bijb. Gen. XIX. 29 en het voorb. op
				scheuren. 
			 Verheffen, part. Verhaven Br. Yeest. 6, blz. 461,
				vs. 117: 
			  
				Dus so heeft se God verhaven  
				Met ii sonderlinge gaven:  
				Deen es doegt, dander scoenheit.  
			 
 
			 Verliezen, imperf. verloos. Rijmb. vs. 9106: 
			  
				Saul verloos den helighen gheest.  
			 
 
			 Z. v. Gloss., Ferguut en Lek. Sp. 
			 Verzaken, imperf. verseec. St. Margrieten (B. Mus.
				1, blz. 279), vs. 62: 
			  
				… bi Gods macht die maghet goede  
				Ne versuchte selfs, no verseec,  
				Noch oec droeve aenscijn an haer bleec.  
			 
 
			 Vinden, imperf. vant, mv. vonden, part.
				gevant. Gloss., St. Franc. Sp. Hist. I. 18, vs. 34: 
			  
				Astronomie nam beghin  
				An desen man; want hise vant.  
			 
 
			 Lek. Sp. 2, 6, vs. 1: 
			  
				Dijnghel vant die maghet rene  
				In een camere allene.  
			 
 
			 en in de meeste schriften der Ouden. 
			 Vlieden, imperf. vlo of vloe. St. Franc., vs.
				620: 
			  
				Over side vlo hi van vare.  
			 
 
			 Sp. Hist. I. 13, vs. 15: 
			  
				Dese na dattene God verwiet 
			   
{==298==} {>>pagina-aanduiding<<}
 
				Ende hine wt sinen lande sciet,  
				Vloe hi ten Oesten waert.  
			 
 
			 Ald. blz. 176, 50. Stoke, 10, vs. 281: 
			  
				Sine dorsten niet bliven inden lande,  
				Ende vloen wt: des hadden si scande.  
			 
 
			 en elders. 
			 Vloeken, imperf. vliec. B. Mus. D. 10, bl. 53, vs.
				78: 
			  
				Si vliec haer selven ende den vader mede.  
			 
 
			 Vlugten, imperf. vlocht. Ferguut, vs. 739: 
			  
				… ende vraghede, watti sochte  
				Waeromme hi daer den reghen vlochte.  
			 
 
			 Vragen, imperf. vragede. Sp, Hist. I. 280, vs.
				4: 
			 Te hant vragendi, wat dat mene (beteekende) Rose,
				vs. 9527, Matt. An. 10, blz. 105. Limborch (z. Taalg. 2, blz. 275) en
				elders. 
			 Vriezen, imperf. vroos of vroes. V. d. Lev.
				ons Heren, vs. 2249: 
			  
				(Petrus) dochte dat men riep: vaet!  
				Hi durkede als die besculdicht was,  
				Al vroes hem, hi sweette als .i. das.  
			 
 
			 Waden, imperf. woet. Rijmb. vs. 1695: 
			  
				Die wijn wert dat sleve bloet,  
				Dat ute Jhesus siden woet.  
			 
 
			 Nat. Bl. 2, vs. 1416. Bedied. v. d. Misse, vs. 572. St. Amand, 2,
				vs. 2493 en Minn. Loep. 2, vs. 1855. 
			 Wegen, imperf. wach of woech. Sp. Hist. I.
				270, vs. 25: 
			  
				Exenoecrates te seggene plach:  
				Ic hebbe gesproken, dat mi wach  
				Maer van swigene en quam mie  
				Scade, nochte scande nie.  
			 
 
			 St.-Bijb. Ezra VIII. 25 en elders. Het part.
				beweecht voor bewogen, ontmoet men Bijb. 1556. Gen. 17: Ende
				doen hi met een groot iammer weende, soo is Isaac beweecht
				gheweest.. 
			 Werven, imperf. warf, Heelu., vs. 205: 
			  
				Her Godevaert van Parweis starf 
			   
{==299==} {>>pagina-aanduiding<<}
 
				Daer na sciere, ende doe warf  
				Die montborscap van dien lande  
				In heeren Wouter Berthouts hande.  
			 
 
			 Werken, imperf wracht, part. gewracht. Grimb.
				Oorlog, 2, vs. 5979: 
			  
				'k En mochte niemen vertellen  
				Die mortorie die men daer wrachte.  
			 
 
			 Velth. 4, 32: 
			  
				Si wrachten alle iegen Gode.  
			 
 
			 Lev. v. Jez. cap. 216: Ende haddic die werke niet
				ghewracht. Bijb. 1556. Gal. II: want die met Petro
				gewracht heeft tot het Apostelschap der besnijdenissen, die heeft met my
				ooc ghewracht onder die Heydenen. 
			 Werpen, imperf. waerp, warp, werp, mv.
				worpen. Rijmb. (Wr. v. Iher), vs. 28858: 
			  
				Want dat verwatene Joetsche diet  
				Bleef upten mure so vele doot,  
				Die men daer warp ende scoot.  
			 
 
			 Sp. Hist. IV. 258, vs. 81: 
			  
				Den scilt hi vor die slage waerp.  
			 
 
			 Gest. Rom. cap. 72: 
			  
				Si worpen sinen soen inden karcker.  
			 
 
			 Belg. Mus. 10, blz. 63: 
			  
				Hi werp sijn inde (aars) in haren
				  scoot.  
			 
 
			 en elders. 
			 Wijzen, imperf. wijsde, part. gewijst. Verv.
				op Wap. Mart. coup. 10: 
			  
				Nochtanne dair so allene zat,  
				Wijsde hair redene den rechten pat.  
			 
 
			 Taalk. Mag. 3, 184, vs. 36: 
			  
				Ende ic volgede hare toter dore,  
				Die si mi wijsde al onu' nomen.  
			 
 
			 Z. v. Sp. H. I. 159, vs. 71. II. 75, vs. 26 en Taalg. 2, 276. Het
				part. gewijst vindt men o. a. Wap. Mart. coup. 15: 
			  
				Martijn du heues mi bekeert, 
			   
{==300==} {>>pagina-aanduiding<<}
 
				Ende ghewijst ende gheleert  
				Van dat ic niet en wiste.  
			 
 
			 Sp. Hist. I. 172, vs. 49: 
			  
				Dat vonnesse es vp hare gegeuen,  
				Ende haer es ontwijst dat leven  
			 
 
			 Winden, imperf. want, mv. wonden. Esop. fab.
				10, vs. 7: 
			  
				Doe want (het serpent) omtrent sinen here  
				Ende het dedem daer soe sere.  
			 
 
			 Sp. Hist. II. 297, vs. 4: 
			  
				Die onderwant hem sere des,  
				Te pensene omme hemelrike.  
			 
 
			 en St.-Bijb. Matth. XXVII. vs. 59. 
			 Winnen, imperf. wan, mv. wonnen. Ferguut, vs.
				826: 
			  
				Den knape hi vraghen began:  
				Of hi die herberge wan met krachte.  
			 
 
			 Sp. Hist. I. 121, vs. 55: 
			  
				Niet wel en weet men wiese wan,  
				So Mars, so een ander man.  
			 
 
			 Br. Yeest. 5, vs. 1254. St. Christina, vs. 767. Limb. 1, vs. 2576
				en St.-Bijb. passim. 
			 Worden, praes. werde, imperf. wart, mv.
				worden, Reinaert, vs. 2249: 
			  
				Doe mijn vader hadde vonden  
				Den scat, wart hi in corter stonde  
				So overdadich, ende so fier.  
			 
 
			 Lancelot, 2, vs. 44101: 
			  
				Nieman mochte an hem genesten  
				Dat hem vergaen mochte ten besten,  
				Hine bleef doet of so gewont,  
				Dat hi meer ward gesont.  
			 
 
			 St. Franc. vs. 649. Rijmchr. v. Fland. vs. 10047. Lev. v. St.
				Christ. vs. 89 en elders. 
			 Wreken, imperf. wrak, mv. wraken. Sp. Hist.
				III. 3, vs. 70: 
			  
				Alsemen nv hier al ghereit  
				Horen sal in die waerheit. 
			   
{==301==} {>>pagina-aanduiding<<}
 
				Hoe veel riken hem ontbraken  
				Ende hare ouerde vp hem wraken.  
			 
 
			 Wringen, imperf. wranc, mv. wrongen. Lancel.
				3. vs. 13011: 
			  
				Also alsic min hande wranc  
				Ontscoet mi tvingerlin.  
			 
 
			 Ferguut, vs. 3566: 
			  
				Die rese wranc doe wel herde  
				Den boem, die vast in d'erde stac daer.  
			 
 
			 Walew., vs. 1420, 8311 en elders. 
			 Zenden, imperf. sendde, part. gesent. Sp.
				Hist. I. 16, vs. 2: 
			  
				Noe sendde eerst wt den rauen,  
			 
 
			 Stoke, 3, vs. 966: 
			  
				Boden sende hi ende brieve mede.  
			 
 
			 en elders, Het part. komt o. a. voor Sp. Hist. I. 232, vs. 16:
			  
				Dies heb ic di ghesent oec mede  
				Eene scorgie ende eenen stoet.  
			 
 
			 Ald Dl. II. 81, vs. 51: Lev. v. Jez. cap. 28. B. Mus. 9, blz 433
				en Limb. z Taalgids 2, blz. 276. Ongelijkvl. vindt men het imperf. gebezigd:
				Grimb. Oorl. 1, vs. 815: 
			  
				Doen die hertoghe ghestaen was op,  
				Sant hi boden sonder stop  
				Al over al in sijn lant.  
			 
 
			 St.-Bijb. Jud. VIII. 9 en Matth. XI.
				2, en het part. gesant. Rijmb. vs. 3171: 
			  
				Dor uwe salecheid heeft mi ghesant  
				God, onse Here, hier in dit lant.  
			 
 
			 Zien (oudt. sichen 
				 1)), imperat. sich, waarvan genoegzame v. b.
				zijn bijgebragt door Dr. De Jager in zijn Latere
			   Verscheidenheden.
		    
{==302==} {>>pagina-aanduiding<<}
 
			 Zijn, part. gesijn. Walewein, vs. 5158: 
			  
				Die vos Roges . . heift vernomen  
				Waleweine in sijn vrijthof,  
				Daer hi here ende voghet of  
				Hadde ghesijn menighen dach.  
			 
 
			 St. Brandaen, vs. 166: 
			  
				Al haddic ghesijn noch so lanc,  
				Ic en hadde niet vonden gront.  
			 
 
			 Ferguut, vs. 3642: 
			  
				Ferguut sprac: bi wat saken  
				Hebdi hier gesijn so lange.  
			 
 
			 Ald. vs. 4012; Sp. Hist. II. 333, vs. 56; Velth. 2, cap. 2 en
				elders. 
			 Zingen, imperf. sane, mv. songen. Sp. Hist.
				IV 16, vs. 63: 
			  
				Antidius zanc in sine stede.  
			 
 
			 Stoke, 10, vs. 366: 
			  
				Hi drubbelde ende spranc opwaert  
				Van bliscapen, ende sanc.  
			 
 
			 Velth. 3, cap. 34 en Lev. v. Jez. cap. 225. 
			 Zinken, imperf. sanc, my. sonken.
				Bijb. 1477, Num. 11: 
			  
				ende dat vuer versanc.  
			 
 
			 Zuipen, imperf. soep. Rose (Belg. Mus. 8, blz. 109),
				vs. 312: 
			  
				Sie soep wellinge van gerstinenmele.  
			 
 
			 Zwemmen, part. geswemmet. Vaderboek, fo.
				12. ro.: Doe wonde theoderus dat si hem hadden wtghetogen en ouer
				dat water gheswemmet. 
			  
			 D. van Kalken. 
		   
		 
		
		  
{==303==} {>>pagina-aanduiding<<}
 
		   
		   
		   
			 Willox. - ric.
 
			 De woorden, naar wier afleiding of verklaring door mij in vorige
				nommers van de Taalgids gevraagd werd, zijn ontleend aan het
				Reglement voor de scheepvaart en de heffing der tollen op het Zwin, van den
				jare 1252, door mij uitgegeven in het vijfde deel der Bijdragen tot de
				Oudheidk. en Geschied. inzonderheid van Z. Vlaanderen, enz. bl. 1 tot 178.
				Elk, die dit werk bezit, zal erkennen, dat het mij niet mogelijk was
				uitvoeriger uittreksels te leveren, dan door mij gegeven zijn. Zoo komt b. v
				het woord ric slechts éénmaal in het stuk voor en dan nog
				wel in de tollijst, achter het reglement geplaatst, in deze
				woorden:‘Item j rie…… j o’ dat is: eene
				mite. 
			 Ik beken, dat het beantwoorden mijner vragen zeker niet
				gemakkelijk is, maar men zal moeten erkennen, dat dit niet ligt aan de wijze,
				waarop ze door mij gedaan zijn, maar dat het voortvloeit uit den aard van het
				handschrift, waaruit de min bekende woorden zijn ontleend Onmiddellijk na het
				lezen van de Etym. ond. van den Heer 
				Van den Helm. heb ik het bewuste handschrift
				geraadpleegd, en durf ik verzekeren, dat men daarin bepaaldelijk toelgen
				en willox leest en er aan geen taelgen en wels te denken
				valt. Willox kwam mij buitendien nog voor in eene der stadsrekeningen
				voor Sluis van het einde der veertiende eeuw, waarin ‘een duust
				willox’ verantwoord worden, geschonken aan den Bisschop van Atrecht, wat
				wel niemand bevreemden zal, die weet, dat het schenken van maerzwijnen,
				woestren, lam-
			   
{==304==} {>>pagina-aanduiding<<}

			   preyden, vetvisch, droogen en kaakharing, enz. aan
				allen, die in hoogheid geplaatst waren, destijds aan de orde van den dag was.
				Daarenboven vond ik het woord willox in de keuren der
				vischverkoopers, door het bestuur der stad Sluis, den 29 Dec. 1380
				vastgesteld en door mij openbaar gemaakt in de bovenvermelde Bijdragen,
				V, bl. 165, § 11; terwijl daarenboven dezelfde bepaling, als ter a. p. te
				lezen is, opgenomen werd in de keuren van 't genoemde ambacht, ten jare 1445
				door Schepenen aan die van Sluis overgegeven, en die wij eerlang in genoemde
				Bijdragen hopen meê te deelen. Ook iu deze bepaling komt
				willox in 't gezelschap van woestren voor. Zoo er, na 't geen
				door den Heer 
				De Jager in het vorig nommer geschreven is,
				nog iets noodig ware, om het bestaan van 't woord te constateren, dan
				vertrouwen wij, dit iets geleverd te hebben. Intusschen danken wij den kundigen
				V. d. H. voor wat hij ter beantwoording der door mij gedane vragen
				geleverd heeft, terwijl wij ZEd. bij dezen volgaarne een exemplaar aanbieden
				van het door ons uitgegeven Reglement, in de hoop, dat zulks, zoo
				mogelijk, aanleiding geve tot eene geheele of gedeeltelijke verklaring der
				woorden, wier beteekenis ons nog duister is. Reeds nu echter gelooven wij eene
				bijdrage te kunnen leveren tot de verklaring van ric. In de
				stadsrekening van Sluis, loopende van 1 Sept. 1398 tot ulto.
				Februarij 1400, worden de uitgaven verantwoord, gedaan voor de nieuwe tenten,
				waarmede de poorters der stad te velde trokken. Daaronder komen de volgende
				posten voor: 
			 ‘Janne f. Gillis den ledertauwcr van tween ghetauweden
				coericghen jeghens hem ghecocht ende bekeert int maken vanden vors
				tenten............. 9 schell. 
			 ‘Den zelven van tween ghetauweden paerdshuden, enz. 6 sch. 6
				gr. 
			 Wanneer wij nu in aanmerking nemen, dat in de tollijst achter het
				Reglement eerst het tolgeld opgegeven wordt van ééne huid tot
				tien huiden toe en daarop onmiddellijk volgt een ric, waarvoor evenveel
				tolgeld betaald werd als voor ééne
			   
{==305==} {>>pagina-aanduiding<<}

			   huid, zoo lijdt
				het o.i. geen' twijfel, of men heeft door een' ric,
				ricghe het eene of andere deel eener huid te
				verstaan. De twee coericghen zullen dan zulke deelen geweest zijn
				van de huid eener koe, die door den leêrtouwer gelooid waren.
				Ric, ricghe kon dus ook hier de bet. van rug hebben
				en 't zal dan dat deel der huid beteekenen, dat op den rug van het dier
				gevonden werd 
				 1). Weet iemand eene betere verklaring, in dank zal ze
				door ons aangenomen worden. 
			  
			 Sluis, 12 Oct. 1861. 
			 J.H. van Dale 
		   
		 
		
		  
{==306==} {>>pagina-aanduiding<<}
 
		   
		   
		   
			 Die eerst komt, eerst maalt of maant?
 
			 (Antwoord op Vraag 25). 
			  
			 Old Marley was as dead as a door-nail. Mind! I don't mean to say
				that I know, of my own knowledge, what there is particularly dead about a
				door-nail. I might have been inclined, myself, to regard a coffin-nail the
				deadest piece af ironmongery in the trade. But the wisdom of our ancestors is
				in the simile, and my unhallowed hands shall not disturb it, or the Country is
				done for.
 
				Dickens, a Christmas Carol. 
			  
			 Zeide het Nederlandsche volk uitsluitend: ‘die eerst komt,
				eerst maalt,’ dan zou ik met den bestendigen lezer uit Zutphen van
				meening zijn, dat wij den oorsprong van het spreekwoord eenig en alleen hadden
				te zoeken op den molenberg, te meer daar uit 
				Raepsaet 
				 1), Analyse
				hist. des droits, ongeveer pag. 448, moet blijken, dat reeds vroeg dergelijke
				regel gold bij den banmolen voor ieder, die daar wat te malen had, behalve voor
				pastoor en scholte: Chacun a son rhumb au four et au moulin. 
			 Nu men echter op zeer veel plaatsen zeer dikwijls en zelfs bij
				uitsluiting ‘die eerst komt eerst maant’ hoort zeggen, en dat wel
				vrij algemeen in Averissel, waar ik het verscheiden personen uit verschillende
				standen, zonder dat zij van den Prins kwaad dachten, heb laten opdreunen en,
				wat nog veel meer zegt, nu ook de Zwartsluisingers, die onverzettelijke
			   
{==307==} {>>pagina-aanduiding<<}

			   fautores veterum en laudatores temporis acti, nu ook de Groninger
				Ommelanders en, wat nog oneindig veel meer zegt, nu onder dezen de Oldampster
				stiifkoppen, die, even als regtschapen Arragoneezen, een spijker liever met het
				hoofd in den muur drijven dan met een hamer, nu dit geheele gezelschap die
				eerst komt, eerst laat manen en niet malen, - nu komt het mij toch wel een
				beetje bedenkelijk voor ‘die eerst komt, eerst maant’ voor eene
				verbastering te verklaren en zulk een achtbaren stoet onzer landgenooten van
				dwaling te beschuldigen. Ik beschouw het dan ook als een soort van burgerpligt
				te beproeven om, zoo mogelijk, het bewijs te leveren of het ten minste
				eenigzins waarschijnlijk te maken, dat de maners wel eens niet zoo gek konden
				zijn, als zij misschien menigeen, met het oog op den meelzak, wel lijken. 
			 Voor dat ik echter met mijne gissing omtrent den alouden en waren,
				nu schijnbaar zoo verwarden staat van zaken voor den dag kom, moet ik doen
				opmerken, dat het uit de woorden van den geachten vrager uit Zutphen niet
				blijkt, of met verbastering bedoeld wordt, dat de maners in de onkritische
				achteloosheid van hun psychologisch mechaniseeren, (zooals 
				Lotze, volgens 
				Steinthal's aanhaling, de vriendelijkheid
				heeft het denken van alledaagsche redelijke dieren te noemen, omdat deze
				denkers, terwijl zij denken, niet bedenken, met welk regt zij zoo denken, als
				zij denken) het woord ‘maant’ in de plaats hebben gesteld van het
				woord ‘maalt’, of wel, dat door eene natuurlijke neiging der
				sprekers de n zich heeft gedrongen in de plaats der l. Dat ik de
				eerste veronderstelling, - schoon, volgens 
				Steinthal's beweeren, dat gewone denkers
				eigenlijk niet denken, maar dat er slechts in hen wordt gedacht, niet
				onmogelijk -, op zijn minst genomen, onnoodig acht, daarop zal ik aanstonds
				terugkomen. Ligt de tweede soort van verbastering in de bedoeling van den
				navorscher uit Zutphen, dan moet ik hem in overweging geven, dat de n
				zich hoogst zelden dusdanige vrijpostigheid jegens de l veroorlooft,
				schoon zij sibbe en tibbe zijn, en men het anders met zijne familie zoo
				naauw
			   
{==308==} {>>pagina-aanduiding<<}

			   niet neemt, zoo als duidelijk zigtbaar is uit de
				omstandigheid, dat de l er van haren kant volstrekt geene beenen in
				vindt, om telkens aan de n den voet te ligten, en dat wel van overoude
				tijden her, b.v.: sanscr. anyas wordt gr.
				ἄλλος
				(Steinthal, Class. der Sprachen, pag. 298);
				ὄλνυμι, ὄλλυμι; ὄργανον orgel; Bononia, Boulogne;
				lat. venenum, it. veleno; it. anima, dichterlijk alma; goth. himins, hemel;
				ags. snacca, nhd. Schnecke, nn. slak; tentorium (van tendo,
				τείνω, span), nhd. Zelt; knip (van knijpen),
				klip; middenweg, middelweg, Scheveningen, Schevelingen. En hoeveel voorbeelden
				zijn er bij te brengen van 't omgekeerde. Dr. 
				Brill, in zijne Hollandsche Spraakleer ten
				gebruike bij inrichtingen van hooger onderwijs, geeft knoflook voor kloflook en
				knuppel voor kluppel; doch 
				Kiliaan heeft knooplook, knoplook, en
				hetzelfde knoplook vindt men bij 
				Dodonaeus, Cruydtboeck; zoodat het wel
				knopvormige look kon beteekenen, zooals de Duitschers ook praten van een
				Knoblauchskopf; of knooplook kon evenzoo gevormd zijn als knoopgras, knopgras,
				lidgras, schoon hier het knoop ziet op de geledingen, terwijl het in knooplook
				betrekking zou hebben op het knop-, bolvormige, waaraan ook 
				Kiliaan denkt, als hij achter allium laat
				volgen bulbus. 't Is waar volgens 
				Heyse, Ausf. Lehrb. der D. Gr. I. pag. 327,
				is knoflook in 't ohd. chlobilouh (von chlobo, Kloben, etwas Gespaltenes); maar
				Kloben is ons kolf, en kolf is geen gekloofde stok, ook geen kloofstok, maar
				een klopstok; ook denkt men bij kolf altijd aan iets bol- of klootvormigs. Zoo
				heet bij 
				Kiliaan een homo obesus et praegrandi
				corporis mole een kolfhout, kloefhout; kolve is bij hem ook gelijk lisch-dodde,
				en dodde of lisch-dodde is Caestus of clava morionis: caulis et spica typhae
				palustris, in Groningerland duuthamer, te Zwartsluis toessebolt, in 't
				hollandsch ik weet niet hoe genoemd, maar 't zijn woorden, die iets aanduiden,
				dat in een knop uitloopt. Ook heet te Zwartsluis een plompvet, poezel, mollig,
				pollig kind: miin dodde. Chlobilouh en knoplook konden dus wel bijzondere
				formaties zijn ter aanduiding van 't knoestige der meer gemelde
			   
{==309==} {>>pagina-aanduiding<<}

			   plant 
				 1). Ook
				knuppel en kluppel schijnen mij twee verschillende woorden; het eerste
				beteekent knopstok, knoestige stok, nhd. Knotenstock, verwant met knodse,
				knotse door 
				Kiliaan genoemd clava nodosa; kluppel,
				kleppel is klopstok en verwant met klepel. Intusschen blijft er altijd een
				leelijk geval over: Knäuel. Dit nhd. Knäuel is oppd. Kleuel, nederd.
				klouwen, nn. kluwen, ags. clive, cliven, cleoven, lt. glomus. Hier schijnt dus
				de l oorspronkelijk, tenzij men wilde aannemen, dat Knäuel een
				terugkeeren vertoonde tot den allereersten vorm. Men zou knoest, knoedel en
				knol kunnen vergelijken. In 't grieksch vind ik geen woord, dat met glomus
				overeenkomt, of men moest met terzijdestelling der klankverschuiving
				κνώδαλον willen aanhalen,
				dat een ondier, een wangedrocht beteekent, dat men zich dikwijls als een
				plompen klomp voorstelt, zoo b.v. 
				Schiller in ‘der Taucher’: 
			  
				Schwarz wimmelten da in grausem Gemisch,  
				Zu scheufslichen Klumpen geballt,  
				Der stachlichte Roche, der Klippenfisch,  
				Des Hammers gräuliche Ungestalt u. s. w.  
			 
 
			 Edoch, laat ik geen nodum quaerere in scirpo; in allen gevalle
				volgt, dunkt mij, uit het bovenstaande, dat een verbasteren van
				‘maant’ in ‘maalt’ vrij wat waarschijnlijker is, dan
				andersom. 
			 Gaat intusschen mijne gissing door, dan heeft - en dat treft men
				zoo niet alle dagen - iedereen gelijk; dan is de maner zoowel in zijn regt als
				de maler, schoon deze dubbel; dan is de allereerste oorsprong (dat mag ik hier
				zeggen) van het spreekwoord onder beide vormen, niet te zoeken op den
				molenberg, maar op een geheel anderen en, zoo de
			   
{==310==} {>>pagina-aanduiding<<}

			   mensch niet alleen
				bij brood leeft, op een' nog veel respectabeler berg, ik meen, op den maelberg.
				In mallobergo, zooals het bestendig in de Lex Salica heet 
				 1), op den
				maelberg, waar in overoude en ook nog later dagen het gansche volk vergaderde,
				om zelf regt te spreken; waar elk den ander, van wien hij iets te eischen had,
				kon dagvaarden, kon aanspreken, - daar zoek ik den oorsprong van: die eerst
				komt, eerst maant zoowel als van die eerst komt, eerst maalt. Dit dagvaarden
				namelijk, dit dagen, dit geregtelijk aanspreken heet in de Salische wet niet
				alleen mallare, d. i. malen, maar ook mannire, d. i. manen, zooals op
				verschillende plaatsen in genoemde wet is te lezen, onder art. I en art.
				LVI. 
			 ‘Mannire,’ zegt 
				Noordewier, R. O. p. 392, ‘geschiedde
				of op gezag van koning of overheid, of daar zonder. Men mogt het doen voor 't
				gerigt zelf, wanneer de gemeente ongeboden (d. i. op den gezetten tijd)
				vergaderd was, of zoo men tegenpartij bij 't geboden gerigt toevallig
				aantrof.’ Zou het nu met dit mannire of mallare, met dit manen en malen
				op den maelberg niet in zijn werk gaan, als op den Poolschen landdag, dan moest
				er noodzakelijk een of andere bepaling bestaan, die de orde regelde, waarin
				ieder zijne malinge of maninge, of wel manisse, zooals 
				Kiliaan ook zegt, aan den man zou brengen, en
				wat was nu eenvoudiger, natuurlijker en billijker, dan: die eerst komt, eerst
				maant of maalt. Ik houd het dan ook voor eene uitgemaakte zaak, hoezeer zij ook
				wordt betwijfeld, dat ieder, die van plan was, om of van koningswege (legibus
				dominicis) of op eigen gezag met eene mannitie voor den dag te komen, daarvan
				den tunginus (tienman? zie 
				Grimms inleiding voor 
				Merkel's uitgave der L. S.), centenarius of
				wie anders met de leiding van den mallus belast was, daarvan vooraf kennis
			   moest geven.
		    
{==311==} {>>pagina-aanduiding<<}
 
			 Wel is waar wordt, voor zoover ik zie, in de L. S. van dusdanigen
				regel geen woord gerept, doch, daargelaten, dat zij ook wel andere zaken niet
				vermeldt, omdat zij die als natuurlijk veronderstelt 
				 1), de
				behoefte aan dergelijke onmisbare bepaling moest men gevoelen, en zij is
				gevoeld en ook uitgedrukt in den Sachsenspiegel, art. 61, § 2, editie 
				Otto Göschen, pag. 25: Beten zwene
				vorsprechen zu male (te gelijk), daz stet an deme richtere, wilcheme her in
				erst geben wolle. Clagen sie auch zu male, daz stet an deme richtere, wilcheme
				er horen wolle, ez en sie, daz ir (d. i. ihrer) ein die ersten clage
				gezugen müge. Met verwijzing op deze woorden zegt
				Göschen, in zijne: Uebersicht des Inhalts des Sächsischen
				Landrechts: Unter mehreren Klägern, die zugleich clagen, hört der
				Richter den zuerst welchen er will. Dagegen hat der frühere Kläger
				die Priorität. Dus: die eerst komt, eerst maant of maalt. Dat staat er nu
				wel niet letterlijk, doch men dient in aanmerking te nemen, dat de geschreven
				wet zich niet altijd zoo uitdrukt als het spreuklievende volk. Zoo zegt men met
				een ander wel bekend, ook aan oude regtsgebruiken ontleend spreekwoord. de
				heler is zoo goed als de steler; doch, hoezeer deze regel ook in regten gold,
				daarom wordt hij nog niet door de wet in den zelfden vorm opgegeven. In eene
				oudnoordsche wet heet dit, volgens 
				Noordewier, R. O., pag 284: Drie zijn dieven;
				een raadt, d' ander steelt, de derde heelt. 
			 Maar, zal ligt iemand vragen, wat heeft ons malen en manen toch
				uit te staan met de Salische wet en den Sachsenspiegel? Dat zal 
				Chalmot u vertellen, die zich in de voorrede,
				waarmêe hij het Landrecht van Averissel van den
			   
{==312==} {>>pagina-aanduiding<<}

			   regtschapen, cordaten, verstandigen en kundigen burgemeester van Ootmarsum, 
				Melchior Winhoff, in 1782, op nieuw de wereld
				in zond, omtrent het verband tusschen Overijsselsche, Saksische en Frankische
				wetten ongeveer in dezer voege uitlaat: De regten hier te lande zijn
				hoofdzakelijk die van de andere landen van het Duytsche Rijk en, in 't
				bijzonder die van het weleer zeer uitgestrekte Hertogdom Saxen of nog meer
				beperkter (sic) het daartoe behoord hebbende Westphaalen, waarin het
				tegenwoordige Overijssel was gelegen. De Saksers hadden, gelijk gemeenlijk de
				Duytsche volken, hunne bijzondere wetten en gewoonten …. Dat echter daar
				benevens verscheidene wetten en gewoonten der Franken van tijd tot tijd bij de
				Saxers zijn aangenomen is uit het (sic) Saxenspiegel genoegzaam af te leiden.
				Dit opstel (de Saksenspiegel) is vervolgens in Westphaalen en ook in deze
				provincie in zo verre gebruikt, als het met de regten van den Lande
				overeenkwam, gelijk doorgaans 
				 1) (want het
				zijn rechten van een en hetzelfde volk, allen Saxers)." 
			 En hoewel de Salische Franken, toen hunne wet werd te boek
				gesteld, wel wat zuidelijk, in 't zuidwesten van het tegenwoordige België
				gezeten waren, ze hadden noordelijker gewoond en de Ripuariërs waren in
				allen gevalle nader, en ook bij dezen wist men van mallare, admallare. Dat men
				er ook hier van wist en dat mallare en mannire ondanks hunne latijnsche
				staarten woorden van echt duitsche afkomst zijn, daarvan zijn sporen genoeg te
				vinden. Zoo lezen wij bij 
				Noordewier R. O. pag. 332: De meeste duitsche
				namen voor gerigt drukken vergadering en onderling bespreken der lieden
				uit. 
			 I. Goth. mathal 
				 2), ἀγορά; ags. methel 
				 3), concio, sermo; oudd. madal; 't goth. mathljan is
			   loqui.
		    
{==313==} {>>pagina-aanduiding<<}
 
			 II. 't Goth. mel 
				 1) is bij Ulf. alleen tempus, signum, niet actio, causa,
				sermo, judicium; gelijk (dat wel beteekenen), 't od. mal 
				 2), mahal; ags. mael 
				 3); on. mal 
				 4); oudduitsch is gemahalan 
				 5), loqui, ags. gemaelan 
				 6), on. maela
				 7), oudd. heet curia mahal, in jus vocare malon 
				 8). Oudfrankisch mallum, enkel mallus, mallare. Middeleeuwsche
				oorkonden hebben maelstat 
				 9), ene
				mene maelstat, anno 1390, Matthaeus de Nobilitate, 531. Gelderland
				heeft nog een dorp Malbergen. Detmold is diet-mal, plaats voor groote
				volksgerigten. Hiertoe behoort ook Rosmalen paardemarkt, Cuperinus
				159, 't land van Ravestein had, anno 1313, gemaelen deelgenooten; en 't
				Putterholt, Nijhoff 7. 4, nu nog maelmannen, die opkomen op het mael 
				 10) of de sprake; hunne keuren heeten
				maelekeuren. Op pag. 368 staat: De plaats van 't gerigt bij Goor was in Racer's
				tijd - 't eind der voorgaande eeuw - en welligt nog bekend onder den naam van
				Malberg. En weder leert ons pag. 392, dat dagvaarden in 1609 te Deventer nog
				attmalen 
				 11) werd geheeten.
		    
{==314==} {>>pagina-aanduiding<<}
 
			 ‘Mannire, zegt Prof. 
				Müllenhoff (Die Sprache der Lex Salica,
				achter Waitz's uitgave dezer wet geplaatst), wird von Grimm
				mit Recht mit ags. manjan, altfriesisch monia, altn. mana, alth. manôn
				monere, hortari, provocare zusammengestellt.’ 't Komt ook als regtsterm
				voor, in: de schepenen manen, dat de regter deed en die in zoover maner of
				maander of maenhere heette, 
				Noordewier, R. O., pag. 393: ‘in curia
				feodali comitis est ballivius, quem curiae monitorem, maenhere, vocant,’
				Gend. Manen is bij 
				Kiliaan ook citare, en dat het in den ouden
				zin van mannire of iemand aanspreken omtrent 'tgeen hij schuldig is, nog op den
				huidigen dag springlevend is, wie zal daaraan twijfelen, zoolang men soms zoo
				onbegrijpelijk veel moeite heeft om in 't bezit te geraken van 'tgeen ons
				wettig toekomt. Malen zooals het gebruikt wordt in: iemand om de ooren malen,
				kan ook dat zelfde oudfr. mallare zijn, aangezien toch manen en malen beide
				ligt overgaan in zeuren, lastig en vervelend praten, kwellen. Zoo zei eene
				jonge Sluisinger schoone, die ik vroeg, of zij geene begeerte gevoelde, om te
				hijlicken: ‘Ik heb er nog geen malinge van.’ Malinge is hier
				aanvechting. Evenwel kan men malen in dezen zin ook afleiden van 't lastig en
				kwellend gedruisch van een molen, zooals volgens 
				Ettmüller, L. Angs. pag. 205 het on.
				malda beteekent: molae instar murmur edere, taediosa effutire. 
			 Hoe dit ook zij, alles zaâmgenomen meen ik te mogen
				besluiten, dat beide woorden, oorspronkelijk oude regtstermen, zich in de beide
				vormen van het besproken spreekwoord tot op dezen dag toe hebben gehandhaafd;
				dat: die eerst komt, eerst maant in oudheid van oorsprong niet behoeft onder te
				doen voor: die eerst komt, eerst maalt 
				 1).
				Alleen hebben de
			   
{==315==} {>>pagina-aanduiding<<}

			   malers verlof om naar verkiezing ter verdediging
				van hun gezegde zich schrap te zetten op den mael- of den molenberg, of om op
				elken berg een been te zetten, terwijl wij maners - als geboren en getogen
				Oldampster ben ik een halsstarrig maner, totdat mijne gissing blijkt te zijn
				nul, nietig en van onwaarde - alleen kunnen postvatten op den maelberg. 
			 Keine einzige malbergische glosse kann einen mehr quälen als
				die oft genug vorkommende inzymus inzymis ingismus hymnis ymnisfith, zegt 
				Jacob Grimm op de hem eigen naieve manier, in
				de verwonderlijk scherpzinnige voorrede, waarmede hij 
				Johannes Merkel's uitgave der Lex Salica
				heeft vereerd. Wat deze malberger glosse voor Jacob was, is sedert
				eenigen tijd - si parva conponere magnis licet - voor mij bovenstaande vraag:
				maant of maalt? En daar er zich tot nu toe niemand heeft aangegord, om zijne
				medeburgers in deze benarde omstandigheid de behulpzame hand te bieden, heb ik
				eens willen beproeven, of ik niet door eene vermetele conjectuur de mannen, die
				't weten of kunnen gewaar worden, uit den hoek kan doen komen. Men behoeft
				juist niet aan te toonen hoe de zaak eigenlijk is gelegen; ook die aanwijst,
				dat het zoo niet kan zijn, als ik gis, maakt zich verdienstelijk; aangezien
				eene weêrlegde hypothese het veld, waar wij de waarheid hebben te zoeken,
				al weêr binnen naauwer grenzen beperkt. Laat dus elk en een iegelijk, die
				omtrent deze zake beter ingelicht is, bewijzen te berde brengen, naardemaal men
				tegen allen, die kunnen en niet willen, zal procedeeren volgens Lex Salica,
				art. LVI, 1: Si quis ad mallum venire contempserit. 
			  
			 Kampen, 12 Aug. 1861. 
			 J. Beckering Vinckers. 
			  
			 [Ten bewijze, dat voor bijna driehonderd jaar de lezing
			   
{==316==} {>>pagina-aanduiding<<}

			   van het spreekwoord was: die eerst komt, die eerst maalt, en
				dat men dit malen van den graanmolen verstond, strekt, dat op de platen
				bij 
				Joannes A Doetinchem van 1577, die
				spreekwoorden in afbeeldingen voorstellen, voorkomt het spreekw. de eerst
				comt, de eerst maelt, afgebeeld door een molen, naar welken twee personen
				achter elkander op weg zijn, met den zak graan op den rug. - A. d.
				J.]. 
		   
		 
		 
		   
		   
		   
			 Iets over de adjectieven, die met ge beginnen.
 
			 Onder de voorvoegsels, die het Nederlandsch bij de vorming zijner
				woorden ter beschikking staan, bekleedt ge- eene eerste plaats.
				Overbekend zijn de belangrijke diensten, die dit praefix bewijst bij het vormen
				van het eindeloos aantal verleden deelwoorden en van de even onbepaalde menigte
				substantieven, die eene voortdurende of herhaalde werking voorstellen, als:
				geraas, gekijf, gejank, geklaag, gedraaf, geloop, gevreet, gedrink, geplaag,
				gezing, geneurie enz. enz. Dat gebruik wil ik thans met stilzwijgen
				voorbijgaan om de aandacht des lezers voor een oogenblik te vestigen op de
				adjectiva, waarin ge een noodzakelijk bestanddeel uitmaakt, ten einde,
				zoo mogelijk, een vooroordeel weg te nemen tegen eenige woorden, welke door
				sommigen worden beschouwd als misbaksels, als monstra horrenda, die alleen om
				hunne onmisbaarheid zijn te dulden: ik bedoel de steeds in aantal toenemende
				zamenstellingen met -gewijs. Ge bewaart ook in de adjectieven
				meestal zijne oorspronkelijke kracht en beteekenis: die van verbinden of
				vereenigen in het algemeen, zonder bepaalde aanduiding van de wijze,
				waarop de verbinding geschiedt. Die oorspronkelijke kracht van ge open-
			   
{==317==} {>>pagina-aanduiding<<}

			   baart zich wel het duidelijkst en ondubbelzinnigst in die
				volzinnen, waarin dat suffix nog als op zich zelf bestaand woord, als
				verbindend voegwoord voorkomt. Ik geloof den lezer geene ondienst te bewijzen
				met de aanhaling van een paar zeer verstaanbare Oudsaksische zinnen, waarin
				ge geheel aan ons voegwoord en beantwoordt. In de
				levensbeschrijving van Jezus, bekend onder den naam van
				Heliand, (Heiland), leest men, blz. 691), in het bekende
				verhaal van het gebeurde bij den storm op het Gallileesche meer, de woorden:
				‘Tho hi te winde sprac ge te themu sewa.’ ‘Toen
				sprak hij tot den wind en tot de zee.’ In de geschiedenis van
				Lazarus' opwekking uit de dooden, blz. 1259, heet het:
				‘Thu hi te Lazaruse hriop, starkeru stemniu, endi het
				ina upstanden ge an themu grabe gangan.’ ‘Toen riep hij
				tot Lazarus, [met eene] sterke stem en heette hem opstaan en
				uit het graf gaan.’ Die beteekenis van verbinden straalt duidelijk door
				in de adjectieven, die den vorm hebben van verleden deelwoorden van zwakke
				werkwoorden en te kennen geven: een voorzien zijn met het voorwerp, dat
				genoemd wordt door het substantief, waarvan zij gevormd zijn. Tot deze soort
				behooren behalve een aantal algemeen in zwang zijnde woorden ook eene menigte
				kunsttermen, in sommige wetenschappen, als de botanie, zoölogie, heraldiek
				enz., in gebruik: b.v. gevleugeld, gevlerkt,
				gewiekt, gevederd, geschubd,
				gevleeschd, gespierd, getongd,
				gebekt, geklaauwd, gehoornd,
				gebogcheld, gevingerd, getakt,
				gedoornd, gehaard, gewold,
				gekuifd, gelobd, generfd,
				geribd, gehoekt, gebloemd,
				gevlekt, gestreept, gevlamd,
				geaderd, gepareld; gelaarsd,
				gespoord, gebeft, geharnast,
				gedast, genaamd, gezind. Ook woorden
				als gebaard, getand, geruit, gestaart,
				gebult, geleed, behooren tot deze categorie, ofschoon de
				afleidende d of t schijnt te ontbreken. 
			 Ook in de meeste woorden, die door voorvoeging van geen
				aanhechting van -ig van substantieven zijn afgeleid, als
				ge-duur-ig, ge-wil-ig, ge-dienst-ig,
				ge-stade-ig (gestadig), is de beteekenis van
				vereeniging, of liever van vereenigd zijn, duidelijk
				herkenbaar. Die beteekenis ligt wel alleen in
			   
{==318==} {>>pagina-aanduiding<<}

			   ge, terwijl
				-ig slechts schijnt te moeten strekken om aan het woord den vorm van een
				adjectief te geven. Vergelijkt men de laatstgenoemde woorden, als
				gewillig, gedienstig, met de eerst aangehaalde, als,
				gelaarsd, gevlekt, geschubd, enz., dan loopt het in het
				oog, dat die welke den vorm van participia hebben, de hoedanigheid voorstellen
				als iets, dat uitwendig, mechanisch, toegevoegd is, terwijl die op
				ig eene innerlijke, als het ware scheikundige vereeniging schijnen aan
				te duiden. Indien het laatste ook al gegrond moge zijn, die beteekenis is dan
				toch een bloot uitvloeisel van de tegenstelling met de overige van den vorm
				ge-d of ge-t, maar geen gevolg van ig, daar immers
				zonnig, zandig, togtig, luchtig, doornig,
				smerig, en andere insgelijks op iets uiterlijks zien. Het duidelijkst
				blijkt dit wel bij gestadig, hetwelk in het Middelnederl. gestade
				luidde en derhalve door bloote voorvoeging van ge van het substantief
				stade gevormd was. 
			 Het genoemde gestade brengt ons op eene derde klasse van
				adjectieven, die door middel van ge van substantieven zijn afgeleid,
				zonder aanhechting van eenig suffix. In de oudere verwante talen waren de
				zoodanige woorden vrij talrijk, in de nieuwere, ook in het Nederlandsch, is hun
				aantal zeer beperkt. In het Nnl. bepaalt het zich tot ge-rust,
				ge-heim, ge-waar en ge-wijs. Het eerste is kennelijk
				gevormd van het substantief rust; het tweede van heim of
				heem, dat ook in heimelijk, heimwee, heemraad,
				heemstede, inheemsch en uitheemsch wordt aangetroffen en
				waarvan de Duitschers hun Heimat hebben gevormd. Het beteekent zooveel
				als eigene, private woonstede, in tegenoverstelling van vreemd, in
				den vreemde. Geheim is dus zooveel als, wat in huis is of geschiedt,
				niet buiten's huis, niet in het openbaar. 
			 Geen wonder dat men vreemd voor verheemd verklaarde
				en insgelijks van heem afleidde. Dat die etymologie, hoe natuurlijk ook,
				toch de ware niet is, blijkt uit het Oudhoogd. framadi, Ags.
				fraemd en fremd, Oudn. framandi, welke vormen eene
				afleiding van een bij ons niet meer bekend voorzetsel, Goth. fram, Ags.
				fram en from, Eng from, wijzen.
		    
{==319==} {>>pagina-aanduiding<<}
 
			 Gewaar, in gewaarworden, eigenlijk gewaar
				worden, is insgelijks een adjectief, afgeleid van het substantief
				waar, dat wij uit waarnemen, waar nemen, kennen.
				Waar, ohd. wara, beteekent zoo veel als aandacht en
				acht, in achtgeven, en als het mnl. goom in het verouderde
				goom nemen, op iets letten. Het Oudhoogd. zeide ook wara tuon,
				waar doen, even goed als wara neman. Gewaar is dus op
				dezelfde wijs gevormd als gerust en geheim, en een echt
				adjectief; het Oudh. bezigde ook gawar wesan, voor zien, bemerken,
				weten. 
			 Van dezelfde formatie is het woord gewijze, hetwelk alleen
				in zamenstellingen: druppelsgewijze, kringsgewijze,
				percentsgewijze, perceelsgewijze, ruitsgewijze,
				steelsgewijze, stuksgewijze, trapsgewijze,
				troepsgewijze, vraagsgewijze gebezigd wordt, en allengs de waarde
				van een achtervoegsel schijnt te verkrijgen. 
			 Uit het aangevoerde blijkt, dunkt mij, klaar genoeg, dat gewijze
				een woord van onberispelijken vorm is, maar tevens, dat het praefix ge
				volstrekt tot zijn wezen behoort en niet kan worden gemist, zoolang het gebruik
				niet op de ondubbelzinnigste wijze beslist heeft, dat vraagswijze,
				stukswijze, steelswijze enz. de voorkeur verdienen. 
			  
			 L.A. t. W. 
		   
		 
		 
		   
		   
		  
{==320==} {>>pagina-aanduiding<<}
 
		   
			 Bladvulling.
 
			 Onze taal bezit, als reeds meermalen gezegd is, nog een aantal
				paren van woorden, die slechts wijzigingen zijn van eenen en denzelfden
				oorspronkelijken woordvorm. Het volgende voorbeeld strekke daarvan tot
				bewijs. 
		   
		   
			 Aal (visch) en Echel (bloedzuiger).
 
			 Het laatste woord schijnt verouderd, mij is het althans alleen in
				Woordenboeken voorgekomen. Intusschen bezit het Hoogduitsch het in
				Blutigel, en was het aan 
				Plantijn en 
				Kiliaan bekend, van wie 
				Weiland en 
				Siegenbeek het schijnen overgenomen te
				hebben. Bij 
				Plantijn leest men: ‘Ecchele oft
				egel, sansue, hirudo, sanguisuga’; bij Kil.
				‘ecchel, acchel, Hirudo, sanguisuga.’ Aan de identiteit der
				beide woorden valt niet te twijfelen. Het Hoogd. schrijft thans wel Aal,
				doch Luther voegde in zijn ahl nog eene h in, hetgeen op
				eene uitgestootene keelletter wijst. Het lat. anguilla en het gr.
				ἔγχελυς laten dien keelklank
				insgelijks hooren, en zijn blijkbaar afgeleid van anguis (slang) en
				ἔχις (slang), skr. ahi (slang). Aal heeft
				dus vroeger eene keelletter gehad, en de oorspronkelijke Germaansche vorm zal
				ahal (spreek uit: achal) geweest zijn, met de grondbeteekenis
				kruipen. Het uitstooten van den keelklank is een te gewoon verschijnsel, dan
				dat ik voorbeelden ten bewijze zou behoeven bij te brengen. 
			  
			 L.A. t. W. 
		   
		 


{==321==} {>>pagina-aanduiding<<}
 
 
Zaakregister.
 

Achtervoegsel, wat 251.

aard 251.

de en te 231.

erig 69.

ig kan somtijds weggelaten worden 253.

lijk is meer dan baar een bloote vormklank geworden 253.

Adjectiva op baar met actieve beteekenis, op matig, op ig en op lijk 253.
 hoe ontstaan 265.

Adverbium, wat 22.

ja en neen geene adverbia 22, 23.

hoe ontstaan 265.

Afgeleide woorden, wier grondwoord in onbruik is geraakt 202.

bruidegom.

maat voor gemaat.

sperwer.

weerwolf.

Afleiding van

allame 240.

beden 203.

beenen 269-279.

bui 207, 208.

groensweerde, 63, 203.

geheim 318.

gerust 318.

gewaar 318.

gewijze 318.

klappei 253.

knoflook 308.

kukken 233.

kukkelen 233.

kus 233.

kweeken 203.

legen 203.

malen of manen 307.

orsinnich 209.

quekenoot 194.

ric 304, 305.

salone 205.

screien 240, 241.

sloep 205.

steur 211.

tegenwoordig 241, 242.

toelg 206, 207.

verbeenen 269-279.

waarloos en verwaarloozen 243.

willox 236, 303, 304.



Benamingen.

Verkeerde:

bepalend lidwoord 121.

betrekkelijk voornw. 122.

hoofdwoord 128.

eerste, tweede enz. naamval 123.

goede, wat 125.

werkwoord 127.

Benamingsnaam, wat 262.

Bestaan (het) voor geene wijziging vatbaar 35.

Bestempelingsnaam, wat 262.

Beteekenis (oudere) van doopen 213.

ambachtsman 213.

schaker 213.

lombard 213.

provoost 213.

manen 213.

ge als afzonderlijk woord 316.

der adjectiva van den vorm ge d en ge-t, geheim, gewaar 318.

allame 240.

beenen 269-279.

bezit 137.

boonen 43, 45.

draad 41.

hanevoet 48.

have 197.

hondsschoenen 51, 52.

huus-allame 240.

putger 42, 43.

queken 202.

quekenoot 193.

queckenoot 193.

quekenhoot 193.


{==322==} {>>pagina-aanduiding<<}

schaamschoenen 51, 52.

screien 240, 241.

Tiel 61.

tol 61.

verbeenen 269-279.

verkwikken 202.

verplegen 202.

verwaarloozen 243.

waar 243.

waarloos 243.

willox 238.

woesteren 238.

Bijvoegelijk naamw., zie Adjectiva.

Bijwoord, zie Adverbium.



Ch gaat over tot st 63.

Chineesch - werkw. en naamw. zijn in het - niet onderscheiden 262, 263.



Deelwoorden wat, 266.

al dan niet vormen van het werkwoord 17, 19.

verschil tusschen ontvouwen en ontvouwd 254.

versmoren voor versmoord afgekeurd 254.

Definities, onjuiste, waarom 121.

van bepalend lidwoord 121.

van betrekkelijk voornw. 122.

Duidelijkheid, waardoor bevorderd bij de woorden 80.



Eigennaam, wat 262.



Figuren (grammatische) hoe verdeeld 250.



Gedachten, vereischten der, bij het

Herinneren 115.

Kennisgeven 115.

Leeren 115.

Overtuigen 115.

Grammatica, taak der 25.



Herinneren, wat 113.

Hoofdletters, gebruik 70.



Infinitivus, wat 266.

al of niet vorm van het verbum 17, 18.

op yen, ien of ijen 57-60.

Interjectie, beteekenis 8, 23.

Ja en neen interj. 22, 23.

Invoeging eener r- voorbeelden 206.



Kennisgeven, wat 113.

Klanknabootsingen. niet de oorsprong der taal 157.

Koppeling, wat 264.



Leeren, wat 113.

Letterteekens kunnen alle letterklanken niet voorstellen 80.

Letterverwisseling van l en n. 307.

Lidwoord, gebruik 254.

wat de naam eigenlijk beteekent 123.



Medeklinkers, hoe genoemd, waarom 249.



Naamvallen, wat het woord eigenlijk

beteekent 124.

waarom vier 76, 77.

Naamwoord, zijn wezen 262.

Namen van personen naar de kleeding die zij droegen 206.



Overgang van cht tot st 63, 203.

van een keelklank tot s 234, 235.

Overreden, wat 114.

Overtuigen, wat 114.



Participia, zie deelwoorden.

Praefixen, zie voorvoegsels.



R voorafgegaan door eene geslotene i voorbeelden 249.

Rede, wat 248.



Scheiding in lettergrepen van woorden op aard 251.

Schrijven, wat, zie spreken.

Sluitletters worden geschreven naar den regel der gelijkvormigheid 80.

Soortnaam, wat 262.

Spreekwoorden, verklaring van, 40-57, 306.

Spelling van

aards- of aardschgezind.

druisen of druischen 64-69.

Goesche of Goessche 64.

Groesche of Groessche 64.

juffrouw of jufvrouw 78.

Parijsche of Parijssche 64.

zamen of samen 80.

Zutfen of Zutphen 69.

kweeken of kweken 203.

Spreken, doel van het 113.

Stijl.

oudere en nieuwere bepaling 111, 117.

waarop de stijl te letten heeft 112.

eigenschappen van den Stijl:

duidelijkheid 107.

zuiverheid 108.

sierlijkheid 108.

juistheid 109, 118.

gepastheid 110.

bepaaldheid 118.

schoonheid 119.

doel, het hoogste beginsel in den stijl 116.


{==323==} {>>pagina-aanduiding<<}

doelmatigheid de hoofdeigenschap van den goeden Stijl 116, 118.

Stijlleer, wat 118.

Stomme letters, wat en hoe ontstaan 66.

Substantivum, wat 13, 15, 18, 127, hoe uit den wortel ontstaan 10.



Taal, wat 257.

verschillend oordeel over de voortreffelijkheid van eene - 83-85.

de Nederlandsche voor den zang niet ongeschikt 85-104.

klankrijkheid 86, 87.

welluidendheid 87.

vloeijendheid 87.

houdt zich alleen bezig met de gedachten 257.

oorsprong niet in gevoelsklanken gelegen 157-159.

Taalbeschouwing.

oudere en nieuwere 25, 217.

Taaleigen.

Voorbeelden van Geldersch 134-180.

Voorbeelden van Bildtsch 279-286.

Taalonderwijs, mondeling 124.

Telwoorden, wat 266.



Uitspraak van v en z in veertig, vijftig, zestig, zeventig en zamen 77-80, 249.

verkeerde, wat 100.

naar de letter, wat 100.

ontneemt de vloeijendheid aan de rede 101.

aan den zang 101.



V gaat voor enis en elijk over in f 79.

verschillende uitspraak in veertig en vijftig 79.

Verba, wat 5, 6, 37, 38, 126, 138-192, 262.

wat volgens Bilderdijk 10, 29, 217.

wat volgens Kinker 31, 227.

wat volgens Heyse 32.

het oorspronkelijk woord 261.

hoe uit den wortel ontstaan 11.

bevatten niet het verbum zijn 219 vv.

abstrakte factitieve, wat 254.

denominatieve 254.

zieltogen van ziel en tog 254.

Verbuiging.

met naamvallen, wat 71.

met gevallen, wat 71.

vergelijking van beide 72-76.

Vocatief, beteekenis 8.

Voegwoorden, wat 269.

Volksliederen reeds vroeg in zwang 91.

Volksliederboeken.

hun aantal en gebruik in vroegeren tijd 91.

Voornaamwoord vertegenwoordiger van het voorwerp zelve 261.

Voorvoegsels.

ge 314.

oor = uit door ver vervangen 209.

Voorwerp, wat 73.

al dan niet eene bepaling 73, 74.

Voorzetsels, wat 268.

Vragen 236, 237.



Werkwoorden, zie Verba.

Woord, wat 6, 260.

hoe de woorden te verdeelen 125.

een geschreven woord een herkenningsteeken van een klank 80.

paren van woorden die slechts wijzigingen zijn van een en denzelfden grondvorm.

teeken-sein 192.

aal-echel 320.

Wortel, wat 6, 7, 9.



Y in infinitieven op Yen 57-60.

van ouds midden-half-klinker 59.

uit d ontstaan 59.

behoort niet door ij of i verdrongen te worden 57-60.



Z. verschillende uitspraak in zes en in zestig, zeven en zeventig, zamen en verzamelen, enz. 79, 249.

gaat voor enis en elijk over in s 78, 79.

Zamenstellingen.

deelw. met bijv. nw. 250.

met gezind 242.

met tol:

tolverbond goed 60-62.

tolverdrag goed

tolvereeniging afgekeurd 60.

met verbond 61.

Zin, wat 248.


 
 


{==324==} {>>pagina-aanduiding<<}
 
 
Woordregister.
 

aal 320.

aan 255.

-aard 252.

aardschgezind 236, 242.

achterdocht 249.

aemelen 282.

allame 239.

ambachtsman 213.

ander (wie een) overmag enz. 49.

anders 237.

anfiteren 282.

anpielen 282.

antwoord 241.

ark 279.

attmalen 313.



baar 13.

-baar 253.

-baard 170.

bainen 270.

bakken 287.

balte 282.

band 11.

bandelen 177.

bane 271.

-bar 10.

bealge 282.

bedibbere 282.

been (geen) in iets vinden 272.

beenen 269.

befitere 282.

beginnen 287.

beijen 212.

belgen 287.

belune 282.

bemurwen 292.

beren 12.

bergen 287.

besleur 279.

besniette 282.

betoeft 284.

bewegen 287.

bidden 287.

bienbitich 284.

biisfeint 279.

biisjager 279.

binden 287.

bisibbe 284.

blaauwpeerdjes 161.

blazer 170.

bollepezen 176.

bonkelje 282.

boonen (hij is in de) enz. 43.

boonen (als de) bloeijen enz 53.

botte 167.

braden 288.

brat 284.

brengen 288.

bui 207.

buuse 279.



ch 67.

chaloup 206.

cht 203.

clippine 236.

cnippine 236.

cocagne 171.

colensche scijm 236.



-de 231.

delbedsje 282.

Detmold 313.

deugen 288.

dodde 308.

doen 288.

doeren 279.

dooden 288.

doop 168.

doopen 213.

doukslikje 282.

draad (daar loopt een) door 40.

dragen 289.

-dre 251.

drinken 289.

droomerig 69.

droomig 69.

druischen 65.

druisen 65.

druust 204.

duizende 236.

duren 279.

duuthamer 308.

duwelstange 279.

dwarsbongelje 282.

dwingen 289.



eamels koale 279.

echel 320.

eerst (die) komt enz. 306.

elft 204.

-erig 69.

-erse 251.

eten 289.

etgroen 250.



f- 249.

f en v 78.

fandelje 282.

flanterig 284.

fledire 283.

fliebe 279.

flieunsk 284.

flittere 282.

forriffelje 282.

fotse 279.


{==325==} {>>pagina-aanduiding<<}

ft 203.

fuuleindich 284.



gaan 289.

gat (iemand bij 't) ophalen 285.

ge- 316.

ghebeent 277.

gebeuren 290.

geheim 318.

gelden 290.

gerak 279.

gerust 318.

gestadig 318.

getsionsel 279.

gewaar 243, 318.

gewijs 243, 316.

-gezind 242.

glieren 152.

gloppe 280.

gniezen 282.

God 237.

greensward 63.

grente 282.

grevel 280.

griemank 280.

griemen 283.

griisel (de) over de grouwel 285.

grimmitich 284.

gritse 283.

groensweerde 203.

guds 280.



hakken (de) uut de liken 285.

hallame 240.

hand (zij heeft een) enz. 46.

hanepoot 48.

hanevoet (de) is hem gestrooid 47.

hard 167.

heelkomzelden 284.

helpen 290.

heurentien 158.

hielriem 173.

hiete hei (op) 284.

himd (in 't) bebiten 286.

honderde 236.

hondsschoenen 52.

honnemiezel 280.

hoofdwoord 119.

hoorn- 209.

hoosfoetling 284.

hortje 166.

hounegisler 280.

huus-allame 239.



ietwat 254.

-ig 253, 317.

ij 59.

-ing 251.

inschulen 148.

interje 283.



j 57.

jagen 290.

jamk 284.



kai 282.

kam 237.

kel 284.

kerkdeur 211.

kersversch 250.

ketelschrabben 282.

kile 280.

klappei 253.

kleven 290.

kliber 280.

klimmen 290.

klinken 290.

klitse 280.

kloft 280.

kluppel 309.

kluuten (op 'e) 286.

knodzen 237.

knoflook 308.

knorre 280.

knuppel 309.

koelkousen 178.

koffiesmodde 155.

kokinje 170.

komen 290.

kraamheine 283.

krampet 280.

kreep 284.

kribbenbieter 151.

kriete 280.

krimpen 291.

kros 280.

krouske 280.

kruis- 212.

kruudig 284.

kuk 233.

kukkelen 233.

kukken 233.

queckenoot 194.

queken 202.

quekenhoot 200.

quekenoot 193.

quic 197.



l 240, 308.

laden 291.

lagchen 291.

lak en frak 284.

lame 239.

laten 291.

lawibes 280.

leedstok 280.

leiden 291.

leken 291.

lexom 280.

liikdoar 280.

-lijk 253.

Lombard 213.

longerig 284.

lottere 283.

luensk 284.



maat 251.

maelstat 313.

Malbergen 313.

malen 292, 314.

maling 314.

maltierje 283.

manen 314.

-matig 253.

melappe 280.

mes (hij zit met het) enz. 55.

mislearre 283.

moek (te) opknappen 285.

moetele 284.

mogen 63.

moude 280.

muuk (te) 284.

muuskoppe 283.

muutele 284.



n 308.

niiget 281.

niis 284.

nijveren 237.

niunkelitsen 285.

niunken 285.

noatsk 284.

noot 197.

nuunder 280.



oerdwealsk 285.

ofhimmele 283.

ofkrante 283.

ofringe 283.

oftokken 177.

omkrante 281.

omskeuken 283.

omstrune 283.

onbiidig 285.

onleech 281.

onsjiusch 285.

ontboezemen 254.

ontvouwen 254.

onverbeent 277.

onwiten 285.

oor- 209.

opfiteren 282.

opstokken 281.

orsinnich 209.


{==326==} {>>pagina-aanduiding<<}

Parijsch 64.

petear 281.

peultje 281.

pielen 283.

piisjen 283.

plegen 292.

poer 285.

prakke 283.

priegele 282.

prijzen 293.

profiit 281.

prot 285.

provoost 213.

putger 42.

putger (hij heeft voor) gevaren 41.

putker 43.

putten (het zijn kwade) enz. 54.

puude 281.



r 240.

rattel (op 'e) raken 285.

rennen 293.

ric 205, 236, 303.

riinsk 285.

rimpen 285.

rinkrank 285.

ripe 151.

roepe 135.

roesterig 135.

roeze 135.

roezig 136.

rolpaal 136.

rommel 136.

rondummechien 136.

rondweg 137.

roobol 137.

roodolm 137.

roodschilder 137.

roops-ende (te) 286.

roos 137.

Rosmalen 313.

rottig 138.

row 140.

rozen 139.

rt 203.

rugele 283.

ruggestreng 140.

russchen 140.

ruupen 141.



s en z 79.

sachs 141.

salone 205.

sangere 283.

saty 205.

scenemessen 236.

-sch 64.

schaafstroo 141.

schaamschoenen (hij heeft de) uitgetrokken enz. 50.

schaar 141.

schaker 213.

scharluyn 206.

schavot 213.

scheffen 142.

scheffertien 142.

scheid 142.

scheiden 293.

schelden 293.

schele-wip 142.

schenden 294.

scheperen 142.

scheppen 294.

scheren 142.

scheuren 294.

scheuvels 142.

schientje 143.

schier 143.

schieren 144.

schieroal 144.

schilder 145.

schillebillechien 145.

schoapschuppe 145.

schoe 145.

schoer 145.

schofttijd 249.

scholde 146.

scholte 146.

schorre 147.

schotse-drie 147.

schotvarken 147.

schuffien 147.

schufterig 147.

schulen 148.

schrabjen om 'e bek 285.

schrikken 294.

screien 240.

screin 241.

sein 192.

setter 281.

sieghen 301.

sientiesappel 148.

siepel 148.

siepoog 149.

sigen 281.

siggen 279.

sjandoedel 149.

sjoecht 149.

sjoelen 283.

sjokken 150.

sk- 179.

skarlebarle 283.

skarluunaftig 285.

skeluun 281.

skeuk 281.

skewiele 283.

skoarre 283.

skouing 281.

skriemen 283.

skroar 281.

skrutel 285.

slaan 294.

slansfet 281.

slavische 197.

slecht 214.

slechtje 151.

sleeuw 285.

sleppen 152.

slier 152.

slierbaan 152.

slieren 152.

slierhakke 152.

sliine 283.

slikslakken 283.

slim 153.

slipbuis 153.

sloâboonen 153.

slochteren 153.

slochterig 153.

sloep 205.

slofhakker 153.

slop 154.

slubbechien 154.

sluipertje maken 283.

sluupertien 154.

smakkert 154.

smallook 155.

smelten 294.

smerig 155.

smeulsk 285.

smikkelen 155.

smite 281.

smodde 155.

smoek 285.

smoezen 155.

smolt 156.

snaar 157.

snaps 156.

snee 156.

snee houden 156.

snein 281.

sneu 156.

snieun 281.

sniit 281.

snippelhakken 157.

snipsnoârderij 157.

snister 157.

snisteren 157.

snoarske 157.

snoeptuefeltien 158.

snood 157.

snorkheurentje 158.

snorrebot 160.

snorren 158, 159.

snorrewagen 159.

sobber 281.

spanseeren 159.


{==327==} {>>pagina-aanduiding<<}

spantouw 160.

spar 160.

sparren 161.

speelkind 162.

spelen 161.

spier 162.

spieren 162.

spiernakend 162.

spijen 164.

spinjacht 163.

spinmoâl 163.

spinnechien 163.

spoorwerk 163.

spouwen 254.

spreiden 295.

spreu 163.

sprikkies 164.

springen 295.

sputter 164.

sputteren 164.

spuwen 295.

st 203.

staan 165, 295.

stadskind 165.

stankje 165.

stap 165.

start 165.

stege 165.

steigeren 237.

steken 295.

stelle 166.

stengelmoes 166.

steren 166.

sterven 295.

steuchien 166.

steur 210.

stief an 166.

stiepel 167.

stiepen 167.

stieveletkes 167.

stijgen 237.

stik 169.

stip 168.

stip in 't gat 168.

stippen 168.

stobben 168.

stomp 168.

stoot 166.

stooterig 69.

stootig 69.

stottekoâre 168.

stranck 169.

streng 169.

stroatenaar 169.

strul 169.

stuk 169.

stultenberg 170.

stutje zetten 283.

stutter 170.

sutele 284.

suterich 285.

swabberkoer 281.

swankebast 281.



t- 249.

taaie 170.

taai-taai 172.

taks 172.

talter 172.

talteren 172.

tammeê 172.

tamper 171.

tarven 173.

-te 231.

tee 173.

teebanden 173.

teelken 173.

tegenwoordig 236, 241.

tellen 296.

tikkeltien 173.

tikken 174.

timp 174.

titten 174.

tjettere 284.

tjoek 150.

tjucht 150.

toanagel 174.

tobek 285.

tochtgraven 174.

todden 174.

toef 174.

toefien 174.

toeke 175.

toeken 175.

toekenkunsten 175.

toelg 206.

toemaken 176.

toeren (bij) 176.

toeseballe 176.

toesebollen 176.

toeselen 176.

toessebolt 308.

toeverdan 177.

tokkelen 175.

tokken 175, 177.

tol- 60.

tolletje 180.

tolverbond 61.

tommelen 177.

tonneband 177.

toonbank 2l3.

topgarde 178.

tramp 178.

trampen 178.

trawinkel 280.

trekken 296.

trienfetten 281.

trillebil 281.

trolle 284.

trop 179.

truzele 284.

ts- 949.

tsiermje 284.

tsjoenster 281.

tuefeltiesoavend 179.

tuffels 179.

tuite 180.

tukkig 179.

tullechien 180.

tute 180.



unk 281.

uutfieterje 284.

uutspruutsel 282.



vallen 296.

vechten 296.

ver- 209.

verbaint 277.

verbeenen 269.

verbeuren 296.

verderven 297.

verheffen 297.

verketelen 278.

verliezen 297.

versinnich 209.

versluchteren 153.

versmoren 254.

vertogen 254.

vertugadijnen 178.

verwaarloozen 236, 243.

verzaken 297.

vierschaar 250.

vinden 297.

vingers (hij heeft kromme) 47.

visepetent 204.

vlieden 297.

vloeibaar 253.

vloeken 298.

vlugten 298.

vreemd 318.

vriezen 298.



waar 318.

waarloos 243.

waden 298.

wagebaard 171.

wan 282.

waren (zich) 244.

wegen 298.

welk 207.

welooren 238.

werken 299.

werpen 299.

werven 298.

wetten 284.

wijzen 299.

wild- 201.

willox 207, 238, 303.


{==328==} {>>pagina-aanduiding<<}

winden 300.

winnen 300.

witling 282.

woesteren 238.

woord 260.

woordeboek 247.

worden 236, 300.

wraxelje 284.

wreken 300.

wringen 300.



-yen 57.



zamen, samen 77.

zelfstandig 262.

zenden 301.

zetmeijer 282.

zieltogen 254.

zien 301.

zijn 230, 302.

zijpen 149.

zingen 302.

zinken 302.

zondvloed 250.

zouten 254.

zuipen 302.

Zutfen 69.

Zutphen 69.

zwemmen 302.


 
 
	  
  
1) Brief aan Mr. 
				  J. Kinker, gevoegd achter Kinker's
				  meer genoemde Beoordeeling enz., blz. 351.

l) [In den tweeden druk van dit werkje, van
				  1732, wordt putger opgehelderd door de aanhaling van 
				  Kiliaan, en door de opmerking, dat het
				  woord in 't Zweedsch een sloep- of bootsroeijer beteekent;
				  volgens 
				  Verwer, die echter niet vermeld wordt. Zie
				  lager in den tekst. - 
				  A. d. J.].

1) In zijne Overzetting van 
				  Michaelis Prijsverhandeling over den
				  Invloed van de begrippen op de Taal, enz. (Harlingen 1771) bl. 7.

1) [Later gaf dezelfde Geleerde van de
				  spreekwijze hij is in de boonen eene andere verklaring. Boonen
				  zou zijn van bane, middeln, krijgsgeweld, uitschudding, verjaging,
				  verwonding, doodslag; eng. bane, mischief, ruin, poison; bone,
				  moordenaar. Hij is in de boonen, zou dan zeggen hij zwijmt. Zie
				  de Aanteekk. op Maerl. bl. 139. - A. d.
				  J.].

1) Zie De Recensent, Algemeen Letterlievend
				  Maandschrift, 1857, No. 11, bl 330-359, en No. 12, bl.
				  391-433.

1) Ik kan daarom ook niet beseffen, welke
				  ‘historische rechten’ hier door eene nieuwe ‘theorie’
				  omvergestooten zouden worden; integendeel, wie de y met mij voorstaat,
				  handhaaft haar eeuwenheugend historisch recht tegen een opgedrongen
				  nieuweling.

1) Te recht zet 
				  Kern uiteen, dat in woorden als
				  ooyevaar, uyer, kruyen, enz. de halfklinker uit een d ontstaan
				  is; in deze wordt dan echter de y (in plaats van ij) door den
				  boven aangevoerden grond gewettigd, dat de ij nu eenmaal een bepaald
				  saamgesteld klankteeken is geworden, en daarom moeyelijk tevens als dubbele
				  half-klinker optreden kan.

1) Oeuvres Complètes, II. p. 53, 57 et
				  47.

2) Bailey, An Univ.
				  Etymol.-Dict., Introduction.

3) Grammatik I. 12, 13.

1) In een zeer lezenswaardig vertoog van Dr. 
				  Wap, getiteld: Is de Nederduitsche taal
				  minder dan andere talen voor den zang geschikt? geplaatst in het Mag. voor
				  Schilder- en Toonkunst, St. 2.

1) Den lezer wordt verzocht in het oog te
				  houden, dat deze Voorlezing voor eene zeer gemengde vergadering moest
				  dienen.

1) Verh. o. d. Prosodie, bl. 128.

1) Krekelz. I. 99 en 101.

1) Zie 
				  Willems, Mengelingen van Hist. Vaderl.
				  Inhoud, bl. 287 en volgg.

1) Deze voorlezing werd gehouden in het jaar
				  1852.

1) Evangel. Gezangen, 189 en 51.

1) Nederl. Gez. bl. 27.

1) Mengelingen, bl. 351.

1) Mengel. bl. 283.

1) Krekelz. I. 199.

1) Nieuw Liedenboekje, bl. 10.

1) Nieuwe Ged. I. 133.

1) Perzius. bl. 9.

1) Zie Dr. 
				  Waps Verh. t.a. p.

1) Zie t. a. p. Vergelijk mede 
				  Collot D'Escury, Hollands Roem, D. IV. St.
				  2, bl. 467.

1) Vergelijk den titel van Professor 
				  Roorda's werk: Over de deelen der rede en
				  de rede-ontleding of logische analyse der taal, tot grondslag voor
				  wetenschappelijke taalstudie.

2)  Bij deze woorden moet men niet vergeten
				  hetgeen de Hoogleeraar op blz. 6 gezegd heef t: ‘Logisch is hier
				  niet bijv. naamw. van Logica (“redekunde”), maar van
				  Logos (“rede)”; in dezen zin moet ‘logisch’
				  blijkbaar ook hier verstaan worden.

1) Ann. Acad. Groninganae,
				  1824-25.

1) Stije of stiege, zie over
					 dit woord op riege.

1) De eu uitgesproken als in het
					 Fransche bonheur.

1) Art. 34 van de vigeerende verordening van
				  politie voor de gemeente Zwolle, luidt: ‘het is verboden op de straten,
				  wegen en wandelplaatsen, zoogenaamde glij- of slierbanen te maken
				  of daarop te slieren.’

1) Slok is ook krachteloos, als;
				  ‘het kind is slok door het slechte voêr
				  (eten).’

1) Vergelijk den Heer J. Helderman, in
				  den Overijsselschen Alm. v. O. en Lett. 1840, blz. 20 (Overijsselsche
				  en Twentsche woorden en uitdrukkingen, art. balken).

1) Eene bijzonderheid van het
				  Zwolsche taaleigen is, dat vele woorden van het vrouwelijk
				  geslacht, op e uitgaan, bijv. kaste, lampe, deure, deuze (doos),
				  götte (goot), môane (maan), zunne (zon),
				  brille, mutse enz., enz. Vergelijk des verkiezende Prof. 
				  Siegenbeek, Verh. o. d. spelling,
				  2e afd. § 2 en Dr. 
				  H.A. Callenfels in ‘t M. v. N.
				  Taalk. V, 24 en volg.

1) Wij hebben in onze taal meer woorden, met
				  baard samengesteld, waarin dat woord voor mond gezegd wordt, als:
				  melkbaard, voor melkmond, lafbek, één met melkmuil,
				  Fransch blanc-bec; kwijlbaard, voor kwijlbek, kwijlsmoel;
				  likkebaard, die den baard (mond) likt, snoeper; slotterboárd
				  (Zwolsch) voor stotteraar; papbaard, voor papmond, papeter. Doch
				  wat beteekent baard in wagebaard, in het volgende kinderrijmpje,
				  of liever wat beteekent het woord zelf? 
				   
					 Kinneke, kinneke wagebaard,  
					 Mondje, mondje papbaard,  
					 Neusje, neusje snuituit,  
					 Oogjes, oogjes kijkuit;  
					 Knip voor den bol!  
				  

Zoû hier wagebaard - even als
				  likkebaard, die den mond likt, snoeper - niet kunnen beteekenen
				  die den mond waagt, voor beweegt, babbelmond, van wagen,
				  bij Kiliaan (op waeghen, ghewaeghen) movere, en
				  waeghelen, agitare, motitare, tegenwoordig waggelen; vergelijk
				  ook Dr. De Jager, Versch. 180 en 181 en Ten Kate, II, 507 en
				  508. Het rijmpje, voor zoo veel het opheldering vereischt, is dan
				  volgenderwijze te verklaren: kinneke is kindje; wagebaard,
				  babbelmondje, babbelbekje; papbaard, papeter; knip voor den bol,
				  is het slot, waarbij de moeder dan een klein knipje voor den bol of 't
				  voorhoofd van het kind geeft.
Wagebaard komt ook voor in een
				  uittreksel van een klucht bij Professor Van Vloten, het Nederl.
				  kluchtspel, blz. 86. - De vrouw zegt tegen den knecht van haren man: 
				   
					 Daer zijn twaelf grooten, doet mijnen wille,  
					 Een zomersche dachuere, dat ic hu janne.  
				  

Waarop de knecht zegt: 
				   
					 Hiermede sallic wel uutter canne  
					 Waghebaert ghecrijghen den vullen heesch.  
				  

Even als den geleerden Uitgever, die daarbij een ?
				  plaatste, ten teeken wellicht dat Z. H. Gel. het woord niet verstond, is het
				  mij hier ook duister. Kan de knecht ook dien naam aan de kan gegeven hebben,
				  omdat zij, of liever de drank daarin, den mond in beweging brengt en de tong
				  losmaakt?

1) Zie den Heer Bakhuizen van den
				  Brink, in de Gids, 1843, Boekbeoordeelingen, blz.
				  567.

1) Vergelijk met deze uitdrukking Dr. De
					 Jager, o. d. werkw. blz. 157 en 235 en den Heer Van Dale,
					 in het Archief voor N. T. III, 211.

1) Vergelijk op ringels.

1) Nieuw Nederl. Magazijn, 1857, blz.
				  339.

1) Deze oude uitspraak van sk voor
					 sch, aan het begin van een woord, houdt in Overijsel in een
					 aantal woorden nog stand, als skipper, skuit, skrijven enz. voor
					 schipper, schuit, schrijven. Vergelijk hiermede o. a. 
					 Willems, Verh. o. d. Nederd. Tael en
					 Letterk. 1819, I, 68 en Alm. O. Lett. 1845, 226.

2) De ue wordt als in 't Fransche
				  bonheur uitgesproken.

1) De Redactie heeft gemeend het opnemen van
					 dit stuk niet te moeten weigeren Het kan beschouwd worden als bijdrage tot de
					 geschiedenis der Grammatica en levert een nieuw en krachtig bewijs voor
					 hetgeen, blz. 27 van dezen Jaarg., gezegd is aangaande den minder gelukkigen
					 invloed der autoriteitsleer op het oordeel harer aanhangers. Ik moet echter op
					 het daar beweerde terugkomen. De billijkheid eischt, dat ik ook iets ten
					 voordeele dier leer bijbreng. Zij heeft inderdaad hare goede zijde; wel niet
					 juist ten opzigte van de wetenschap, die, door haar tot stilstaan gedoemd,
					 niets van haar te hopen heeft, maar wel degelijk ten opzigte van hare geloovige
					 belijders. Behalve het groote gemak, dat er gelegen is in het berusten bij
					 hetgeen men eenmaal op het gezag van anderen voor waar aangenomen heeft - daar
					 het ons van het zoo lastige denken ontslaat - behoedt het ons volkomen tegen
					 het gevaar van inconsequent te worden. Wij zijn dan zeker, dat wij tot aan onze
					 jongste ure aangaande dezelfde zaak altijd hetzelfde denken zullen, en wat een
					 groot voorrecht is dat niet! Het is buitendien uitnemend geschikt om het zoo
					 zalige gevoel, dat de eeuwige en onveranderlijke waarheid in ons onverstoorbaar
					 bezit is, aan te kweeken, te onderhouden en te koesteren. Stel daar tegenover
					 den onbeschrijfelijken last, dien de ongelukkige zelfonderzoeker zich op den
					 hals laadt. Hij is een ware heautontimorumenos, een zelfkweller, die zich nooit
					 rust gunt. De zoo beminnelijke deugd der tevredenheid kent hij niet, zelfs niet
					 eens de tevredenheid met zich zelven. Altijd op zwarigheden stuitende, altijd
					 leemten ontdekkende, betoont hij zich bij elke gelegenheid als iemand, met wien
					 men niet voort kan, als een brekespel en rustverstoorder. En wat is nu het wel
					 verdiende loon voor dat kwellen van zich zelven en anderen? Het rechtmatige
					 verwijt van inconsequent te zijn en hoegenaamd geene vaste beginselen te hebben
					 dan alleen ééne dwaze overtuiging, namelijk dat wij niet mogen
					 berusten in hetgeen wij als gebrekkig hebben leeren kennen, en dat het
					 betamelijk en pligtmatig is naar het wezen der dingen te vorschen met al de
					 krachten en vermogens, die ons zijn geschonken, en des noods met verzaking van
					 onze eigene eer; in één woord, de onzinnige overtuiging, dat de
					 waarheid boven alles moet gaan.
Daar ik niet voornemens ben op dit stuk te
					 antwoorden en het toch eenige toelichting noodig heeft, zal ik in eenige noten
					 onder den tekst den lezer opmerkzaam maken op hetgeen mij hier en daar voorkomt
					 opheldering te behoeven of minder juist te zijn. 
					 L.A. t. W.

1) Ieder kent natuurlijk het best zijne
					 eigene bedoelingen, en is dus ook de meest bevoegde om die aan anderen kenbaar
					 te maken. Men moet den Heer R. dank weten, dat hij zelf die taak wel op zich
					 heeft willen nemen; het was in dit geval niet overtollig, men zou ZE. al heel
					 ligt andere bedoelingen hebben toegeschreven. Dus, het beroep op het gezag van 
					 Kinker en 
					 Heyse; de bewering, dat de definitie
					 ‘zoo heel kwaad,’ ‘zoo verwerpelijk’ niet is; het
					 wijzen op hare beknoptheid en duidelijkheid, op hare geschiktheid voor het
					 lager ouderwijs, dat alles is als bijwerk te beschouwen, als stoffaadje om de
					 hoofdfiguur van de groep, de interessante ‘teregtwijzing’, beter te
					 doen uitkomen. Had de Heer R. achterwege gelaten alles, wat niet rechtstreeks
					 tot zijn doel leidde, dan zou ik geheel geen antwoord hebben gegeven. Ik acht
					 het van groot belang eene dwaling als dwaling te erkennen, ten einde hare
					 voortplanting en uitbreiding tegen te gaan; maar van geheel geen belang te
					 weten, wie haar auteur is. Ik heb daarom in mijn gansche stuk, Jaarg. II, 169,
					 niemand met name genoemd, doch meende nu later de eer van 
					 Bilderdijk te moeten verdedigen, toen
					 deze, m. i. geheel ten onrechte, aangerand werd.

1) Ik erken, dat ik mij in het laatste stukje
					 sterker heb uitgedrukt dan op blz. 121 van Jaarg. II, maar dat was heel
					 natuurlijk. Nadat ik het ergste gebrek in de definitie had aangetoond, meende
					 de Heer R. haar evenwel nog voor het lager onderwijs te moeten aanbevelen: toen
					 moest het hooge woord er uit, en het bewijs geleverd worden, dat zij volstrekt
					 niet, in geen opzigt deugde. Intusschen vergeet de Heer R., dat ik reeds bij de
					 eerste gelegenheid vrij wat meer heb gezegd, dan ZE. goed vindt hier aan te
					 halen. Zie J. II, blz. 181 en 182.

2) Vergelijk hier blz. 182,
					 1).

1) Indien die zamentrekking gelukt was en de
					 geachte onderwijzer niets anders had willen zeggen dan hetgeen 
					 Bilderdijk werkelijk gezegd heeft, zoo
					 zou de definitie blijkbaar aldus moeten luiden: werkwoorden zijn woorden, die
					 òf het bestaan òf eene wijziging van het bestaan der dingen
					 uitdrukken. 
					 Bilderdijk spreekt immers niet van
					 ‘het bestaan met eene wijziging van hetzelve’, maar
					 eenvoudig van ‘eene wijziging van het bestaan,’ zonder het
					 bestaan zelf daar nog eens bij te voegen; zie III, 30.

2) Hier blijkt, dat 
					 Anslijn, wiens definitie ik niet kende,
					 in dezelfde fout vervallen is als de geachte onderwijzer.

3) Ik laat aan het oordeel der lezers over,
					 te beslissen, of het eene ‘spitsvondigheid’ moet heeten, als men
					 onderscheid maakt tusschen een bestaan met eene wijziging van het
					 bestaan en eene bloote wijziging van het bestaan; tusschen een
					 wetboek, hetwelk eene gewijzigde wet bevat, d. i. eene wet met de
					 daarin aangebragte veranderingen, en een staatsblad, dat alleen de
					 aangenomen wijzigingen opgeeft; tusschen koffij met room en
					 suiker en room en suiker alleen; tusschen a+b en
					 b alleen? Dat dit geene spitsvondigheid is, zal ook mijn vriend 
					 De Jager, dien men nu toch eenmaal in de
					 zaak betrokken heeft, gereedelijk erkennen. Hij zal zelf wel het best hebben
					 geweten, hoe hij de door hem overgenomen definitie opvatte en wilde opgevat
					 hebben, en dit leert hij duidelijk in de Inleiding in zijne Proeve over de
					 ww. van herhaling enz., blz. XVI, met de volgende woorden: ‘De
					 werkwoorden duiden in onze taal TWEE zaken aan:
					 vooreerst het bestaan der voorwerpen, EN
					 ten andere den toestand of de wijziging van dat
					 bestaan. Het bestaan is begrepen in den uitgang en,
					 dien ALLE onze werkwoorden gemeen hebben; de wijziging van het
					 bestaan wordt door den wortel des werkwoords aangeduid.’

1) Indien de Heer R. hier 
					 Anslijn bedoelt, heeft ZE. volkomen
					 gelijk; indien mij, zooals schijnt, dan heeft hij ongelijk. Zie de volgende
					 Noot.

1) Men ziet, dat ik 
					 Bilderdijks woorden reeds toen juist zoo
					 opgevat heb als nu onlangs op blz. 29 van het vorige nummer, dat hij namelijk
					 spreekt van eene wijziging in of van het bestaan, en niet van een
					 bestaan met eene wijziging van dat bestaan bovendien, gelijk de Heer R.
					 volstrekt wil.

2) Gaarne erken ik, dat ik toen, in 1837, in
					 twee opzigten gedwaald heb. Vooreerst, door gaaf weg aan te nemen, dat er
					 sprake kon zijn van eene wijziging in of van het bestaan van
					 iets, hetgeen mij eerst bij nader inzien gebleken is eene ongerijmde
					 onderstelling te zijn; ten tweede doordien ik de, ook door Prof. 
					 Siegenbeek, geroemde definitie niet
					 naauwkeurig genoeg bekeken en daardoor haar verschil met B's verklaring voorbij
					 gezien heb. Ik vermoedde niet, dat men 
					 Bilderdijks woorden anders had opgevat
					 dan ik zelf. De woorden van Dr. 
					 De Jager, aangehaald op blz. 184,
					 3), hebben mij de oogen geopend en met schrik doen zien, dal ik mij
					 vergalopeerd had.

1) Op blz. 180, J. II, heb ik gezegd:
					 ‘Ik spreek hier uit eigene ervaring, en schaam mij niet te bekennen, dat
					 ik vroeger, toen ik mij van het bedoelde beginsel nog niet bewust was, zelf op
					 een dwaalweg ben geweest en die belangrijke klasse van woorden verkeerd
					 beschouwd heb.’

2) Hetgeen de Heer R. hier zegt, is niet
					 volkomen juist; men zou het zonder overdrijving zelfs zeer onnaauwkeurig,
					 bevreemdend onnaauwkeurig kunnen noemen. De ‘beknopte en bevattelijker
					 definitie,’ die ik niet zonder moeite eerst later gegeven zou hebben,
					 stond al van den beginne af te lezen
					 vóór de ‘lange niet zeer duidelijke,’
					 zie II, 184. Hetgeen volgens de meening van den Heer R. vroeger
					 had behooren te geschieden, was werkelijk vroeger geschied. Ook
					 heb ik mij niet ‘nog al eenige moeite behoeven te geven’ om die
					 kortere in overeenstemming met de langere te brengen, om de eenvoudige reden,
					 dat de eerste niet een uittreksel uit de laatste, maar de laatste eene
					 omschrijving of uitbreiding van de eerste is, gelijk ik op blz. 38 van het
					 vorige nummer aangetoond heb. Reeds in zijn eerste Stukje II, 252, had de Heer
					 R. in zijnen lofwaardigen ijver die korte definitie van mij over het hoofd
					 gezien en, het oog alleen op de omschrijving gevestigd houdende, deze om haar
					 gemis aan beknoptheid en duidelijkheid afgekeurd en voor het lager onderwijs
					 ongeschikt geoordeeld. Ik heb toen op die kortere gewezen, die onmiddellijk
					 vóór de langere te lezen stond; maar zij is in weerwil van deze
					 uitdrukkelijke aanwijzing den Heer R. al wederom ontgaan, iets dat bevreemdend
					 is in een man, die zoo precies weet, wat ik 24 jaren geleden, in het hartje van
					 Friesland zittende, gedacht en geschreven heb.

1) Dit is ongetwijfeld een bezwaar bij het
					 lager onderwijs; maar het drukt zoo wel buiten als bij dit onderwijs veel
					 zwaarder op de definitie van den geachten onderwijzer, en het is vreemd, dat de
					 Heer R. dat nog niet heeft opgemerkt. Immers beteekent zijn in zinnen
					 als: Onze buurman is ziek, of is een timmerman, niet het
					 bestaan of de existentie; het bestaan van den buurman wordt als
					 bekend aangenomen. Die beteekenis van zijn kan nooit en op geenerlei
					 wijze met die definitie in overeenstemming gebragt worden. Daarentegen leert de
					 metaphysische logica duidelijk, dat alle zijn, ook en vooral het hier
					 bedoelde in ziek zijn, een timmerman zijn, voor ons denken - en de taal
					 is het orgaan van het menschelijke denken - inderdaad werking
					 (Thätigkeit) is. ‘Mithin vermag unser Denken das Seyn überhaupt
					 nur als unterschiedlich Seyendes zu fassen oder was dasselbe ist Seyendes von
					 Seyenden nur zu unterscheiden, sofern es zugleich implicite (wenn auch
					 aufänglich unbewuszt) die Seyenden als
					 Thätigkeitén faszt.’ Ulrici, System der
					 Logik., blz. 266. ‘Ist also jedes Seyende als solches
					 Thätigkeit, so ist es auch als Thätigkeit
					 unterschieden.’ Ibid. blz. 268. Dit kan men natuurlijk niet onder het
					 bereik van ‘lagere-schoolknaapjes’ brengen; maar dat behoeft zeker
					 ook wel niet, anders zou men de andere defin. wier onwaarheid immers blijkt,
					 zoodra men haar voor iemand, wie ook, poogt duidelijk te maken, niet nog steeds
					 en bij herhaling in schoolboekjes aantreffen.

2) Het zou mij weinig passen te twisten over
					 de oorspronkelijkheid of niet oorspronkelijkheid der definitie, die de Heer R.
					 zoo maar van 
					 Steinthal overgenomen acht. Ik meen
					 echter den lezer opmerkzaam te mogen maken op het een en ander, dat op zijn
					 oordeel invloed kan hebben.
Toen 
					 Bilderdijk schreef: ‘Werkwoorden
					 zijn, die eene werking of doening uitdrukken,’ schreef hij òf eene
					 subjectieve onwaarheid neder, òf wilde hij zijne woorden niet zoo streng
					 opgevat en op ieder werkwoord in het bijzonder toegepast hebben, omdat er
					 werkwoorden zijn, die voor de gewone, dagelijksche zienswijze geene werking
					 uitdrukken; vergelijk het boven op blz. 125 v. gezegde. Dit zal dan ook wel de
					 reden zijn, dat zijne definitie niet door anderen overgenomen en
					 zóó in het vergeetboek geraakt is. Toen toch was nog niet
					 opgemerkt, immers nergens ontwikkeld, hetgeen ik gemeend heb op blz, 169 vv.
					 van den vorigen Jaargang onder de aandacht der grammatici te mogen brengen.
					 Eerst door de toepassing van het daar aangedrongen beginsel wordt B's definitie
					 eene waarheid, terwijl hij nergens eenig blijk geeft, dat hij zelf dat beginsel
					 heeft erkend of vermoed. Dat alle zijn, al zij het onbewust, als werking
					 beschouwd wordt, is - voor zoo ver ik weet - het eerst opgemerkt en aangetoond
					 door Ulrici, wiens Logik in 1852 is verschenen. De erkenning ook van
					 deze waarheid is noodig om B's definitie tot eene volstrekte, absolute waarheid
					 te verheffen. Wie dat alles het eerst combineert, heeft m. i. eenige aanspraak
					 op originaliteit. Mogt de Heer R, die zoo goed te huis schijnt in hetgeen
					 anderen gezegd en geschreven hebben, weten aan te wijzen, door wien en waar die
					 combinatie gemaakt is, dan zal ik gaarne ook de geringste aanspraak op
					 oorspronkelijkheid laten varen.

1) Dit is een uitstekend goede raad en
					 stellig wel de verstandigste phrase uit het gansche stuk van den Heer R. Men
					 kan inderdaad het doorzigt van anderen niet te zeer mistrouwen. Hadden de Heer
					 R. en ik zelf dat wat meer gedaan, ZE. zou geeue vruchtelooze pogingen hebben
					 aangewend om de definitie van den geachten onderwijzer te verdedigen, en ik zou
					 haar voor 24 jaar beter bekeken en dan wel niet voor de juiste uitdrukking van
					 B's gevoelen verklaard hebben. Ik begeer dan ook volstrekt niet, dat men mijne
					 definities zoo maar voetstoots aanneemt. Daarom voeg ik nan mijne beweringen
					 niet zelden eenige uitdrukkingen toe, die te kennen geven, dat ik ze niet als
					 de eenige, absolute waarheid wil beschouwd hebben; b.v.: de definitie zal
					 nagenoeg aldus moeten luiden; ik meen, dat zij niet
					 ver van de waarheid verwijderd kan zijn; mogt het vervolg leeren, dat dit
					 begrip het ware was, enz Zie onder andere Taalg. II, blz. 184 en 186. Het
					 eenige, wat ik recht heb te verlangen, is: de erkenning, dat ik met ijver en
					 oprechtheid naar de waarheid zoek, en niet tracht staande te houden, wat valsch
					 of scheef bevonden is, al is het dan ook van mij zelven afkomstig. Mogelijk zou
					 ik er nog den wensch bij kunnen voegen, dat men den raad niet gaf om voort te
					 gaan met te onderwijzen, wat kennelijk ouwaar is; ik acht dat onbestaanbaar met
					 den ernst, dien de wetenschap, dus ook hare beginselen, recht heeft te
					 eischen.

1)  
					 De Heer R. heeft hier volkomen gelijk; evenwel tegen de
						herhaalde beschuldiging van het ontleenen en putten uit anderen en van
						onvastheid in taalbeginselen zou ik met grond nog al iets kunnen inbrengen,
						indien ik zulks der moeite waardig achtte. De Heer R. schijnt zich geen
						denkbeeld te kunnen vormen van iemand, die iets zegt of schrijft, wat niet
						vóór hem door anderen gedacht en geschreven is, en toont
						beginselen niet te kunnen onderscheiden van resultaten, volgens beginselen
						verkregen. Ik zal het onderscheid hier niet ontwikkelen; ook benijd ik niemand
						den roem van hardnekkig volhouden tegen beter weten aan. Homo sum et nihil
						humani a me alienum puto, ook niet de feilbaarheid. Mijne onvastheid is een
						gevolg van die feilbaarheid en van het streven naar het betere. Die twee
						zwakken zal ik wel altijd blijven behouden en wil dus ook maar geene pogingen
						aanwenden om ze af te leggen. - Ik eindig hier met den wensch, dat de Heer R.
						zijne pen voortaan moge wijden aan de Wetenschap zelve; ongetwijfeld zal hij
						daardoor meer nut stichten dan door op te sporen, wie het is geweest, die dit
						of dat verkeerds het eerst in de wereld heeft gebragt. Eene dwaling toch wordt
						geene waarheid, als men verneemt, dat zij van een beroemd man afkomstig
						is.

Bij eene schermutseling, in welke herhaaldelijk mijn naam is
						genoemd, en in welke ik ook werkelijk betrokken ben, daar de definitie, die
						aanleiding tot de geschilvoering gaf, reeds voor veel jaren in mijne Korte
						Schets overgenomen, en sedert in alle drukken van dat schoolboekje behouden
						is, mag ik niet geheel het stilzwijgen bewaren. Ik veroorloof mij te dezer
						plaatse de volgende opmerkingen.
De definitie van het werkw. in mijne
						Korte Schets voorkomende is ook door mij nooit anders beschouwd dan als
						een uitvloeisel van de ontwikkeling, door 
						Bilderdijk in § 10 zijner
						Verhandeling o. d. Gesl. van den aard des werkwoords gegeven. Het nu daartegen
						aangevoerde heeft mij nog niet tot eene andere overtuiging gebragt, en ik moet
						verklaren, in dit opzigt van mijn Vriend en Mederedacteur in meening te
						verschillen. Dat 
						Bilderdijks bedoeling zou geweest zijn
						in het werkwoord alleen eene wijziging van het bestaan te zien, en niet
						tevens de uitdrukking van dat bestaan zelf, wordt, dunkt mij, zeer
						duidelijk weêrsproken door het slot der vermelde § 10, waar men
						leest: ‘Van daar dan ook, dat alle verbum het verbum substantivum
						(dat is 't werkwoord, het bestaan uitdrukkende) insluit, en in sommige
						Talen kennelijk inhoudt; terwijl het in andere Talen niet uitgedrukt, maar er
						toch op verschillende wijzen in verwikkeld is. Van daar ook, dat ons werkwoord
						altijd tweeledig, en dus nooit minder dan tweesilbig is (loopen, bij
						voorbeeld). Het bestaat naamlijk uit twee deelen; een subject en een
						praedicaat: het subject is het bestaan, en wordt in de
						sluitsilbe en gevonden; het praedicaat, een waar adjectief, schoon het
						in de eensgevormde taal nooit meer als een adjectief gebruikt wordt, maar voor
						substantief geldt, als wy hierna zien zullen. Wy noemen 't den Wortel van 't
						verbum.’ - De vraag is nu ditmaal niet, is deze beschouwing van het
						werkwoord juist? De vraag is alleen: wordt hier in het werkwoord
						alléén eene wijziging of het bestaan mét de
						wijziging gelegd? één, of twee zaken?
Dr. t. W.
						zeide teregt in het Taalk. Mag. als uitlegging van 
						Bilderdijks woorden: ‘Het verbum
						drukt dus eene wijziging uit in het bestaan van een voorwerp.’
						Doch thans zegt ZEd. minder juist: ‘Men ziet, dat ik 
						Bilderdijks woorden reeds toen juist
						zoo opgevat heb, als nu onlangs, dat hij namelijk spreekt van eene wijziging
						in of van het bestaan.’ - Eene wijziging in of
						van iets, zal toch wel niet volmaakt hetzelfde beteekenen. Het eerste
						onderstelt de wijziging en het gewijzigde voorwerp bij elkander; het
						laatste de wijziging, daarvan afgescheiden. Een knop in een deur,
						zijn twee dingen; een knop van een deur, maar één, dunkt
						mij.
Gelijk ik in 1835 in mijne Korte Schets de vermelde definitie
						opnam, omdat die van 
						Weilands Spraakkunst, welk werk ik
						overigens op den voet volgen wilde, mij niet voldeed, zoo zou ik ook nu bereid
						zijn, de uit 
						Bilderdijk geputte voor eene nog betere
						te verwisselen. Het doet mij daarom leed, dat mijn geachte en scherpzinnige
						Vriend niet geslaagd is in het leveren eener bepaling, die in alle opzigten
						voor eene handleiding bij het allereerste taalonderwijs voldoet. Volgens hem
						zelven toch wordt zijne latere bepaling: ‘Een werkwoord is een woord,
						waarbij men zich het doen of werken van personen of van dingen
						voorstelt,’ voor het lager onderwijs gedrukt door het bezwaar, dat zij
						het werkwoord zijn buitensluit; doch hetzelfde bezwaar heeft ook de
						vroegere beknopte, die dus luidt ‘Een werkwoord is een woord, waarbij men
						zich het werken eener zelfstandigheid voorstelt.’
Het onderscheid
						tusschen de Bilderdijksche definitie en die van Dr. t. W. komt, zoo ik
						wel zie, daaruit voort, dat de eerste steunt op etymologischen, de tweede op
						philosophischen grond. De eerste heeft daarom boven de tweede vooruit, dat zij
						minder veranderlijk moet zijn, dan deze, als welke, afhankelijk van de elkander
						steeds vervangende stelsels der wijsgeeren, zich ook telkens zal moeten
						wijzigen, Hoeveel verschilt niet b.v. de beschouwing van het werkwoord, nu door
						Dr t. W. voorgestaan, van die, welke vroeger door 
						Kinker in zijne verhandelingen bij het
						voormalig Instituut is geleverd. Niemand heeft ooit den Hoogleeraar groote
						scherpzinnigheid ontzegd en toch - van zijn wijsgeerig taalsysteem maakt Dr.
						t. W. niet eens meer melding!?
A. d.
						  J.

1) Huyd. op Stoke, D. II. bl.
				  555 vlg.; De Jager, Verscheid. 290 vlgg.; Nieuw Archief,
				  240 vlgg.; Taalgids, II 112 vlg., 309 vlgg.; Navorscher, VI. 154,
				  en Nieuwe Reeks, I. 93 vlgg.

2) Uitgave van het Boec van Catone, bl.
				  32.

1) Ook Mr. 
				  Van den Bergh en Prof. 
				  Bormans vereenigden zich er mede. Zie De
				  Gids, 1845, Boekb. bl. 461, en Aantt. op S. Christ. bl.
				  89.

1) Om volkomen eerlijk te zijn en geenerlei
				  bezwaar achterbaks te houden, mag ik niet nalaten te verwijzen naar vs. 293
				  vlgg., waar gezegd wordt, dat Somilet drie zonen had: 
				   
					 Die twee dedi driven vee  
					 Verre van huse op die zee,  
					 Die derde ginc in die ploech.  
				  

Deze derde was Ferguut. Hij was dus geen veehoeder,
				  maar ging met den ploeg. Dit schijnt met onze opvatting van 's vaders gezegde
				  in vs. 399 te strijden. Misschien zou men meenen het vers aldus te moeten
				  opvatten: loop en pas op uwe rundbeesten, op de ossen namelijk, die voor
				  den ploeg gespannen waren en die hij in 't veld had laten staan; maar ook dit
				  gaat niet op, want uit vs. 365 blijkt, dat Ferguut geen ossen, maar paarden
				  voor den ploeg gespannen had. Er schijnt dus werkelijk strijd te bestaan
				  tusschen vs. 301 en 399. Moet men daarom onze verklaring van queckenoet
				  verwerpen? Ik geloof het niet. Die verklaring steunt vooral op de aangehaalde
				  plaats uit den Alexander. In den Ferguut moet het woord wel
				  dezelfde beteekenis hebben. Er blijft dus niets anders over, dan dat Somilet
				  zich in zijne woede die woorden laat ontvallen, en een oogenblik vergeet, dat
				  hij hier niet te doen heeft met zijne twee oudste zonen, de veehoeders, maar
				  met den jongsten, den ploegdrijver. Weet iemand de zwarigheid beter op te
				  lossen, ik zal het in dank aannemen.

1) Volgens vriendelijke mededeeling van Dr. 
					 Snellaert heeft het hs. eigenlijk
					 qukenoet. Dat quekenoet bedoeld is, lijdt wel geen
					 twijfel.

2) Mogt iemand zich ergeren aan de tautologie
				  van quekenoot en beesten te zamen genoemd, hij stelle zich gerust
				  door het volgende nog sterkere voorbeeld uit 
				  Boendale's Teesteye, vs. 2298: 
				   
					 Quec ende beesten menegherande,  
					 Scape, verkene, perde, coye ende vee.  
				  


1) Richthofen 942, 
				  Outzen 229, 
				  Bendsen 39. Verg. 
				  Diefenbach, Vergl. Wörterb. II.
				  118.

2) Dr. Kern schrijft Slavische.
				  Ik geloof dat wij wèl doen met dien vorm aan onze naburen over te laten,
				  en ons te houden aan den naam die un eenmaal bij ons is aangenomen.

3) Ook Oud-deensch qvikfœ of
				  qvœgfœ, zie 
				  Molbech, Dansk Ordbog, II. 223. Het
				  Mhd. kende zelfs vihenôz (veenoot), zie 
				  Benecke-Müller II.
				  395a.

1) Friesch nôt, 
				  Richthofen 956, 
				  Epkema, Wdb. op Gijsb. Jap.
				  314. - Die note voor de gezamenlijke opbrengst van een akker, de oogst,
				  vindt men bij 
				  Van Mieris II. 507b en
				  600b, 
				  Diericx, Gends Charterboekje, bl.
				  109. Men had ook de uitdrukking eens lants noten, voor de vruchten er
				  van inoogsten. Zie bij 
				  Van Mieris II. 369a.

1) Ziedaar inderdaad de eenvoudige verklaring
				  van dit veelbesproken woord. Het komt o. a. reeds voor bij 
				  Van Mieris II. 729b en
				  837b.

2) Lekensp. gloss. in v.

3) Uitg. van 
					 Van der Meersch, vs. 153.

1) Werken van de Maatsch. der Ned. Lett., N.
				  R. VII. i. 158.

2) ‘Nöt. 1) Rindvieh. 2)
				  fig. ein einfältiger dummer Mensch, ein Tropf.’ 
				  Möller, Svensk och Tysk Ordbok,
				  in v.

3) Mr. 
				  Van den Bergh, in de aang. Werken van de
				  Maatsch. der Ned. Lett., bl. 155.

4) Dr. 
				  Jonckbloet, Voorrede voor den D. C.
				  bl. IX.

5) Van Wijn,
				  Avondstonden, I. 363 (a).

1) Het wild is een woord van gelijke
				  grammaticale verhouding als het quic: een adjectief, als sterk onzijdig
				  naamwoord gebezigd. Welnu, van wild maakt men wildbaan, wildbraad,
				  wildhoef, wildvang enz., maar nooit kan zulk eene zamenstelling met
				  wilden - aanvangen.

2) Verg. de bekende uitdrukkingen
				  manhooft en wijfhooft voor man en vrouw.

1) Grimm, D. Gr.
				  II. 52. Verg. Lat. vĭgeo, vĕgetus, waarmede vivo,
				  victus ten naauwste zamenhangt.

2) Minnenloep, II. 4154. Daarnevens
				  quicken, I. 256 var.

3) Lancelot, II. 41822, III. 14490,
				  Ferguut 4789, Wapene Rogier (hs.), 1597, Bijbel 1477,
				  1 Sam. XVI. 23 (‘Saul wart
				  ghequeect’), enz.

1) Althans zoo men geen bewijs hier tegen vindt
				  in 't ontstaan der CH uit G; als ook daarin, dat onder
				  voorbeelden van den overgang geen verbogen ww. voorkomt.

1) Om dezelfde reden acht ik Willems'
				  afleiding van druust uit druischen verwerpelijk, aangezien
				  slechts drucht grondvorm kan zijn en neem ik het omtrent as.
				  suhtor geschrevene terug. Elft uit alosa bewijst niets,
				  daar 't leenwoord is en hier geene keelaspiraat in 't spel komt.

2) Zoo genaamd naar het gedeelte van
				  Berlijn, waarin het staat: Kölln am wasser, waar de huizen
				  allen op palen (poolsch: kol paal) gebouwd zijn, vgl. Pott De
				  Borusso-Lithuanicae tam in slavicis quam letticis linguis principatu II
				  58.

1) Rie is een drukfout.
				  red

2) Weilland (VIII 478), het Brem. Wb.
				  en Hoeufft (Fransche Woorden 92) leiden sloep uit
				  sluipen af, met wondere scherpzinnigheid ontdekt hebbende, dat zulk een
				  vaartuig over de zee sluipt. De Chevallet (Origine de la langue
				  française 392) brengt het onder 't germaansche element van het fransch.
				  Zonder eenig bewijs te kunnen bijbrengen veroorloof ik mij aan te nemen, dat
				  het een woord is, door romaansche zeevarenden (b.v. de Portugezen) uit de
				  keerkringslanden naar Europa overgebragt, even als b.v. ook saty
				  (Brandt 115, 130) in de beteekenis bark.

1) Verwant is ook prov.-eng. wilky a frog or
				  toad (Wright 1023).

1) Bij Kiliaen, mnd. coedken
				  (Teuthonista 53b), nnd. kodde (Kuhn Zeitschr. II
				  88).

2) Ook doorgedrongen in het mang' u buru
				  graauw (Abhandl. d. Königl. Acad. d. Wissensch. zu Berlin 1859 S. 589) en
				  het kurdische búeri bruin (Lerch Forschungen II
				  209).

1) Ook in onze bijbelvertaling in den brief aan
				  de Galaten III 1. 3 nog gebezigd.

1) ‘Het gebruik, dat het recht heeft om
				  de wijze van spreken te regelen en te beslissen.’ 
				  Horatius, Epistola ad
				  Pisones.

1) Het is ijselijk om te zeggen.

2) Men verlieze niet uit het oog, dat 
				  Bilderdijk (in 1818) nog geheel in de
				  oudere Grammatica leefde, en derhalve in de taal alleen, of ten minste
				  hoofdzakelijk, het middel zag om gedachten te uiten. Datgene, wat de eigenlijke
				  en hoogste waarde der taal uitmaakt en zoo rijk is aan gevolgen, namelijk, dat
				  zij het orgaan is van ons denken en het onontbeerlijke middel voor de
				  ontwikkeling van den menschelijken geest, stond bij hem nog niet op den
				  voorgrond. Wie zou zich daarover verwonderen of het hem euyel duiden? De
				  onsterfelijke 
				  Wilhelm von Humboldt, een man, m. i.
				  grooter dan zijn onsterfelijke, meer bekende broeder 
				  Alexander, had zijn heerlijk licht nog niet
				  ontstoken. Hij, die naar het oordeel van zijnen grooten leerling en opvolger,
				  den taalvorschers de vraagstukken opgaf, waaraan zij nog in lengte van jaren
				  zouden te arbeiden hebben, en die hij door voorschriften en voorbeelden leerde
				  oplossen, mogt zijn hoofdwerk, Einleitung in die Kawi-Sprache, niet eens
				  zelf uitgeven. Het verscheen eerst in 1836, een jaar na zijnen dood, toen 
				  Bilderdijk reeds lang in het graf van
				  zijnen arbeid rustte. 
				  Steinthal noemet het in bewondering;
				  ‘den uitersten wil eens gods, die, nadat ‘hij onder ons had
				  geleefd, naar hooger en heerlijker gewesten is heengegaan 
				   1).’ Toen eerst ging over de
				  taalwetenschap een andere dageraad op, en begon het tijdvak, hetwelk met recht
				  dat der Nieuwere Grammatica genoemd wordt. 
				  Bilderdijk mogt dus den glans van dat licht
				  niet aanschouwen, en kan derhalve niet worden gegispt wegens de gebreken en
				  leemten, die het heeft doen opmerken. Op ons echter rust eene zware
				  verpligting: wij mogen er de oogen niet voor sluiten. Het is onze pligt de
				  beweging, die het veroorzakt, te volgen, de vreedzame omwenteling te
				  bevorderen, niet tegen te werken. Onze naburen noemen ons zoo gaarne de
				  Chineezen van Europa; zorgen wij, dat wij dien naam niet verdienen. Ik voor mij
				  althans, verlang geen deel dier schuld op mij te laden, en ben den Heer R.
				  grooten dank schuldig, dat hij zich, blz. 189, de moeite heeft willen geven om
				  te constateeren, dat ik niet bij het oude wensch te blijven, maar al mijne
				  krachten en vermogens inspan om in 
				  Von Humboldt's geest aan de hervorming op
				  spraakkunstig gebied te arbeiden; ik zelf zou blijkbaar zonder onbescheidenheid
				  op die rustelooze pogingen niet hebben kunnen wijzen.

1) ‘Atque illud potissimum opus, quod
					 tamquam introductionem libro suo: Ueber die Kawi-Sprache addidit,
					 testamentum quasi videtur alicujus dei, qui postquam inter nos vixit in
					 sublimiora discessit loca atque augusta.’ Deze Einleitung is ook
					 afzonderlijk verkrijgbaar gesteld onder den titel: Ueber die Verschiedenheit
					 es menschlichen Sprachbaues.

1) Deze beschouwing is in overeenstemming met
				  de leer van den Koningsberger wijsgeer 
				  Immanuel Kant, die in 1804 overleed en dus
				  gedeeltelijk een tijdgenoot van 
				  Bilderdijk was. Eene der voornaamste
				  leerstellingen van 
				  Kant is, dat er tusschen het uiterlijke en
				  innerlijke der geschapene wezens een ouoverstijgbare scheidsmuur staat, zoodat
				  de mensch, die alleen het uiterlijke der voorwerpen kan waarnemen, tot het
				  eigenlijke wezen der dingen, tot de ‘Dinge an sich,’ niet
				  kan doordringen. Het uiterlijke, ‘die Erscheinungen,’
				  bestempelt B. met de namen van ‘hoedanigheden’ en
				  ‘wijzigingen;’ het wezen, das Ding an sich, noemt hij
				  ‘het zelfstandige.’ Daarom zegt hij: ‘Wy bemerken dra,
				  dat wy het zelfstandige der voorwerpen niet kennen noch opmerken, maar alleen
				  zekere hoedanigheden.’
Hegel zag het
				  overdrevene van Kant's bewering in, maar verviel tot het
				  tegenovergestelde uiterste, en gaf aanleiding, dat men het ‘innere’
				  en ‘äussere’ als identiek beschouwde, wat evenzeer ongegrond
				  is.

1) Bilderdijk redeneert
				  hier zeer onjuist. Hoedanigheden en werkingen bestaan niet op zich zelve, maar
				  aan of in eene zelfstandigheid; en beschouwt men ze als op zich zelve
				  bestaande, afgezonderd van de voorwerpen, dan abstraheert men ze van de
				  zelfstandigheden, waarin ze liggen. Eene zelfstandigheid is veeleer eene
				  concretie, eene zamenvatting; substantiva beteekenen concrete begrippen. In den
				  volzin: Die roode roos verwelkt, beteekent roos een concreet
				  begrip, rood en verwelken abstracte begrippen; alles in den zin
				  van 
				  Bilderdijk beschouwd.

1) Mijn vriend 
				  De Jager meent, dat de uitdrukking
				  wijziging in het bestaan het bestaan zelf in zich begrijpt:
				  ‘Eene wijziging in of van iets,’ leest men op blz.
				  191 van het vorige nummer, ‘zal toch wel niet volmaakt hetzelfde
				  beteekenen. Het eerste onderstelt de wijziging en het gewijzigde voorwerp
				  bij elkander; het laatste de wijziging daarvan afgescheiden. Een
				  knop in een deur, zijn twee dingen; een knop van een deur, maar
				  één, dunkt mij.’ Dit komt mij voor niet geheel juist te
				  zijn. Ik heb nergens beweerd, dat eene wijziging in iets en van
				  iets altijd volmaakt hetzelfde beteekenen, maar dat die twee uitdrukkingen
				  in deze definitie hier op volmaakt hetzelfde neêkomen: namelijk dat beide
				  alleen op de wijziging zien, als door het werkwoord uitgedrukt of te
				  kennen gegeven. Dat iets in iets altijd twee dingen zou moeten
				  beteekenen, kan ik niet toegeven. Soms is zulks inderdaad het geval, maar dan
				  volgt dit altijd van zelf: b.v. wanneer eene huismoeder zegt: Breng mij wat
				  versche melk in een ander kannetje, dan zal de meid haar
				  èn melk èn een kannetje moeten brengen, om de klaarblijkelijke
				  reden, dat men tusschen duim en vinger maar heel weinig melk dragen kan, maar
				  wanneer zij daarop laat volgen: want deze (melk)
				  in dit kannetje is bedorven, dan zal zij waarschijnlijk
				  alleen de melk bedoelen en niet willen zeggen, dat ook het kannetje bedorven
				  is. Zegt men: De boter in dat gebarsten vat is oneetbaar sterk, dan zal
				  dat naar alle gedachten niet moeten beduiden, dat het gebarsten vat sterk is,
				  al is het ook oneetbaar. Iemand, die mededeelt, dat hij het mooiste huis in
				  heel Amsterdam heeft gekocht, zal wel niet altijd willen te kennen geven,
				  dat hij van gansch Amsterdam eigenaar is geworden.

1) [In welk jaar onzes Heeren dit wel zijn zal?
				  Mag ik mijn' vriend herinneren, dat zijn ijver hier wat al te verre gaat? Ik
				  meen toch, ‘eenmaal’ was zekere definitie, op volgens hem
				  philosophischen grond gebouwd ‘zeer juist;’ thaus heet zij op
				  gelijke gronden ‘van het begin tot het einde onjuist.’ Overigens is
				  zijne verdediging der wijsbegeerte hier mijns oordeels als misplaatst te
				  beschouwen. Deze werd door niemand aangevallen. Er is alleen gewaagd van
				  ‘de elkander steeds vervangende stelsels der wijsgeeren.’ Dat
				  verschijnsel zal toch wel niet te loochenen zijn; men kan het zelfs waarnemen
				  bij éénen en denzelfden persoon. Op zich zelf beschouwd is die
				  afwisseling niet te laken, indien zij uit overtuiging geschiedt en het gevolg
				  is van wetenschappelijke ontwikkeling; doch zij behoort, mijns inziens,
				  vergezeld te gaan van bescheidenheid in het beoordeelen van hen, die zulk eene
				  snelle vaart niet altijd dadelijk kunnen volgen, en van voorzigtigheid in het
				  toepassen van hare resultaten op de praktijk der wetenschap. Op dit laatste
				  punt, kom ik, met het oog op de groote taak, waartoe mijn vriend zich heeft
				  aangegord , welligt elders terug. - 
				  A. d. J.]

1) Door onderwerp verstaat 
				  Kinker: handelend persoon.

1) [Om dezelfde reden als 
				  Kinker dit onderzoek aan de
				  etymologisten opdraagt, noemde ik - en noem ik nog - de definitie,
				  waarbij eene ontleding der werkwoorden in twee deelen, één dat
				  het bestaan en één dat de hoedanigheid uitdrukt, wordt
				  aangenomen, eene definitie, die ‘op etymologischen grond steunt.’
				  Dit is echter geheel iets anders, dan eene etymologische definitie, in den zin
				  als die uitdrukking door Dr. 
				  T. W. wordt genomen. Hoe is het mogelijk,
				  dat mijn zoo scherpzinnige vriend dit onderscheid heeft kunnen voorbijzien? - 
				  A. d. J.]

1) [Mijn vriend heeft mij niet overtuigd van de
				  identiteit van 
				  Kinkers taalbeschouwing met die van
				  Dr. 
				  Steinthal; want daarvan sprak ik, en niet
				  van ‘de resultaten.’ Mogt ik die identiteit aannemen, ik zou
				  vragen: waarom nu uit den vreemde ontleend en als nieuwe taalbeschouwing
				  voorgedragen, wat voor veel jaren reeds bij onze Geleerden te vinden was?
				  Intusschen verheugt het mij, de aandacht van mijnen naauwlettenden vriend op de
				  werken van onzen landgenoot gevestigd te hebben. Ik meen dat niet alleen de
				  aangehaalde, maar ook zijne overige verhandelingen niet verdienden vergeten te
				  worden. - 
				  A. D. J].

1) Gedeeltelijk reeds op den omslag van
				No. l vermeld.

1) Mag. van Nederl. Taalk. IV 113-117. V 231,
				232.

2) Verslag der Redactie van het Nederl.
				Woordenboek 1860. bl. 30.

1) In het vorige Nommer van dit
				  Tijdschrift.

l) Ook ligt in den naam woord het begrip
				  vasthouden opgesloten. Met ons woord, namelijk, is verwant het
				  Angels. veardjan, dat bewaken, verhoeden dat iets verloren
				  ga, beteekent, en beide woord en veardjan komen af van het
				  Goth. vards, dat wachter beduidt en waartoe het Hoogd.
				  warten behoort. De Grieksche benaming ῥῆμα en de
				  Latijnsche verbum zijn identiek, zoowel onderling als met ons
				  woord. ῾Ρῆμα behoort bij
				  εἴρημαι, den passiefvorm van
				  εἴρηχα, het perfekt van den wortel
				  FερF, welken wij in het Latijnsche verbum
				  terugvinden, en welks beteekenis wij uit de woorden
				  ἐρύω (wortel: FερF), dat
				  bewaren, en ἐρέφω, dat
				  beschutten beduidt, leeren kennen, en ons woord is werkelijk
				  één met verbum: want woord staat tot verbum,
				  als baard tot barba. Eindelijk, al de hier vermelde Grieksche,
				  Latijnsche en Germaansche woorden komen af van den Sanskr. wortel var,
				  die beschutten beteekent. - Is dus, ook naar de uitspraak der Taal
				  zelve, het woord het middel, waardoor de mensch de gedachte vasthoudt, het
				  gedenkteeken (μνημεῖον) der
				  gedachte; - het denken zelf is de daad, waardoor de mensch eenig
				  voorwerp te midden der steeds wisselende verschijnselen vasthoudt, en
				  wederom is de Taal in overeenstemming met deze voorstelling. De Sanskr., Goth.,
				  Grieksche en Lat wortel man (waarvan
				  μέμονα en memini perfecta zijn),
				  die denken beteekent, is oorspronkelijk één met zoo menig
				  woord, dat wachten, bewaren, beduidt, als
				  μένω, maneo, en het oudhoogd.
				  manôn of manên, en ons woord denken (Goth.
				  thagkjan) is volgens de wet der klankverschuiving één met
				  het Lat. tango, hetwelk aanraken, d. i. de hand aan iets
				  slaan, dat het niet voor mij verloren ga beteekent, en tango wederom
				  klimt op tot tag (tetigi), Gr. ταγ
				  (τάττω), dat uit de verstrooijing op eene
				  vaste plaats stellen beduidt Ook het naamwoord, dat in het Hebreeuwsch
				  woord beteekent (דבר), behoort tot een
				  werkwoord, hetwelk in den grond ordenen, dus hetzelfde als het Gr.
				  τάττω te kennen geeft.

1) Ook heet het naamwoord niet
				  zelfstandig, omdat daaraan de voorstelling van een natuurlijke
				  zelfstandigheid of van een als zoodanig behandeld begrip verbonden is.
				  Neen! het heet substantief in tegenoverstelling van het
				  adjektief. Bij de Grieksche Grammatici, die het adjektief
				  ἐπιθετιχὸν
				  (bestempelingsnaam) noemden, heeft het substantief dan ook een anderen
				  naam: het heet daar
				  προςηγοριχόν,
				  dat is, benamingsnaam (appellativum), naam van eene benaming, dat
				  is, van eene klasse van voorwerpen, die onder dezelfde benaming begrepen
				  worden, soortnaam, in onderscheiding van
				  ὄνομα χύριον, naam van een enkel voorwerp,
				  eigennaam.

1)  De Semitische talen staan tusschen de
				  Indo-Germaansche en al de andere, van verbuigbaar werkwoord verstokene talen
				  midden in, zoodat ook hier de Semiten en bepaaldelijk de Hebreeën tusschen
				  de beide uitersten der menschheid, als om ze beiden te omvatten, midden in
				  staan.

l) De qualificatie van de bepalingen, door het
				  bijwoord uitgedrukt, blijft beter uit de definitie van dit rededeel weg. Immers
				  berust die qualificatie op de afkeurenswaardige poging om de beteekenis van het
				  bijwoord in de definitie te omschrijven.

1) t. a. pl. bl. 18, 19.

2) In het Zweedsch, en ook in het Deensch,
				  bekomen de volmaakte deelwoorden van sterke werkwoorden den uitgang t,
				  wanneer zij met het hulpwerkwoord hafva, have verbonden worden, terwijl
				  zij bij het werkwoord wara, vaere, op en uitgaan. Mijn
				  hooggeachte vriend 
				  Te Winkel (t. a. pl. bl. 21) ziet
				  hierin een bewijs, dat het participium passivum, wanneer het met het eene dier
				  hulpwerkwoorden gebruikt wordt, tot eene andere woordsoort behoort, dan waartoe
				  het te brengen is, wanneer het met het andere hulpwerkwoord voorkomt. Volgens
				  deze leer zou in: ik ben geloopen, geloopen een bijvoegelijk naamwoord,
				  en in: ik heb geloopen, dit zelfde woord een deelwoord zijn. - Maar
				  slechts de zucht om bewijzen voor zijn gevoelen te vinden, kan mijnen vriend
				  belet hebben, de waarheid over het hoofd te zien. Immers is die t op het
				  eind der sterke volmaakte deelwoorden in het Zweedsch en het Deensch, niets
				  anders dan de uitgang van het onzijdig geslacht naar de sterke verbuiging,
				  vóór welke t, gelijk het Oudnoordsch leert, de n
				  van den uitgang van het sterke deelwoord wegviel. Förgätit is
				  dus eigenlijk niets anders dan het neutrum van forgäten, en staat
				  voor forgätint. Het Deensche: Det Brev er skrevet, nevens:
				  Den Bog er skreven, bewijst de zaak, zoo zij bewijs noodig had, en het
				  Oudnoordsch bûit, neutrum van bûinn, en dus door synkope
				  ontstaan uit bûint, de zaak niet uitmaakte. Bij hafva, have
				  heeft men aan den onzijdigen vorm de voorkeur gegeven, om dezelfde reden,
				  waarom in het Fransch bij het werkwoord avoir het deelwoord onverbogen
				  bleef, namelijk omdat er geen bepaald objekt bij gedacht behoeft te worden. -
				  Ons geweest nevens gewezen is op de Noordsche wijze gevormd, en
				  misschien door het verkeer onzer zeevaarders met de Noren in onze taal gekomen.
				  - Ook van de omstandigheid, dat het Fransche participe présent nu
				  veranderlijk, dan onveranderlijk is, maakt Dr. 
				  Te Winkel gebruik, om te staven, dat het in
				  het eene geval tot eene andere woordsoort behoort, dan tot het andere. Doch die
				  omstandigheid bewijst niet, dat het participe in het ééne
				  geval een adjektief, in het andere een werkwoord zijn zou, maar dat het in het
				  eene geval een deelwoord en dus een adjektief, in het andere een
				  gerundium en dus een zelfstandig naamwoord is. Dit meen ik bewezen te
				  hebben in mijne Krit. Aanm. over de Fr. Spraakk. bl. 226-232. - Voor het
				  overige heb ik nooit het onderscheid miskend, dat er tusschen den infinitief en
				  een gewoon substantief, tusschen een gewoon adjektief en een deelwoord
				  bestaat.

1) Zie over dit subst, bane mijne
				  Nalezing op het Glossarium van Prof. 
				  Lu-Lofs' Handboek, bl. 20, en voeg bij de
				  daar aangehaalde voorbeelden nog deze, Maerl. Spieg. Hist. IV. 169: 
				   
					 - den Arrianen,  
					 Die den onsen daden vele banen.  
				  

Hetz. werk, quarto uitg. III. 114: 
				   
					 Daer vinc hi Justiniane,  
					 Ende dedem so sware bane,  
					 Dat hi hem den nese afsneet.  
				  

Bij 
				  Chaucer is bane
				  ‘destruction’, volgens 
				  Halliwell.

1) Hoeufft, Bredaasch
				  Taaleigen, bl. 31, brengt met beenen in verband de spreekwijze geen
				  been in iets vinden, en legt die dan uit door: geene zwarigheid, of
				  geene schande in iets vinden. Die spreekwijs intusschen heeft met
				  beenen, cavillari, zoo min als met het begrip van eer of schande, iets
				  te maken. Geen been in iets vinden, wil zeggen geen bezwaar of
				  moeijelijkheid in iets stellen , en is ontleend van de vleeschspijzen, die,
				  indien zij zonder eenig been is toebereid, met gerustheid en zonder stoornis
				  kan gebruikt worden.

1) Dit w. w is mij voorgekomen in den Troj.
				  oorl., alwaar men leest vs. 2499: 
				   
					 Ontfarme u mijns! dit is u kint,  
					 Ghine sieghet meer na desen tyt,  
					 Eest dat ghi vaert in den stryt.  
				  


1) Het vermoeden van den geachten
				  oudheidkundigen inzender nadert aan zekerheid, als men zich herinnert, dat de
				  schriftgeleerden van den tijd, waaruit die rekeningen dagteekenen, bijna
				  uitsluitend geestelijken waren, wier geleerdheid grootendeels in de kennis van
				  de kerktaal, de taal van Latium bestond. Vandaar dat vele afleidiugen en
				  zamenstellingen uit die dagen een Latijnsch model verraden. Misschien behoort
				  het gebruik van ric, ricghe, rucghe voor huid tot die
				  navolgingen; immers tergum beteekent zoowel huid als rug. Mogt het
				  Latijn hier geheel onschuldig wezen, het bewijst in allen gevalle, dat de
				  overgang van het begrip rug tot dat van huid niet tot de
				  ongerijmdheden behoort, integendeel, dat die overdragt natuurlijk is en
				  derhalve onder de waarschijnlijkheden mag gerekend worden.
				  
Red.

1) Raepsaet is hier niet aan de markt,
				  ik verlaat mij dus op eene aanhaling van 
				  Noordewier, R. O. pag. 229.

1) Wanneer ik neergezeten aandachtig 't beeld
				  aanschouwe van eene welgevormde knoflook (als een enkel voorwerp aanduidend
				  woord, maak ik het maar vrouwelijk) dan komt mij kloflook anders niet ongepast
				  voor. Het gr. σκόροδον,
				  dat ook zijn naam, zooals men zegt, te danken heeft aan de vele
				  γελγῖθες, klisters,
				  als ze bij Dodonaeus heeten, waaruit de plant bestaat, zou ook voor
				  kloflook, 't eng. garlic, ags. gârleác, Ettm. L. A. pag. 434, dat
				  is speerlook daarentegen voor chlobilouh = kolflook pleiten.

1) In mallobergo, in mallobergis staat
				  onderanderen L. S. art. XLVI, 2; LIV, 4; LVI en LVII, editie Waitz,
				  pagg. 256, 262, 263, 264, en editie, 
				  Merkel pagg. 26, 31, 32.

1) Waitz, L. S. pag. 196:
				  Men hat gezweifelt ob das Friedensgeld bei allen Verbrechen gezahlt worden sei.
				  Doch wird dies in der Lex-Salica offenbar vorausgesetzt. En in de hierbij
				  behoorende noot: Ausdrücklich erwähnt wird der fretus bei
				  Bussansätzen niemals. Fretus, fretum is de som, die men den graaf als
				  plaatsvervanger van den koning betalen moest, wegens de met elk misdrijf
				  gepaard gaande schending van de openbare orde, het verstoren der rust, for
				  breaking the King's peace, zooals men nog in 't Britsche Rijk zegt.

1) Vul aan: het geval was.

2) Moet zeker zijn mathl, zie 
				  Grimm, D. G. I, pag. 35 en II, pag.
				  100.

3) Eigenlijk medhel of mädhel, Ettm. L.
				  A., pag, 199.

1) Liever mêl, Grimm, D. G. I,
				  pag. 36.

2) Dat is: mâl, Grimm, D. G. I,
				  pag. 89 en II pag. 736 en 737.

3) Ook wel mâl, zie Ettm. Z. A.
				  pag. 223, en schrijf mæl.

4) Eveneens mâl te schrijven,
				  Grimm, D. G. I, pag. 285.

5) Grimm, D. G. II, 104 staat
				  mahaljan; zoo geeft ook Müllenhoff het op als staande in 't
				  Hildebrandslied en den Heliand; Ettm. L. A. pag. 224 zet weêr naast ags.
				  mæla, ohd. mahalan. Bestaan beide?

6) Ook 't simplex, zie A. 12.

7) Schrijf hier zooals in 't ags. æ
				  ineen, dus: mæla.

8) Bij Grimm, D. G. II, pag. 104 vind
				  ik mahalôn postulare, en I, 89 malan molere en mâlôn pingere.
				  Waar staat ergens malôn of mâlôn in jus vocare,
				  postulare?

9) Kiliaan brengt maelstede
				  verkeerdelijk in verband met den banmolen; hij verklaart het: mola publica
				  intra terminos juris dictionis: juris dictio molaris: vicinia accolarum
				  eâdem molâ utentium. Ook Racer keurt dit af.

10) De aanteekening, waarin ik tracht aan te
				  toonen, dat mael in de overige bovenstaande, van den stam ma komende
				  woorden, allen het begrip spreken oorspronkelijk gemeen hebben, moest om hare
				  overgroote lengte weg blijven.

11) Hoe dit attmalen op den 27 Aug. 1579 in
				  zijn werk ging, daarvan vindt men een volledig voorbeeld in Chalmot's
				  uitgave van Winhoff, pag. 411, 'twelk is overgenomen uit de
				  advijsboeken van Mr. 
				  Wilh. Nilant, Burgemeester der stad
				  Deventer.

1) Dat men bij 't spreekwoord: die eerst komt,
				  eerst maalt, reeds vroeg aan 't malen op den molenberg alleen, en niet meer aan
				  't malen op den maelberg dacht, laat zich natuurlijk verklaren uit de reeds
				  vroegtijdige wijziging der oude ,volksthümliche’ regtspleging, en
				  uit de door vele bewijzen te staven neiging van ons volk om volstrekt te willen
				  weten wat het zegt. Denkt eens aan: zenuwbladen, likkepoot, Gipsen
				  Jacob voor sennaebl., lycopodium, unguentum Aegyptiacum, etc.

