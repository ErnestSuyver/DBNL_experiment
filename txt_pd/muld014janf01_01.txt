
    
        
            
                Jan Faessen, historische roman uit het begin der 17de eeuw
                Lodewijk Mulder
            
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1151 F 43
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Jan Faessen, historische roman uit het begin der 17de eeuw in twee delen  van Lodewijk Mulder uit 1857.
                
                REDACTIONELE INGREPEN
                Eerste deel, p. VII: de kop ‘Eerste deel’ is tussen vierkante haken toegevoegd.
                Tweede deel, p. 1: de kop ‘Tweede deel’ is tussen vierkante haken toegevoegd.
                
                Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1: p. II, IV, 266; deel 2: II, IV, 278 en 280) zijn niet opgenomen in de lopende tekst.
                
                [Eerste deel]
                [pagina I]
                JAN FAESSEN.
                
                [pagina III]
                JAN FAESSEN.
                HISTORISCHE ROMAN
                Uit het begin der zeventiende Eeuw.
                door
                1e Luitenant der Infanterie
                
                eerste deel.
                [Illustratie]
                II Deel Bladz 60
                Te Arnhem. bij
                D.A. THIEME.
                1857
                
                [pagina V]
                aan
                
                Dr. M.P. LINDO,
                
                lector aan de koninklijke akademie voor de zee- en landmagt te breda,
                
                WORDT DIT WERK
                
                [pagina VI]
                uit
                
                VRIENDSCHAP en ACHTING
                
                opegdragen
                door
                DEN SCHRIJVER.
                
                [pagina IX]
                INHOUD.
                HOOFDSTUK I.	
prins maurits te rotterdam	1.
HOOFDSTUK II.	
de zamenzweerders in ‘den wijden roemer’	19.
HOOFDSTUK III.	
eene toonelvoorstelling der rederijkers	44.
HOOFDSTUK IV.	
van dijck te bleiswijk	83.
HOOFDSTUK V.	
eene geheime arminiaansche predikatie	101.
HOOFDSTUK. VI.	
henricus slatius	118.
HOOFDSTUK VII.	
het komplot	144.

                
                [pagina X]
                HOOFDSTUK VIII.	
de weduwe van oldenbarneveld	163.
HOOFDSTUK IX.	
groeneveld en stoutenburg	178.
HOOFDSTUK X.	
een nieuwe deelnemer in de zamenzwering gewikkeld	196.
HOOFDSTUK XI.	
faessen verlaat ‘de hulck’	212.
HOOFDSTUK XII.	
eene zeemans-taveerne	235.
HOOFDSTUK XIII.	
de uitslag van faessen's pogingen	249.
aanteekeningen	265.

                
                [Tweede deel]
                [pagina I]
                JAN FAESSEN.
                
                [pagina III]
                JAN FAESSEN.
                HISTORISCHE ROMAN
                Uit het begin der zeventiende Eeuw, door Lodewyk Mulder, 1e Luitenant der Infanterie.
                
                tweede deel.
                [illustratie]
                II Deel Bladz. 60.
                
                [pagina V]
                INHOUD.
                HOOFDSTUK I.	
de plannen van blansaert	1.
HOOFDSTUK II.	
uitbreiding van het komplot	24.
HOOFDSTUK III.	
een vlugtige blik op eenige hoofdpersonen	47.
HOOFDSTUK IV.	
be woning van slatius	56.
HOOFDSTUK V.	
faessen in de zamenzwering gewikkeld.	73.
HOOFDSTUK VI.	
een bange avond voor olsveen en duifje	96.
HOOFDSTUK VII.	
stoutenburg en duifje	113.

                
                [pagina VI]
                  HOOFDSTUK VIII.	
duifjes togt naar 's gravenhage	138.
HOOFDSTUK IX.	
duifje en faessen	151.
HOOFDSTUK X.	
faessen bij prins maurits	164.
HOOFDSTUK XI.	
stoutenburg komt in 's hage	177.
HOOFDSTUK XII.	
de ontdekking	190.
HOOFDSTUK XIII.	
groeneveld	209.
HOOFDSTUK XIV.	
olsveen te 's gravenhage	222.
HOOFDSTUK XV.	
faessen beloond	238.
HOOFDSTUK XVI.	
epiloog	252.
aanteekeningen	279.

                  
            
            
                
                    2010 dbnl
                    
                
                muld014janf01_01
            
            ebook
                unicode
            
            
                Lodewijk Mulder, Jan Faessen, historische roman uit het begin der 17de eeuw. D.A. Thieme, Arnhem 1857 (2 delen)
                
            
        
        
            DBNL-TEI 1
        
               
           
               Jan Faessen
               Lodewijk Mulder
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Jan Faessen
               Lodewijk Mulder
               
               
               
                   
                   
                   
               
           
           
           
           
               
           
           
               
               
           
           
           
           
       


            
                2010-01-18
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Lodewijk Mulder, Jan Faessen, historische roman uit het begin der 17de eeuw. D.A. Thieme, Arnhem 1857 (2 delen)
 
Zie: https://www.dbnl.org/tekst/muld014janf01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
            
            
            
        
        


{==VII==} {>>pagina-aanduiding<<}

    [Eerste deel]

Voorrede.

Slechts weinige woorden behoeven dit werk, het eerste van eenigzins grooten omvang, dat ik het publiek aanbied, vooraf te gaan. Zij betreffen hoofdzakelijk de aanteekeningen, die aan het einde van elk deel gevonden worden. Lang heb ik geaarzeld, ze daarin op te nemen, omdat ik vreesde, daardoor aan mijn boek een schijn van geleerdheid te geven, die volstrekt niet in mijne bedoeling lag. - Twee beweeggronden evenwel hebben er mij toe doen overgaan.
Vooreerst waren er onder de groote menigte, later al of niet gebruikte aanteekeningen, die ik bij de bewerking en bij het raadplegen der bronnen verzameld had, vele, die reeds op zich zelve voor onze vaderlandsche historie niet onbelangrijk waren; andere, die in zekeren zin als pièces justificatives van mijn werk konden dienen; weder andere, als geschiedkundige rariteiten waardig aan het licht gebragt of bewaard te worden. Ik kon daarom niet goed besluiten, ze te vernietigen, zelfs al waren er enkele bij, die slechts zeer zijdelings op het verhaal betrekking hebben.

{==VIII==} {>>pagina-aanduiding<<}

Ten tweede werd ik, als het ware, tot het opnemen genoodzaakt, daar ik het historische einde, den bloedigen afloop namelijk der hoofdgebeurtenis, onmogelijk in het verhaal zelf kon vlechten, zonder het aesthetisch gevoel mijner lezers te kwetsen; terwijl ik het evenwel niet geheel onvermeld kon laten. Bij nalezing van de laatste aanteekeningen achter het tweede deel, zal men dezen grond ongetwijfeld billijken.
Om deze redenen dus heb ik gemeend tot de opname, die dan ook trouwens slechts een betrekkelijk klein aantal bladzijden vorderde, te moeten besluiten. Ter geruststelling evenwel van menigen lezer, wil ik hier nog bijvoegen, dat die aanteekeningen tot het juiste begrip van het verhaal hoegenaamd niet noodig zijn, en in dit opzigt gerust ongelezen ter zijde kunnen gelegd worden.
Of ik voor het overige in deze bladen voldaan heb aan het vereischte van den historischen roman: eene episode uit de werkelijkheid van het verledene in het doorzigtige kleed der verdichting te hullen, en alzoo de behagelijkheid te verhoogen, zonder de juistheid der vormen te doen verloren gaan, mogen mijne lezers beoordeelen.
Ik heb er naar gestreefd, voor den romanlezer, die het werk ter verpoozing in handen neemt, een onderhoudend verhaler te zijn; maar hoop tevens, hem, die er iets meer in zoekt dan eene luchtige novelle, niet geheel onbevredigd te zullen laten.
l. mulder.
Breda, October 1856.


    
{==1==} {>>pagina-aanduiding<<}

Jan Faessen.

Hoofdstuk I. Prins Maurits te Rotterdam.

De 26ste October 1622 was voor de stad Rotterdam een dag van vreugde en van gewoel. De straten en grachten waren opgevuld met eene jubelende menigte, reeds vroeg door het luiden der klokken ten bedde uitgelokt, of bij het openen der poorten, een uur voor het krieken van den dag, van de omliggende dorpen en gehuchten binnengestroomd, om deel te nemen aan de feestvreugde, die aller harten scheen vervuld te hebben in de anders zoo kalme stad, waar gewoonlijk geene beweging en drukte gezien en gehoord werden, dan die, door de bedrijvigheid van den handel veroorzaakt.
En wel was het een feest, dat aller harten tot vrolijkheid stemmen moest, want vier dagen geleden was het der burgerije bekend gemaakt, dat op den

{==2==} {>>pagina-aanduiding<<}

26sten October ‘Zijne Vorstelijke Genade Prins maurits van Nassau uit het leger zou wederkeeren in 's Gravenhage, doortrekkende de stad Rotterdam, en wordende alle vrome burgeren aangemaand, om met groote pompe en solemniteit den doortogt op te luisteren van den doorluchtigen held, die weêr getoond had te zijn de grootste krijgsman van zijnen tijd, in het ontlegeren van de stad Bergen-op-Zoom, die drie maanden door den Spaanschen marquis spinola was belegerd geweest en nu gebleven aan den Staat tot groot profijt van de Gëunieerde Gewesten, en tot bewijs dat de twaalfjarige trêve niet had verslapt de heldenmoedigheid van den Prins en van de krijgsmagt der Republiek.’
Het voorkomen van de stad op bovengenoemden dag deed zien, dat de aanmaning van de vroedschap niet vruchteloos was geweest, en de algemeene geestdrift bewees, dat ook buitendien die doortogt van den vorstelijken veldheer een triomftogt zou geworden zijn. Alle straten, waar langs de Prins zou trekken, waren met vlaggen en banderollen versierd; al het groen, dat het jaargetijde nog opleverde, was gevlochten tot kransen, die wiegelend afhingen van de gevels der huizen, of gewikkeld tot festoenen, om de eereboogen te versieren, die hier en daar waren opgerigt, en waarop de kreupelgerijmde en hoogdravende opschriften eerder getuigden van goeden wil dan van letterkundigen smaak. De Jorisdoelen, datzelfde jaar eerst voltooid en ingewijd, en de woningen der gildemeesters waren met blazoenen en zinnebeelden versierd, en op de markt zag men voor een der huizen eene verhevene stellaadje opgeslagen met blaauw en rood laken behangen, welke de bewonderende aanschouwers elkander aanwezen

{==3==} {>>pagina-aanduiding<<}

als het tooneel, waarop des avonds de Rederijkkamer de Blaue Acoleyen voor het Rotterdamsche publiek een nieuw ‘seer konstigh ende rethorykelyk gerymt sinnespel’ zou vertoonen, dat de factor der kamer opzettelijk voor deze gelegenheid had gedicht.
Niet minder levendig was het tooneel op de Maas, die wemelde van vaartuigen. Statige koopvaarders, die, pas teruggekomen van den grooten Oost, weder, als met reikhalzend ongeduld, lagen te wachten, dat het magtwoord van de heeren der O.I. Compagnie de zware ketenen zou losmaken, die hen nu gekluisterd hielden aan den wal, leenden hun dek tot eene benijde plaats, waar deftige burgers en burgeressen, zonder zich aan het gedrang op de kaai bloot te stellen, bedaard de komst des Prinsen afwachtten, terwijl in het want, dat met alle mogelijke vlaggen, die hadden kunnen bijeengebragt worden, was opgeluisterd, de plaats was van het scheepsvolk, waarvan er eenigen met de armen over elkander, op de bovenra's zaten, met al de zorgeloosheid van menschen, wien het volmaakt onverschillig is, of zij twee of tweehonderd voet boven den grond zijn, terwijl zij vrolijke kwinkslagen wisselden met eenige rappe gasten, die zich op de bovenste trappen van de spitse gevels der huizen op de kaai, eenigermate met hen op gelijke hoogte hadden geplaatst. Rijk versierde en vergulde jagten uit Delft, den Haag, Schiedam, Gouda en Schoonhoven zeilden spelende den vloed op en neder, en werden in hunne vaart doorkruist door honderde ranke sloepen en booten, met vlugge roeijers bemand.
Op de plaats, waar het jagt van den Prins met zijn gevolg zou aanleggen, was door de regering der stad

{==4==} {>>pagina-aanduiding<<}



een statige eereboog opgerigt, waar, tusschen de wapenschilden der Gëunieerde Provinciën, eene wijdloopige inscriptie in eerbiedwaardig Latijn prijkte, die aan de menigte door de hier en daar verspreide woorden: mauritius, Victoria, Hispania, enz., genoegzaam duidelijk werd.
Daarnevens stonden drie kleine stukken geschut met de noodige bediening, die de aankomst van het prinsenjagt zouden verkondigen. In het groote gebouw met hardsteenen gevel, tegenover de landings-plaats, waren de twee ruime kamers regts en links van de deur ingerigt voor de burgemeesters, raden, schepenen en andere autoriteiten van Rotterdam en Schieland, daar verzameld om den prins te verwelkomen, en voor de edellieden en officieren, die, hetzij uit eigen beweging, hetzij als bevelhebbers der compagnie guardes en muskettiers, welke voor de deur gerangschikt stond, uit 's Gravenhage waren overgekomen. Daar zag de nieuwsgierige menigte, die door de breede vensterramen naar binnen gluurde, met diepen eerbied en stedelijken trots, hoe hunne deftige regenten zich door de zaal bewogen, deels met ernstig nadenken in wigtige zamenspraak verdiept, deels met goedwillige tevredenheid op het gelaat, zich neêrzettende op de breede vensterbanken, om het gewoel daar buiten gade te slaan. Daar zagen zij ook menig vreemd gelaat te midden der bekenden, terwijl verscheidene vreemde krijgslieden, uit het gevolg van den koning van Bohemen, die op dat oogenblik in 's Hage was, of uit dat van den dollen hertog christiaan van Brunswijk, die zwaar gewond in dezelfde residentie verpleegd werd, de belangstelling der menigte gaande maakten. Daar zag men ook nu en dan het schijnbaar gul-
{==5==} {>>pagina-aanduiding<<}



hartige, ronde en opene, maar voor den physiogno-miekenner list en geslepenheid teekenende, gelaat van den heere van aerssen van Sommelsdijk, den vertrouwde van den Prins, die als buitengewoon ambassadeur in Engeland, voor eenige dagen naar 's Hage was overgestoken, en nu herwaarts gekomen, om zijnen vorstelijken meester de depêches te overhandigen, die denzelfden nacht waren ontvangen. Hij was in druk gesprek met den Pensionaris van de stad, en had zijne papieren overgegeven aan een jongman, wiens heldere oogen schitterden van vernuft en geest, die op dat oogenblik behoorde tot de opgeruimde toeschouwers aan het venster, waarvan wij zoo even spraken, en met den luitenant-kolonel tienen in druk gesprek gewikkeld was, over een traktaat met de Spanjaarden, rakende de belangen van wederzijdsche gevangenen. De geestige invallen van den jongman en zijne luimige behandeling van de questie in dat stuk voorkomende: in hoeverre men de knechtkens beneden de twaalf jaar en de vrouwen voor spionnen zou kunnen houden, schenen den overste veel genoegen te geven, en zeker, wie zou hem die plaats en die zamenspraak niet benijd hebben, als hij wist, zoo als wij, dat die jongman niemand anders was dan constantijn huyghens, de secretaris van den heer van aerssen, onlangs terug gekeerd van het gezantschap naar Venetië. Nu en dan sloeg hij de door-dringende oogen op de krioelende menigte, en de glimlach, die om zijne fijne lippen speelde, bewees, ook voor hem, die zijne woorden niet verstond, dat hij daarbuiten rijke stof vond voor zijn zoo scherp opmerkenden humor; maar goedhartige welwillendheid bleef de uitdrukking van zijn gelaat,

{==6==} {>>pagina-aanduiding<<}



zelfs toen hij het Rotterdamsch Latijn, dat den eereboog versierde, tot het voorwerp zijner spotternij maakte, en voorzeker, hem, die voor korten tijd het opschrift voor de prachtige graftombe van willem I te Delft vervaardigd had, kon men dien kortswijl vergeven.
Wij hebben Rotterdam beschreven, zoo als het zich op den door ons genoemden dag voordeed aan het oog van den oppervlakkigen beschouwer; maar wanneer men die opgewondenheid van de volksmenigte zou willen houden voor de uitdrukking van het algemeen gevoelen, dan zou men moeten vergeten, dat men was in de provincie Holland en wel in het jaar 1622.
Om de stemming der gemoederen en de aanleiding tot de gebeurtenissen, die zullen volgen, beter te doen begrijpen, willen wij, alvorens in ons verhaal verder te gaan, den lezer op het standpunt plaatsen, vanwaar hij dien onrustigen tijd met juister blik kan overzien.
De Vereenigde Nederlanden waren nog altijd gewikkeld in den oorlog tegen Spanje. Wel had het Bestand van 1609 twaalf jaren lang verpoozing gegeven van die worsteling; maar toen dit het vorige jaar was verstreken, was de Spaansche veldheer spinola onmiddelijk begonnen den strijd aanvallenderwijs te voeren op het grondgebied der Republiek, die plotseling opgeschrikt uit hare rust, volstrekt niet voorbereid was op eene gebeurtenis, die zij toch gedurende twaalf jaren op den datum af, had kunnen voorzien.
Want Nederland zou nog menigmaal bittere en strenge lessen ontvangen, eer het de wijze spreuk: ‘Bereid u in den vrede tot den oorlog voor,’ tot

{==7==} {>>pagina-aanduiding<<}

een van zijne politieke stelregelen gemaakt had. Het verzuim bleek maar al te ras: de gelden tot onderhoud van het leger werden slap opgehragt; Holland verweet de andere provinciën, dat zij hunne quoten niet betaalden; deze beklaagden zich, dat Holland allen handel en welvaart tot zich trok. In Zeeland geloofde men niet aan het eindigen van het bestand, dat men wel weder dacht te verlengen, en legde zich toe op het droogmaken en indijken van platen, schorren en aanspoelingen, zonder in het minste te letten op het nadeel, dat daaruit ontstond voor de verdediging van het land. Daarbij begon de geest van bezuiniging en afdanking, die dertig jaren later de laaije vlam van den binnenlandschen oorlog zou aanblazen, langzamerhand het hoofd op te steken, en bleef voor de berekenende kooplieden de krijgsmagt en de oorlogvoering altijd eene oorzaak van verlies, welks bedrag zij tot de kleinst mogelijke som moesten terug brengen.
De buitenlandsche mogendheden, waarmede de Staten verbonden waren, hadden wel in den laatsten tijd groote aanbiedingen van dienst gedaan; maar dit geschiedde alleen uit vrees, dat deze zich mogten onderwerpen, of een vrede sluiten, waardoor de magt van Spanje en van het reeds zoo invloedrijke Habsburgsche Huis nog zou vermeerderen. Toen die vrees even wel geweken was, trokken zij langzamerhand terug, en lieten de Republiek aan zich zelve over.
En daar was ook nog krachts genoeg in dien kleinen Staat, om het werk te voleindigen, dat eene halve eeuw geleden in de hagchelijkste oogenblikken en onder de meest hopelooze uitzigten was aangevangen - de uitkomst heeft het geleerd;

{==8==} {>>pagina-aanduiding<<}

maar op het tijdpunt, waarvan wij nu spreken, was er menigeen, die met angstige bezorgdheid de toekomst te gemoet zag. Want wel was de Republiek in de laatste jaren op eene verbazende wijze toegenomen in welvaart en in rijkdom; maar was aan die zijde, gedurende de twaalf jaren, dat het zwaard in de schede had gesluimerd, veel gewonnen, daar was aan den anderen kant veel verloren gegaan, dat met geen goud terug te koopen was: de eendragt, die, volgens de oud-vaderlandsche spreuk, magt maakt, was hevig geschokt in de beroering van binnenlandsche oneenigheid. Het ligt niet in ons plan het geheele weefsel dier godsdienstige en staatkundige twisten bloot te leggen, die hunnen eersten oorsprong hadden in het godgeleerde geschil tusschen de Leidsche hoogleeraren arminius en gomarus: eene enkele aanduiding der feiten zij genoeg.
Ook hier gebeurde, wat de wereldhistorie ons leert op elke bladzijde, waar zij de hevige godsdienstgeschillen vermeldt, die de volkeren in beweging brengen, wat in den kamp tusschen Christenen en barbaren, in den strijd tusschen de Hugenoten en de Ligue, in den Smalkaldischen oorlog onder karel V, in den opstand der Nederlanden tegen Spanje, in den dertigjarigen oorlog in Duitschland plaats gegrepen had: de staatkunde mengde zich in dien twist, en de verschillende politieke partijen omhingen zich met den dekmantel van de godsdienst of liever van den sectengeest, en namen daardoor een element in zich op, dat sedert den aanvang der eeuwen altijd het meest geschikt geweest is, om de vijandige stemming, die uit verschil van gevoelen ontstaat, op te voeren tot de verbittering der dweepzucht.

{==9==} {>>pagina-aanduiding<<}

Zoo vormde zich in Holland langzamerhand de Remonstrantsch-staatsgezinde partij, aan wier hoofd de advokaat dier provincie, johan van oldenbarneveld stond, en waarin reeds de kiem ontwikkeld werd van het streven, om Holland, op zich zelf rijker en magtiger dan alle overige gewesten, eene suprematie te bezorgen, geheel in strijd met de bepalingen der Unie. Die partij bragt het binnen weinige jaren zooverre, dat zij overal hare tegenstanders had verwijderd uit het bestuur, de predikanten, die de oud-gereformeerde leer voorstonden, vervangen door leeraars van hare gezindte, en den grond gelegd tot die aristokratische familieregering, waardoor nog zoovele onheilen over het land gebragt zouden worden, en die toen reeds de bladzijde in Neêrlands geschiedrollen vasthechtte, waarop later het uitzinnige graauw met bloedige letters den gruwelmoord der de witten zou schrijven.
Meer en meer groeide hare magt aan en scheen zij, den onwil van een aanzienlijk gedeelte der bevolking trotseerende, straffeloos tot de meest willekeurige handelingen te kunnen overgaan, toen zij eindelijk zelve haren val voorbereidde. Tot beteugeling namelijk hunner tegenstanders, die zich niet wilden onderwerpen, namen de Staten van Holland den 4den Augustus 1617, op aandrijven van oldenbarneveld, de zoogenaamde Scherpe Resolutie, waarbij, met schennis der Unie, waardgelders in dienst genomen werden, dewijl zij tot handhaving van hun gezag niet konden rekenen op de schutterijen, die, als de meerderheid der bevolking, contra-remonstrantsch waren, noch op de krijgsmagt onder de bevelen van Prins maurits, die verklaard had, niets tegen de contra-remonstranten te willen ondernemen.

{==10==} {>>pagina-aanduiding<<}

Nu was er aan geene verzoening meer te denken: de burgeroorlog met al zijne verschrikkingen stond voor de deur, en nadat de Algemeene Staten te vergeefs getracht hadden door overreding en bemiddelende voorslagen den trots van de provincie Holland te buigen, barstte in Augustus 1618 de verschrikkelijke storm los, die aan oldenbarneveld en ledenberg het leven en aan de groot en hoo gerbeets de vrijheid kostte.
Inmiddels had de Nationale Synode in Dordrecht de gevoelens der Remonstranten als onregtzinnig veroordeeld. Eene geheele omkeering in de regering en in de kerk was van dit alles het gevolg; de Remonstrantsche predikanten werden gebannen, en een groot aantal regenten en ambtenaren van hunn bediening ontzet.
Hiermede was nu wel de rust hersteld, maar het is na te gaan, welke de stemming was van de overwonnen partij, die in het godsdienstig element nog voedsel genoeg vond, om zich te sterken in het gevoel van onregt, dat haar aangedaan was. Vele predikanten, en natuurlijk de ijverigste en voortvarendste, kwamen in stilte uit hunne verbanning terug, om in heimelijke bijeenkomsten, dikwijls des nachts en in de open lucht gehouden, hunne gemeenten te stichten, en bragten alzoo niet weinig bij, om zoowel daardoor, als door hunne geschriften, den geest hunner partij levendig te houden.
Onder zulke omstandigheden liep in 1621 het twaalfjarig bestand ten einde en in het volgende jaar deed spinola door Don louis de velasco het beleg slaan voor Bergen-op-Zoom, waar hij zich weldra in persoon bij vervoegde. De stad werd hardnekkig verdedigd, want men kende er het gewigt van,

{==11==} {>>pagina-aanduiding<<}



vooral voor de provincie Zeeland, waarvan zij de sleutel was. Maurits bragt daarom ook alle beschikbare troepen bijeen, om haar zoo mogelijk te ontzetten. Het krijgsgeluk en het goed overleg der Staten dienden hem hierin bijzonder, daar zij hem eene hulpbende van ongeveer 16,000 man bezorgden, onder christiaan, hertog van Brunswijk en ernst, graaf van Mansfeld.
Deze beide legerhoofden, of, wil men liever, partijgangers, waren in dienst geweest van frederik V, keurvorst van de Palts, die door het misnoegde Bohemen, 'twelk den keizer ferdinand van den troon vervallen verklaard had, tot koning was uitgeroepen, maar na den tegenspoed, die zijne wapenen ondergaan hadden, naar 's Gravenhage was gevlugt, waar hij door zijnen oom, den prins maurits, gastvrij ontvangen was. Schroomvallig en flaauwhartig van karakter, had hij, op aandringen zijner vijanden, zijne beide veldheeren ontslagen, die het den keizer nog bang genoeg maakten.
Een legerkorps, onder de bevelen van zulke uitmuntende aanvoerders, was in dien tijd van beroering een schat, waarom alle oorlogvoerende magten terstond begonnen te werven. Hetzij sympathie voor het beginsel der hervorming, waarin zij overeenkwamen, of wel de goede naam als trouwe betaalsheeren, welken de Staten hadden, de beide legerhoofden gingen in hunne dienst over, sloegen zich bij Fleurus, waar Brunswijk zwaar gekwetst werd, met geweld door de Spanjaarden onder gonzalez de cordova heen, en kwamen tijdig genoeg te Breda, om zich met maurits te vereenigen tot het ontzet van Bergen-op-Zoom, dat op den 3den October 1622 plaats had.
Na deze, welligt te lange uitweiding, doch die

{==12==} {>>pagina-aanduiding<<}



wij tot regt begrip der zaak niet konden vermijden, keeren wij terug naar de Boompjes te Rotterdam.
Het was intusschen één uur geworden, toen in de verte, rivier opwaarts, een zeilvaartuig opdaagde, dat de ongeduldige menigte al spoedig voor het jagt van den Prins verklaarde en met reikhalzend verlangen zag naderen; maar de hooger geplaatste toeschouwers op de liuisgevels en de scherpziende matrozen in de masten der schepen, hadden weldra bemerkt, dat dit het prinsenjagt niet was, hoewel het tot zijn geleide behoorde. In korten tijd was de vlugge zeiler de stad genaderd en, begunstigd door den frisschen zuidoostenwind, op de aanlegplaats aangekomen, waar hij de klapperende zeilen liet vallen.
Verscheidene personen, tot het gevolg van den Prins behoorende, traden aan wal; daaronder telde men twee adjudanten van Zijne Excellentie, eenige kamerdienaars en pages, den stalmeester met vier pikeurs, welke drie prachtig geharnacheerde strijdrossen ontscheepten, die brieschend en stampend hun weigevallen deden blijken, dat zij weder den vasten wal onder zich voelden, en die de kenners elkander spoedig aanwezen, als behoorende tot de acht prachtige paarden, welke de Seigneur de pluvinel, écuyer van Z.M. lodewijk XIII, en de graaf de maure, louis de rochechouart voor eenige jaren als een geschenk van den koning van Frankrijk aan den Stadhouder hadden aangeboden. Ingevolge de bevelen, door een der adjudanten aan de burgemeesters overhandigd, werden de karossen van den Prins, die hem aan de Boompjes opwachtten, naar de Delftsche poort gezonden, daar hij te paard de stad wenschte binnen te trekken.
Niet lang daarna kwam het prinsenjagt in het

{==13==} {>>pagina-aanduiding<<}

gezigt; weldra lag het aan den wal, en stapte de veldheer onder het daverend gejuich der bevolking, onder het wuiven der mutsen en het donderen van het geschut, met de verschillende personen, die hem vergezelden, aan land.
Prins maurits had toen den ouderdom van vijfenvijftig jaren bereikt, en schoon zijn forsche bouw nog al de kracht teekende van een sterk en in den oorlog gehard ligchaam, begon zijn gelaat die gele kleur aan te nemen, die het voorspellende teeken is van de leverziekte, welke hem reeds begon te kwellen en hem binnen drie jaren ten grave zou slepen. Hij was in krijgsgewaad gekleed, maar droeg van het gebronsde harnas slechts het borststuk en de dijplaten, en aan de zijde zijn gewoon zwaard met verguld gevest; zijne geliefkoosde ontzagchelijk wijde rijlaarzen met lange sporen, een bruine mantel, met fluweel gevoerd, en een breedgerande hoed met een diamanten snoer voltooiden zijne kleeding. Zoodra hij het vaartuig had verlaten, naderde hem de regering der stad, gevolgd door al de aanzienlijken, die zich ter zijner opwachting daar bevonden; waarop de Pensionaris hem in eene sierlijke toespraak de hulde van het vaderland toebragt en zijn roem verkondigde op eene wijze, die zeker den wakkeren krijgsman had doen meesmuilen, indien hij, de grootste veldheer van Europa, niet reeds sedert lang aan de meest buitensporige loftuitingen gewoon ware geweest.
Aan zijne regterzijde stond de heldhaftige ernst van Mansfeldt, van wien wij hierboven spraken, insgelijks in volle wapenrusting. Iets jonger dan maurits, daar hij naauwelijks vijftig jaren telde, scheen hij echter wel tien jaren ouder te zijn; zijne

{==14==} {>>pagina-aanduiding<<}



gestalte, niet meer dan middelmatig, was gebogen, als onder het wigt der zorgen, die zijne blonde haren voor den tijd vergrijsd en diepe en menigvuldige voren in een gelaat gegroefd hadden, dat overigens eene zeldzame vastheid en onverzettelijke veerkracht vertoonde. Want, wie dien man in de doordringende bruine oogen blikte, die kon het begrijpen hoe hij, de bastaard. van een klein vorstenhuis, het had durven wagen den Keizer van Duitschland den handschoen toe te werpen, en nog niet te vertsagen, toen zelfs de Keurvorst, voor wien hij een koningrijk zocht te winnen of te behouden, hem verloochende voor de oogen van geheel Europa.
Hij vergezelde nu maurits naar 's Gravenhage, om te trachten den Keurvorst, die, zoo als wij gezegd hebben, onder den titel van koning van Bohemen daar zijn verblijf hield, te bewegen tot het hervatten der vijandelijkheden, en tevens onderstand te verzoeken bij de Staten.
Louis de la chatulle, heer van Rijhoven, de wakkere bevelhebber van Bergen-op-Zoom, bevond zich ter linkerzijde van den Prins, die hem verzocht had met hem naar 's Gravenhage te keeren, zoo het heette, om verslag te doen en inlichtingen te geven aan den Raad van State, omtrent het laatste merkwaardige beleg, maar eigentlijk, om den kloeken held zijn wettig deel te geven in de eere, die van alle kanten, zoowel op de reis als bij het verblijf in de residentie, aan den zegevierenden Prins zou gebragt worden.
Toen de aanspraak van den Pensionaris geëindigd was, verdoofde een donderend gejuich het antwoord van den Prins, maar de wijze, waarop men hem aan dien Oranjegezinden magistraatspersoon,

{==15==} {>>pagina-aanduiding<<}

den opvolger van hugo de groot, de hand zag toereiken, bewees, dat hij, zoo al niet de woorden, dan toch de goede meening, waardeerde. Op dit oogenblik bood hem de oudste burgemeester, namens de stad een maal aan, dat in de groote achterzaal van het huis, waarvoor zij zich bevonden, was gereed gemaakt.
‘Ik dank u, mijne heeren.’ sprak maurits, ‘opregtelijk voor uwe offerte, maar onze waarde scheepskapitein heeft ons zoo wakkeren strijd doen voeren tegen den honger, dat wij uwe tafel in waarheid eene oneere zouden aandoen, die ons smarten zou; daarenboven, ik zou gaarne vóór den avond te 's Gravenhage zijn, - en de zon is reeds aan het dalen,’ voegde hij er bij, naar den hemel ziende met den blik van den soldaat, die meer gewoon is zijnen tijd naar de zon dan naar een zakuurwerk te berekenen.
Dit zeggende trad hij met den graaf van Mansfeldt vooruit, en begaf zich te midden der verzamelde heeren, om alzoo, door vertrouwelijke gemeenzaamheid de weigering te vergoeden. De heer van rijhoven was terug gebleven, en in een oogenblik omringd door eene menigte officieren, zoo vreemden als bekenden, die hem de hand drukten en geluk wenschten met eene rondheid en hartelijkheid, die bij de ouderen bewezen, dat zij hunne eigene waarde te zeer gevoelden, om den gevierden wapenbroeder te benijden, en bij de jongeren de ongeveinsde achting toonden van mannen, die nog hoopvol in de toekomst zien, waarin zij welligt hem, dien zij nu hunne huide bragten, zouden kunnen evenaren of overtreffen.
De heer van aerssen naderde intusschen den

{==16==} {>>pagina-aanduiding<<}

Prins en vroeg, ‘Gelieft het uwe Genade ook inzage te nemen van de dépêches, die heden morgen voor haar zijn aangekomen? Ingevolge uwen last heb ik geen kourier naar het leger gezonden, maar de stukken met mij hierheen genomen.’
‘Ik dank u, aerssen,’ hernam de Prins, zijnen vertrouweling de hand reikende, ‘wanneer de besognes van pressanten aard zijn, zult gij mij daarover onderhouden op den weg naar 's Hage, indien gij eene plaats in mijne karos wilt aannemen.’
Aerssen boog, en gaf de stukken weder aan zijnen secretaris huyghens, terwijl hij terugtrad, om plaats te maken voor den baljuw, die aan het hoofd van de mannen van Schieland zijne opwachting aan den Prins kwam maken. - Nadat deze zich eenige oogenblikken met hen had onderhouden, viel zijn oog op een lang, schraal persoon, in eene soort van zwart lakenschen tabbaard gekleed, met een kalotje op het hoofd, zware grijze wenkbraauwen en een scherpe haviksneus, en dien hij herkende als de lijfarts van den koning van Bohemen.
‘Ha, geleerde doctor rumpf,’ riep hij in het hoogduitsch tot den bedoelden persoon, die tot nog toe met de opmerkzame en nieuwsgierige blikken van eenen vreemdeling had rondgekeken, ‘gij komt juist van pas om mij eene tijding te brengen, waarnaar ik sedert gisteren, de aankomst van den laatsten kourier, zonderling verlange; hoe maakt het uw doorluchtige patient, onze zeer lieve neef van Brunswijk?’
De aangesprokene naderde den Prins en den graaf met eenige statige buigingen. ‘Het is juist om uwe Genade daarvan berigt te brengen,’ zeide hij, ‘dat ik op verzoek van Z.M. den koning van

{==17==} {>>pagina-aanduiding<<}



Bohemen het ziekbed des Hertogs verlaten heb.’
‘En kunt gij ons goeds melden van Gottes Freund en der Pfaffen Feind?’ vroeg mansfeldt, die tevreden scheen iemand te vinden, die hem in zijne landstaal kon antwoorden, en met zinspeling op het devies, dat de hertog van Brunswijk had aangenomen.
‘Eylaas neen! Uwe Excellentie, de wond, die ons in den beginne van weinig beteekenis scheen, begint te verergeren.’
‘Spijt uwe remediën, of door uwe remediën, doctor?’ spotte de Prins.
‘Beide, Uwe Genade; want de hoofdremedie voor den Hertog is rust, en juist door hem die voor te schrijven, heb ik hem tot zoo grooten wrevel en excitatie gevoerd, dat ik vreeze dat mijne remedie, hoe noodig en nuttig, bij hem eene tegenovergestelde werking doen zal.’
‘Een bewijs, meester rumpf, dat gij den Hertog niet kendet; want eer zoudt gij die golven in de Maas tot ruste kunnen brengen, dan den dollen brunswijk. Maar uwe kunst zal nog wel andere middelen vinden.’
‘Ik vrees het ergste, Uwe Genade, en indien de wetenschap, wier onwaardige zoon ik ben, de waarheid spreekt, dan kan het afzetten van den arm nog bedenkelijke gevolgen voor den Hertog hebben.’
‘Wij willen hopen, dat zij u ditmaal voorliegt,’ hervatte de Prins, ‘want met éénen arm kan hij den Keizer nog meer werks verschaffen, dan duizenden met twee. - En nu, mijne heeren, - te paard, als ik verzoeken mag; wij willen de goede burgers van 's Gravenhage niet te lang naar onze intreê doen uitzien, er is nog veel wegs af te leg-
{==18==} {>>pagina-aanduiding<<}
gen en, als ik wel denk, zullen wij binnen deze stad maar stapvoets kunnen rijden.’
Met deze woorden besteeg hij het fiere en geliefde strijdros, dat hem door een page gebragt werd, en met forsche hand aan het moedige dier toonende, dat hij de kracht kende van de stang, die hij zelf had uitgevonden, of ten minste verbeterd, hield hij het eenige oogenblikken staande, om afscheid te nemen van de om hem vergaderde heeren, waarvan verscheidene, die daartoe geregtigd waren, hem volgden, hetzij te paard of in de zware karossen der stad. De Graaf van mansfeldt en de heer van rijhoven bestegen de twee andere paarden, en bleven regts en links van hem rijden.
Twee kompagnieën stedelijke schutterij, en honderd guardes te paard, die den Prins naar 's Hage zouden geleiden, zetten zich in beweging - maar wij willen den lezer niet vermoeijen met een breedvoerig verhaal van den togt door Rotterdam: met een weinig verbeelding kan hij zich ligtelijk voorstellen, hoe de menigte jubelend voortwoelde, hoe men elkaar verdrong om den veldheer te zien, die Spanje op nieuw de kracht van zijn arm had doen gevoelen, hoe de trein langzaam voortschreed, en zich meer en meer vergrootte door de gilden, die met hunne banieren aan het hoofd, haar opwachtten en zich achter aansloten, totdat eindelijk bij de Delftsche poort gekomen, maurits met mansfeldt en de heeren van rijhoven en aerssen zich in ééne koets plaatsten, en de overigen, die den Prins naar 's Gravenhage moesten vergezellen, in de voor hen bestemde koetsen stegen, of te paard volgden.



{==19==} {>>pagina-aanduiding<<}

Hoofdstuk II. De zamenzweerders in den ‘Wijden Roemer.’

Wij willen voor het oogenblik het tooneel van de vrengde daarbuiten verlaten, om een blik te slaan in de herberg, de Wijde Roemer, in de Wijnstraat, die dus wel niet lag aan den weg, dien de stoet volgde, maar toch genoeg in de nabijheid, om het joeien en krioelen der menigte als een verwijderd gegons en geruisch het oor te doen treffen van hen, die zich op die hoogte ophielden. Men zal ligt begrijpen, dat er niemand te vinden was van de menigvuidige gasten, die, van buiten de stad gekomen, des morgens een vlugtig ontbijt gebruikt, en beloofd hadden het noenmaal na het vertrek van den Prins te komen nemen. In de gelagkamer was dan ook alleen de kastelein, die te doof was, om zich in het gewoel te wagen, ook al had hij het van zich kunnen verkrijgen, zijn huis en have alleen te laten, en de wel niet waar-
{==20==} {>>pagina-aanduiding<<}
schijnlijke komst van een of ander bezoeker te veronachtzamen.
Maar daar was nog eene andere reden, die hem terughield: hij had een gast in huis, die 's morgens vóór alle anderen was aangekomen en eene kleine bovenkamer in beslag genomen had, waar hij zich een kan wijn met wat gerstenbrood en kaas had doen brengen, die hij terstond had betaald. Hierop had hij last gegeven, dat hem niemand storen zou, en dat men alleen twee personen, die hij den waard beschreef, en die waarschijnlijk naar hem zouden komen vragen, bij hem zou toelaten. Hij was naderhand in den loop van den morgen verscheidene malen uit geweest en weder teruggekomen, zonder een woord te wisselen met een van de burgers, die te bieren zaten in de gelagkamer, welke hij moest doorgaan om de trap te bereiken. Het is waar, dat ook niemand van hen eenige oplettendheid wijdde aan den onbekende, die, met den hoed diep in de oogen getrokken, en den mantel breed omgeslagen, hun voorbij ging.
Zoo kwam hij ook tegen één uur terug, toen er niemand meer in de herberg was dan de waard, die zich bezighield met de wanorde in zijne drinkkamer weder te herstellen en haar voor nieuwe bezoekers in gereedheid te brengen. Met een haastigen tred ging hij de trap op en de kamer, die hij voor zich had gehouden, binnen, sloot de deur en wierp zich als afgemat van hevige overspanning op den harden, lederen armstoel neder, die bij de tafel stond. Het was een laag en somber vertrek, waar hij zich bevond; de wanden, tot bijna een mans hoogte met donker eikenhout beschoten, wa-
{==21==} {>>pagina-aanduiding<<}
ren hooger op gewit, ten minste, indien men die kleur nog herkennen kon onder de donkere lagen van stof en rook, waarmede de tijd ze had bedekt. In een der muren was tusschen twee zware eikenhouten kasten eene bedstede aangebragt, zoo hoog, dat een mensch van gewone gestalte haar niet zonder hulpmiddelen beklimmen kon. De vloer was met fijn zand bestrooid, en eene wijnkan, een roemer en een zandlooper stonden op eene tafel, die met haar massief blad en kolossale gedraaide pooten de grootste ruimte in de kamer besloeg, welke, niettegenstaande den helderen en zonnigen herfstmorgen, maar een spaarzaam licht ontving door de ronde, in lood gevatte ruitjes van het kleine venster.
Het uiterlijk van hem, dien wij daar aantreffen, was geheel en al in overeenstemming met het sombere en afgezonderde vertrek; want voorzeker, dat gelaat zou een schreeuwende dissonant geweest zijn te midden der luidruchtige vrolijkheid daarbuiten, en dat sombere oog, waarin een koortsachtige gloed schitterde, zou kwalijk deel kunnen nemen aan alles, wat die volksmenigte stof tot vreugde gaf en genot.
Men kon het dien man aanzien, dat hij niet was in het feestvierende Rotterdam, om deel te nemen aan de plegtigheid van dien dag, hoewel hij blijkbaar niet onverschillig was omtrent hetgeen daarbuiten gebeurde; want naauwelijks had hij een paar minuten gezeten, of hij sprong op, ging met driftige schreden op het venster toe, en boog zich voorover, met den strakken blik op den vloer gerigt, den adem ingehouden, als om niets te verliezen van het gonzende gejoel, dat, door den

{==22==} {>>pagina-aanduiding<<}

afstand verzwakt, nog onduidelijk en met tusschenpoozen de plaats bereikte, waar hij zich bevond. Hij scheen evenwel weinig vrucht te hebben van zijn ingespannien luisteren, daar hij weldra het venster weder verliet, en met dezelfde gejaagdheid, waarmede hij was binnengetreden, het vertrek op en neder ging, nu en dan eene lange teug nemende uit den roemer, die op de tafel stond.
Hij was een man, nog in de kracht van zijn leven, van eene meer dan middelmatige gestalte, die gewoonlijk een weinig gekromd was, niet zoozeer door den last der jaren, maar veeleer door een last, die het ligchaam neêrgebogen hield, omdat hij de ziel had onderdrukt. Maar zoo dat bleek uit zijne houding, nog meer stond het te lezen op zijn gelaat, hetwelk diepe en onuitwischbare sporen droeg, dat hevige stormen gewoed hadden in dat gemoed. Wel was het nog te zien, dat er stoute gedachten hadden kunnen ontkiemen in dat hoofd, dat er moed kon zetelen in die borst, doch die stoute gedachten waren weggesleept door den ziedenden stroom der hartstogten, en die moed was niet een zoodanige, die met vrijen en fieren blik rondziet in de wereld, maar die het licht schuwt en sombere plannen smeedt in het duister. Twee geweldige oorzaken hadden blijkbaar medegewerkt, om van dien man te maken wat hij op dat oogenblik was: eene jeugd, welligt in weelde, maar zeker in ongebondenheid doorgebragt, en een geweldige slag van het noodlot, die hem had ter neder geveld, zonder dat hij er het bestuur der Godheid in had erkend of zelfs gezocht, maar die hem had gebragt tot onverzoenbaren haat voor de wereld en tot verbeten wrok, die zich duidelijk openbaarde in

{==23==} {>>pagina-aanduiding<<}



den wraakzuchtigen blik van dat oog, in het zwijgend zamenklemmen van dien dreigenden mond. Men kon het hem aanzien, dat het noodlot zonder genade was geweest voor hem; maar ook, dat hij op zijne beurt onverbiddelijk zou kunnen zijn als het noodlot, dat hij zonder genade zou wezen zoodra eenmaal voor hem het uur der wraak zou slaan.
Ook behoorde hij niet tot die menschen, die te midden van hun ongeluk de sympathie opwekken van al wie edel denken en met den verdrukte medevoelen; want voor dezulken waren de plannen te onedel, die rijpten onder dat lage voorhoofd, was het vuur te onzuiver, dat gloeide in dat oog, sprak dat voorkomen te zeer van een schuldig verleden, stond het te sprekend op dat gelaat geschreven, dat hij voor geen middel zou terug deinzen, dat hem kon leiden tot zijn doel. En om alles met één woord te zeggen: de slag, die hem getroffen had, was de ter dood brenging van een grijzen vader op het schavot, de verbeurdverklaring van al zijne goederen, - en het doel, waarnaar hij streefde, was niets minder dan het vermoorden van den Prins, die daarbuiten door al het volk werd gevierd; want die man was niemand anders dan de jongste zoon van johan van oldenbarneveld, willem van oldenbarneveld, willem van stoutenburg, vroeger ritmeester in dienst van den staat, en gewezen bevelhebber van Bergen-op-Zoom.
De gedachten, die zijn brein doorkruisten, gedurende den tijd, dien hij in de bovenkamer van den Wijden Roemer doorbragt, waren niet geschikt, om hem in eene bedaardere stemming te brengen, hoewel hij nu en dan blijkbaar zich zelven geweld aandeed, om kalm te blijven; maar de koortsachtige spanning, waarin

{==24==} {>>pagina-aanduiding<<}

hij verkeerde, liet zich niet temmen, en de inhoud van de wijnkan, die hij eindelijk tot den bodem toe geledigd had, bragt gewis niet die verkoeling te weeg, die hij er bij iedere teug in scheen te zoeken. - Weder werd zijn oor getroffen door het verre gedruisch op de straat, dat langzamerhand scheen toe te nemen, en veel sterker te worden, dan het tot nu toe geweest was. Hij trad schielijk naar het venster met eene uitdrukking van twijfel en kwaadaardige teleurstelling op het gelaat.
‘Hoe,’ mompelde hij in zich zelven, ‘nog altijd vreugdegejuich - nog altijd -,’ en ware duivelsche spijt blonk in zijn oog; ‘maar wat is dat toenemend gejubel? Zou hij naderen? Zou hij reeds dáár zijn? Gelden die vreugdekreten hem?’ -
En langzaam scheen de joelende menigte voorbij te gaan, en stierf het geluid weg in de verte.
Toen klemde hij de beide vuisten krampachtig zamen: ‘Voorbij! Voorbij!’ en zijne stem klonk dof als de wanhoop. ‘Hij is het ontkomen! O maurits, maurits! welke duivel heeft over u gewaakt en u beschermd?’
Daarop liet hij zich afgemat in den leunstoel neêrvallen en bleef in diep gepeins verzonken.
‘Dus hebben zij hem laten ontkomen - de ellendige lafaards!’ sprak hij weder tot zich zelven; doch eensklaps opspringende, terwijl plotselinge schrik zich op zijn gelaat vertoonde, ‘maar wat zit ik hier in arrenmoede en weet niet wat er gebeurd is. Is de zaak mislukt, ontdekt? En zou ik hier afwachten, wat worden zal, terwijl mogelijk ieder oogenblik mij goud waard is om te ontkomen als ik verraden ben!’
Bij deze woorden teekende zich op zijne trekken,

{==25==} {>>pagina-aanduiding<<}

waarop tot nu toe slechts de hevigste gejaagdheid te lezen geweest was, eene zenuwachtige spanning, die hem het klamme zweet op het voorhoofd deed parelen. Als onwillekeurig, greep hij naar het gevest van het korte rapier, dat hij op zijde droeg, sloeg den mantel om zich henen, zette den hoed diep in de oogen en trad naar de deur, toen op eens een kanonschot met rollenden galm over de stad klonk. Dat geluid bragt hem plotseling tot zich zelven, hij stond stil, zijn gelaat helderde op, als bij eene invallende gedachte.
‘Hoe heb ik dat kunnen vergeten!’ riep hij uit, ‘dat is eerst het sein voor de aankomst. Nu is nog niet alles verloren! welhaast! welhaast!’ en hij draaide den zandlooper, die op de tafel stond, onmiddellijk om.
Intusschen donderde een tweede, een derde kanonschot door de lucht, en het daveren dier schoten, die de vensters deden trillen, schenen hem nog meer opgewonden te maken.
‘O brandt maar los, viert hem maar met duizend schoten, den moordenaar der vrijheid! Laat u maar trappen op den nek, laaghartig gemeen, - ik niet! Maar wacht nog eenige oogenblikken, en daar zal een donderslag vallen, die meer uitwerking zal hebben, dan die honderd pond kruid, die de goede burgerij daar ginds in rook doet vervliegen!’
Daarop trad hij weder naar de tafel, en bleef zwijgend turen op den fijnen straal zand, die uit de bovenste helft van het uurglas naar beneden stroomde en langzamerhand de onderste begon te vullen.
‘Bijna een half uur verloopen,’ fluisterde hij ein-
{==26==} {>>pagina-aanduiding<<}
delijk, ‘hij zal zich niet ophouden; hij kan binnen het uur aan de markt zijn en dáár - nog weinige minuten - hij zal zich toch niet ophouden,’ - herhaalde hij nogmaals, ging weder naar het venster en luisterde scherp. O zeker, indien de aandoeningen onzer ziel ons ondermijnen en ons, verouderen, meer dan de tijd, dien ons leven hier duurt, dan had die man in de twee uren, dat wij hem bespied hebben, meer dan twee jaren doorleefd.
Eensklaps klonken stemmen beneden aan de voordeur. ‘Dat is coorenwinder's stem,’ riep hij uit, en terstond daarop stormde iemand de trap op, deed tastende en in haast eenige schreden op het donker portaal, en trad de kamer binnen, zonder zich door eenig teeken aan te melden.
‘Mislukt! heer willem!’ riep hij den wachtende toe, die bleek als een lijk geworden was en zich bij zijn binnentreden krampachtig aan de leuning van den stoel vastgeklemd had. ‘Mislukt! alles is vergeefsch geweest!’ En hij wierp in hevigen toorn zijn hoed in een hoek van het vertrek neder en stampvoette van wrevel en spijt.
‘Hoe, coorenwinder! Mislukt? Mislukt? Wat is er gebeurd? Zijn wij verraden? Is er iets geschied, of hebben die laffe honden de weinige courage niet kunnen bijeen houden, die wij ze met zoo veel moeite hadden ingestampt?’
‘Ik weet het niet,’ hernam de ander, dien wij coorenwinder hebben hooren noemen, ‘ik weet het niet, en buitendien is dat niet de oorzaak van de mislukking. Een van die honderdduizend toevallen, die de beste plannen in duigen werpen, heeft ook ons helpen tegenwerken.’

{==27==} {>>pagina-aanduiding<<}

‘En is alle kans verloren?’
‘Alles, ten minste voor het oogenblik. Ik zal u, zeggen wat gebeurd is,’ ging hij voort, zich op een stoel nederwerpende, terwijl stoutenburg zijn voorbeeld volgde, ‘zoo als gij weet, was ik met adriaan van dyck reeds vroeg in de stad gekomen en had onderweg vele van de onzen gesproken, die in afwachting, dat er iets ten gunste van de Arminiaansche partij gebeuren zou, hier henen trokken, hoewel niemand eigenlijk wist wat en hoe. Maar ik bemerkte wel, dat het zaad, dat wij in den laatsten tijd uitgestrooid hebben, vruchten had gedragen. Ik Held mij altijd, alsof ik maar losse geruchten gehoord had, en vroeg, eer dan dat ik zelf scheen te vertellen; want gij weet, de heilige justitie heeft scherpe ooren en lange armen en mijn hoofd past mij altijd nog goed genoeg naar mijn zin op mijne schouders - dus, al vragende bij den een, al teregtwijzende bij den ander, hier een enkel woord latende vallen en daar eene aanduiding doende, had ik het zoover gebragt, dat een paar honderd boeren, die ik als stijf koppige, Arminiaansche doodvijanden van den Prins en van de nieuwe regering van Rotterdam kende, het tamelijk met zichzelven eens waren, zonder te weten, hoe zij er eigenlijk langzamerhand aan waren gekomen, dat er een slag zou geslagen worden ten voordeele van de verdrukte partij, en dat zij zich daartoe allen moesten bevinden op de markt, om mede te helpen als er wat aan de hand was.
‘Ik sprak daarop adriaan van dyck nog in den Gekroonde Moorman; hij was vast besloten, zelf den eersten slag te slaan, en ik wist, dat ik op hem rekenen kon. Zoo gingen wij te zamen met het

{==28==} {>>pagina-aanduiding<<}



cortelas onder den mantel naar de markt: nooit komt weer zulk eene gelegenheid terug! Waarheen ik keek, zag ik bekende en onvergenoegde gezigten, en menigeen stond er onder die menschen massa, die ik wist, dat maar naar eene gelegenheid wachtte, om het schreeuwende onregt te wreken, dat hem aangedaan was; het scheen waarachtig, of al wat Arminiaansch was, zich daar op een hoopte. Zelfs zag ik er twee van de afgezette regenten dwalen, die, zooals gij weet, over vier dagen hier weder Iran jaarlijkschen maaltijd komen vieren, tot herinnering aan den dag, dat ze in 't jaar negentien van het kussen gedrongen zijn. ‘Die zullen ten minste niet tegenwerken’ dacht ik, ‘en de gelegenheid niet laten voorbijgaan, om weder in de regering te geraken.’ Daar begon op eenmaal gewoel onder de menigte te komen, en uit de vensters klonk het van alle kanten: ‘Daar komen ze! Daar komen ze! de Prins! de Prins!’ Ik was op alles voorbereid - dat weet gij; want ik heb niets te verliezen en alles te winnen; doch op dat oogenblik viel het mij toch als een looden wigt op de ziel en mijn hart bonsde mij in de keel. ‘Zijt gij vast besloten en gereed?’ vroeg ik aan van dyck. Zoo wit als een laken stond hij daar, met zaâmgeknepen lippen, maar ik zag hem onder zijn mantel eene beweging maken, om het mes te vatten. ‘Bid God voor mijne ziel,’ zeide hij, ‘want zoo waar ik leef, hij of ik zal niet levend van deze plaats; mijn broeder zal gewroken worden!’
‘Vervloekt! waarom was ik niet daar!’ riep nu eensklaps stoutenburg uit, die met gespannen aandacht had zitten luisteren, ‘waarom was

{==29==} {>>pagina-aanduiding<<}

ik niet daar! Heeft hij een broeder te wreken? En ik dan! Wie heeft zulk eene vreesselijke schuldvordering als ik! Of schreeuwt het bloed van mijn grijzen vader, dien hij vermoordde, niet nog dagelijks ten hemel? Lafhartige voorzigtigheid, die mij teruggehouden heeft! Die is de oorzaak van alles!’
‘Neen, heer willem!’ sprak coorenwinder bedaard, ‘dat was het niet; en het zal u weldra blijken, dat wij verstandig waren toen wij u aanraadden, niet met ons te gaan. Hoor mij eerst aan tot het einde. Zoo als ik u zeî, werd het gedrang van de menigte al sterker, en reeds zagen wij de karossen naderen, die door den geweldigen toeloop slechts stapvoets konden voortgaan. ‘Geene lijfwacht, - geen soldeniers of schutters?’ mompelde van dyck; ‘de Heere is met ons en heeft den tiran met blindheid geslagen! Zijn tijd is daar!’ En hij drong zich door de rijen heen, die voor ons stonden; toen werd het gedrang van die onwillige menigte, die het scheen te gevoelen, dat er nu iets op til was, zoo sterk, dat de rijtuigen moesten ophouden en de stalmeester met de pikeurs vruchteloos trachtten door te rijden. ‘Wijkt toch, burgers,’ riep hij herhaaldelijk, ‘laat toch de carossen van Zijne Hoogheid doorgaan, en houdt ons niet op, want de tijd is ons kostbaar. Indien gij den Prins wilt zien, gaat waar hij is, maar zoekt hem niet hier.’ Daar klonk op eens een spottend gelach en getier, dat uit alle vensters en op alle daken herhaald werd: ‘De Prins is er niet in, de Prins komt niet,’ en in een oogenblik was het gerucht verbreid, dat de Prins in het leger gebleven was, en heden niet door Rotterdam komen zou. Van dyck was razend; als een tijger sprong hij

{==30==} {>>pagina-aanduiding<<}

op de koets toe, en op de trede om daar binnen in te zien, niettegenstaande ieder duidelijk zag, dat er niemand in was; onmiddelijk greep een der pikeurs hem bij den arm en rukte hem omlaag. ‘Grijp dien vermetelen kerel,’ riep de opperstal-meester zijnen bedienden toe, ‘is hij dronken of dwaas?’ En hij gaf zijn paard de sporen, dat het steigerend vooruit sprong en het volk uiteen dreef. ‘Wie is die man?’ riep hij, en zag met dreigende blikken om zich - en toen, heer willem, dankte ik God, dat gij niet daar waart, want u had hij natuurlijk herkend en gij weet hoe hij u haat; - nu zag hij niets dan onbekende gezigten om zich heen; van dyck rukte zich los als iemand, die weet, dat het om zijn leven te doen is, en was in een oogenblik onder de menigte verdwenen, die zich achter hem sloot als een muur, en meer en meer spottend en honend den opperstalmeester begon te dreigen. Deze begreep, dat hij hier de zwakste was, en na eene dreigende waarschuwing, liet hij de knellende zweepen over de paarden leggen en baande, zelf aan het hoofd, zich een weg door het volk, dat hem met schimpredenen overlaadde, maar wijsselijk terugweek. In minder dan vijf minuten was alles verloopen, - zoo weinig kan men op dat volk rekenen; ja, het scheen mij toe, dat velen blijde waren, dat er niets voorviel, en het gerucht, dat de Prins heden niet komen zou, aangrepen als eene soort van uitkomst en als een voorwendsel, om spoedig die plaats te verlaten. In het eerste oogenblik dacht ik zelf niet anders, dan dat het gerucht waar was; maar weldra kreeg ik de zekerheid, dat het maar een verkeerd berigt was, dat de Prins de rijtuigen vooruit had

{==31==} {>>pagina-aanduiding<<}



gezonden en met zijn stoet te paard volgde; ik ijlde naar de markt terug, maar vond niemand van de onzen meer.’
‘Dus hebben wij eene gelegenheid verloren, die misschien in jaren niet terugkeert,’ sprak heer willem met verbeten spijt, ‘en al onze moeite in de laatste maanden is vergeefsch. Dan rest ons niets, dan ons als vrome burgers kalm te onderwerpen en nog vier jaren te wachten tot de tijd verstreken is, dat wij volgens de Resolutie van de Heeren Staten geene verzoekschriften om gratie of gunst mogen inleveren.’
Hetzij coorenwinder werkelijk moedeloosheid meende te ontdekken in den toon, waarop deze woorden werden uitgesproken, hetzij hij vreesde, dat de heer van stoutenburg van lieverlede tot zoodanig besluit mogt komen, dat volstrekt niet met zijne plannen strookte, hij hervatte, als of hij den loop der gedachten van den laatste verder vervolgde.
‘Het is waar, de Resolutie is nu twee jaar geleden genomen voor den tijd van zes jaren. Dien tijd schijnen zij dus noodig geoordeeld te hebben, om ons weêr tot gedweeë dienaren van Hunne Hoogmogenden te maken; in dien tijd zullen ze ons genoeg hebben uitgehongerd, dat wij gretig zullen grijpen naar het stuk genadebrood, dat ze ons mogelijk zullen toewerpen. Wat het ons toch wrang smaken zal uit die handen, heer willem!’
‘Genadebrood!’ riep stoutenburg, ‘God moge mij straffen, zoo ik ooit genade van hen verlang of gunst vragen zal. Gij weet, hoe ik het geweest ben, die mij tot het laatste oogenblik verzet heb tegen het vragen om genade, toen de ramp-
{==32==} {>>pagina-aanduiding<<}
zalige grijsaard met den eenen voet reeds op het schavot stond, hoewel mijn broeder groeneveld er niet zoo afkeerig van scheen. Geene genade van hen!’ riep hij met heftigheid uit, terwijl hij met de gebalde vuist op de tafel sloeg, ‘maar regt, regt - mijn eigen goed regt!’
Coorenwinder glimlachte schamper. ‘En gelooft gij dan,’ vroeg hij, ‘dat zij, die in het jaar negentien, toen het den dood of het leven gold van hem, die de magtigste was in den staat, hunne tirannij boven het regt hebben doen gelden, in het jaar zesentwintig hunne harten zoo zullen verweekt gevoelen voor ons, die zij al dien tijd den voet op den nek zullen gehouden hebben?’
‘Dan zullen wij opstaan als één man,’ riep stoutenburg uit, ‘want onze partij is magtig en sterk, al is zij nu gekneld of verstrooid, en ons regt vragen met de wapens in de vuist, al moest er een burgerkrijg ontbranden, die het land te vuur en te zwaard zou verwoesten, al moesten wij er den Spanjaard in halen; want beter de Inquisitie van Madrid dan die van Dordrecht!’
‘Maar waarom het dan tot zulk een uiterste te laten komen?’ sprak coorenwinder, die nu weêr van stoutenburg in de stemming zag, die hij verlangde, ‘waarom tot zóólang gewacht in laffe werkeloosheid? Wel is het zoo als gij zegt, onze partij is magtig en sterk, maar zal zij het na vier jaren nog wezen? De vijand zal zich intusschen vaster en vaster nestelen en wij met den dag verzwakken; want langzamerhand zal de Gommaristische regering de zwakken en flaauwhartigen onder ons tot haar overhalen, en de druk, die nu nog op allen rust, zal voor hen verminderen en met den druk

{==33==} {>>pagina-aanduiding<<}



ook de veerkracht, die nu nog in de onderdrukten leeft. Maar wij, wij zullen daar nooit in deelen, heer van stoutenburg, gij niet en ik niet, en ook geen van allen, die ons na staan. Wij zijn nu nog sterk, mits wij eens van zin blijven, hoewel wij verstrooid zijn naar alle winden. Grotius is in Frankrijk, en zal welhaast door zijne buitengewone bekwaamheden in relatiën komen, die hem meer of min van ons aftrekken; uytenbogaert is in Antwerpen, en hoezeer hij alle dienstaanbiedingen van spinola heeft afgewezen, zal hij langzamerhand door zijn verblijf bij den Spanjaard het volk van zich vervreemden, en over vier jaren hun niet meer een landgenoot, maar een vijand schijnen. Camphuizen heeft zich als boekverkooper in Oost-Friesland neêrgezet, en zal dra niets liever wenschen, dan zijne rust te bewaren. De wakkere geesteranus, die daar met hem woonde, nadat hij de hoogleeraarsplaats, waartoe hij in Polen beroepen was, had afgeslagen, is voor veertien dagen aan de pest gestorven, zoo als mij zijne moeder margriet van foreest voorgisteren meldde; zijne vrouw en zijn kind liggen stervende. Zoo zullen ons voor en na velen ontvallen door begeerte naar rust of door den dood. En die allen toch zouden toesnellen, zoolang zij nog in onrust en armoede en onzekerheid leven, zoolang zij nog op één punt hunne ziel gerigt houden. Hoogerbeets heeft ook nog een grooten aanhang, en als wij de deuren van zijne gevangenis konden doen springen, verzekerden wij ons van al zijne vrienden; - maar hij kwijnt weg op Loevestein, en wie waarborgt ons, dat hij over eenige jaren nog in leven is? Neen, een kort en snel uitgevoerd besluit is, in elk geval, het beste.’

{==34==} {>>pagina-aanduiding<<}


‘Ik ben het volkomen met u eens,’ sprak stoutenburg, ‘dat de algemeene tijdsomstandigheden nu waarschijnlijk beter zijn, dan later; maar wij kunnen geen ijzer met handen breken. De dag van heden was gunstig, omdat wij in staat waren, een toevloed van Remonstranten hier in de stad te krijgen, en omdat Rotterdam niet prinsgezind is, zoo als den Haag; maar gij ziet hoe weinig men op het volk rekenen kan. Daar zijn er toch voorzeker honderden, ja duizenden op 't oogenblik binnen deze muren, die tot de verdrukte partij behooren, en toch zullen ze juichen en schreeuwen langs de straten, en “Oranje boven,” roepen; - alsof niet alle mannen van Oranje hunne ergste vijanden waren, erger dan albertus van Oostenrijk, dien ze bestrijden!’
‘Wij willen toch Prins hendrik frederik uitzonderen,’ sprak coorenwinder, ‘die zou beter zijn voor Holland, en de Staten niet zoo tot zijne slaven maken.’
‘Prins hendrik frederik zoo min als maurits!’ riep stoutenburg uit, ‘geen van het Nassausch huis in een land, dat vrij heeten zal! Zoolang maurits leeft, zal zijn jongere broeder de Remonstrantsche partij genegen blijven, omdat het ook het belang van den Stadhouder is, hen van dien kant in slaap te wiegen, hoezeer wij, verblinden, ons inbeelden, dat zij beiden mede door de factiezucht verdeeld worden; - poppenspel - en anders niet! Als dat waar was, - als maurits zijn broeder niet genegen was, zou hij niet zoo afkeerig zijn van het huwelijk, en had hij welligt de bastaarden van margaretha van Mechelen reeds gewettigd door den echt. Maar hij zal alles, wat hij

{==35==} {>>pagina-aanduiding<<}

heeft, aan zijn broeder nalaten, en die zal dan handelen, zoo als hij zelf tot nog toe gehandeld heeft. Gij zijt toch niet dwaas genoeg, om te gelooven, dat de Prins ons uit godsdienstige beginselen vervolgt, hij, die niet eens weet, wat arminius of gommarus geleerd hebben! Neen, de souvereiniteit in den Staat, die zoekt hij, en die zullen zijne opvolgers zoeken, tot dat het eens tot eene botsing zal komen met het vrije volk; - maar dan zullen wij er welligt niet meer wezen.’
‘En waarom niet, heer willeem? Laat ons niet aan onze kindskinderen te doen overlaten, wat wij nu zelf kunnen doen. Deze enkele mislukte poging zal mij ten minste niet afschrikken. De gelegenheid, zoo als heden voorkwam, om in eene woelige stad eenig remuement te maken, vinden wij niet spoedig weêr; - maar wij hebben toch eene goede les gekregen: wij zullen niet meer op de menigte vertrouwen, maar op ons zelven. De menigte is van nature lafhartig, en moet sterk bewerkt en gedrukt worden, zal er een krachtig besluit uit worden geperst.’
‘O,’ hernam stoutenburg, ‘ik ben waarlijk de man niet, om anderen voor mij te laten doen wat ik zelf doen kan, en reeds sedert den dood mijns vaders heb ik mijn hoofd als inzet gesteld in het gevaarlijke spel, dat wij tegen den moordenaar en zijne aanhangers spelen. Maar die inzet is dan ook wel waard, om zooveel mogelijk de voordeeligste kansen op te sporen, en niet dol weg een onberekenden aanval te doen. Ik gevoel ook geen lust, om een martelaar te worden voor eene zaak, die, ofschoon ze ook mijne bijzondere wraak betreft, toch ten voordeele zou strekken van mijne partij, welke

{==36==} {>>pagina-aanduiding<<}



zeker de grootste deelneming zou toonen, wanneer mijn ligchaam aan vier stukken aan de stadspoorten werd opgehangen, maar intusschen zeer welbehagelijk de vruchten van mijne daad zou plukken, die ze mogelijk met een medelijdend schouderohalen dweeperij zou noemen, en gewis openlijk veroordeelen. Neen, voor een zeker en goed uitvoerbaar plan wil ik lijf en ziel wagen; maar noch de krachtelooze menigte, noch de goede wil van twee of drie kunnen daartoe helpen.’
‘Daarop is een middelweg te vinden,’ sprak coorenwinder, ‘namelijk het overhalen van eenige vastberaden mannen, gerugsteund door de medewerking, waarop wij toch bij onze partij vooralsnog kunnen rekenen - ten minste - bij 't gelukken van den aanslag,’ voegde hij er bij.
‘Ja,’ hervatte stoutenburg, ‘want bij eene mislukking zullen zij ons verdoemen en als steenen des aanstoots uit hun midden werpen, erger dan de woedendste Gommaristen. Maar er is nog een hinderpaal tegen de uitvoering van eenen aanslag door enkelen, zonder dat het gedrang der volksmenigte hun zoo als wij heden gehoopt hadden, te hulp komt, - en dat is de bepaalde last van hunne Hoogmogenden aan den kapitein der guardes, om te zorgen, dat geen anderen dan bekenden tot den Prins worden toegelaten, hetzij om hem te spreken, of om hem verzoekschriften over te geven.’
‘Dat besluit is van Mei van het vorige jaar,’ viel coorenwinder hem in de rede met de gevatheid van iemand, die al dergelijke orders en resolutiën van buiten kent, ‘en werd gegeven, zoo als het in de considerans heet, omdat toen van alle oorden tijdingen inliepen, dat Zijne Doorluch-
{==37==} {>>pagina-aanduiding<<}
tigheid was vermoord geworden. Maar dat is nu ruim anderhalf jaar geleden, en met het verdwijnen van dat gerucht is ook die strenge bewaking langzamerhand minder geworden, zoodat wij alleen eene goede gelegenheid behoeven op te sporen.’
‘Dan is er toch nog één bezwaar,’ ging stoutenburg voort, op een toon als gewelde hij zich langzamerhand gewonnen door de redenen van zijn medgezel, ‘er is nog één bezwaar: daar zal volk moeten aangenomen worden en geworven door zwaar geld; want zonder dat, zult gij buiten van dyck en welligt nog een enkelen heethoofd, moeijelijk gezellen. vinden, die het stuk bestaan.’
Coorenwinder had klaarblijkelijk het vaste plan, hem niet weder achteruit te laten treden, en, dit moeten wij er bij zeggen, de uitvoering daarvan kostte hem niet veel moeite bij het karakter van willem van stoutenburg en de omstandigheden waarin deze verkeerde, die zijne wraakzucht zoo zeer opwekten en tergden. Het was coorenwinder volstrekt niet daarom te doen, den heer van stoutenburg te dienen bij zijne wraak over zijnen vader, den grijzen Landsadvokaat, of ten minste die beweegreden stond verre bij hem op den achtergrond; maar hij was medegesleept in den val van de familie van oldenbarneveld, die in 1619 zoo plotseling van de hoogte, waarop zij stond, was nedergestort. Hij had op dat tijdstip, sedert jaren de betrekking bekleed van Secretaris van de gemeente Berckel, eene heerlijkheid van de Vrouwe van oldenbarneveld, en was bij de verandering van de meeste gemeentebesturen in Holland van zijnen post, die hem tot dien tijd een onbekrompen bestaan had gegeven, ontzet, waardoor hij

{==38==} {>>pagina-aanduiding<<}



nagenoeg tot den bedelstaf was gebragt. Van dat oogenblik af maakte eene onverzoenlijke wraakzucht en haat tegen de Algemeene Staten en den Prins zich van hem meester, en sloot hij zich geheel aan de Remonstrantsche partij aan, wier gevoelens hij, daar hij Katholiek was, overigens volstrekt niet deelde, behalve ten opzigte van hunnen wrok tegen de Contra-remonstranten of Gommaristen. Dat hij ééne lijn trok met de vijanden van hen, die hem uit zijne betrekking hadden gezet, was natuurlijk; maar, ook bij de zegepraal van de thans onderliggende partij in den strijd, waarin de twisten over de godsdienst, zoo al niet de beweegredenen, dan toch de leuzen waren, zou hij, de Roomsch-Katholiek, in de Vereenigde Gewesten nog altijd weinig kans op herstel en voortkomen hebben. Daarom was het voor hem van belang, dat hij zich aan de familie van oldenbarneveld hield, die bij eene omkeering van zaken dadelijk de eerste personen in het nieuwe bestuur zouden zijn, en op wie hij zou kunnen rekenen; terwijl de ondergeschikte personen, waarmede hij nu of later in verbinding stond, tevreden zouden zijn, indien zij voor zich zelven zouden kunnen zorgen. Het was dus voor hem volstrekt noodig, dat hij niet alleen willem van stoutenburg in zijne gevoelens versterkte, maar hij had het plan opgevat, alles te doen, wat in zijn vermogen was, om diens naastbestaanden in den aanslag te wikkelen. Tot het een en ander meende hij eene goede gelegenheid gevonden te hebben, toen hij antwoordde:
‘Wat gij zegt is volkomen waar: zonder geld zal men zelfs den heethoofdigsten Arminiaan moeijelijk overhalen. Geld is onze eerste behoefte, maar-’,

{==39==} {>>pagina-aanduiding<<}



vervolgde hij op een bijna spottenden toon, terwijl hij een schuinschen blik op stoutenburg wierp, ‘ik geloof, dat er bij u of mij geen overvloed daarvan zal te vinden zijn.’
Dit was eene gevoelige snaar in het gemoed van den man, die, van zijne jeugd af gewoon aan weelde en genot, door de verbeurdverklaring van de goederen zijns vaders alles had verloren, om te voldoen aan wat hem eene behoefte was geworden; die de rijke inkomsten, welke zijn bevelhebberschap van Bergen-op-Zoom hem opbragt, te gelijk met zijn ontslag uit die charge had moeten missen, en die door zijne losse levenswijze reeds voor een groot gedeelte had verteerd, wat hem de verkoop van zijn ritmeesterschap had opgeleverd.
‘Daar hebben die ellendelingen wel voor gezorgd,’ riep hij uit, ‘en hunne schuld is het niet, dat wij allen nog niet als bedelaars langs des Heeren straten dwalen, terwijl zij zich baden in overvloed en zwelgen van het goed, dat zij de weduwe en de vermoorde onschuld ontstolen hebben!’
‘Maar mij dunkt toch,’ hernam coorenwinder, als aarzelend, ‘indien de heer van groeneveld en uw zwager van der mijle -’
‘Mijn broeder van groeneveld is een vrome durfniet en mijn zwager van der mijle is een hondsvot,’ riep stoutenburg uit, ‘maar indien die wilden - ja, dan waren wij de zaak meester!’
‘Het komt er dus slechts op aan, ze hun smakelijk te maken.’
‘Met van der mijle wil ik er geen woord meer over wisselen. Sedert de Koning van Bohemen hem uit zijne verbanning op Goereê heeft geholpen, en hij in de Beverwijk wonen mag, is

{==40==} {>>pagina-aanduiding<<}

hij van top tot teen Gommaristisch geworden, en doet, geloof ik, allos wat hij kan, om weêr in de Ridderschap van Holland opgenomen te worden, waar ze hem zoo schandelijk uit verdrongen hebben. Die dwaas! Alsof François aerssen niet meer dáár was, om het te beletten. Maar groeneveld zal nog wel tot ons komen; hij is het ten minste in de hoofdzaak met ons eens, en heeft geld genoeg, om ons eene behoorlijke som voor te schieten.’
‘En die hem later met dubbele intrest zou vergoed worden,’ voegde coorenwinder er bij. ‘Buitendien - om een paar duizend gulden te negocieeren, daartoe zouden wij mogelijk zelf wel raad kunnen schaffen.’
Gedurende dit gesprek werd de gelagkamer van den Wijden Roemer meer en meer gevuld met bezoekers, die, den optogt van den Prins gezien hebbende, zich naar de herberg terug hadden begeven, om hunne dorstige kelen te laven, en in luidruchtige opgewondenheid elkander hunne opmerkingen en bevindingen mede te deelen. Het rumoer nam hand over hand toe, en belette den beiden sprekers te hooren, hoe iemand de trap op kwam, tot dat zij door een voorzigtig tikken aan de deur opgeschrikt werden, en van dyck, die op zijne navraag, door den kastelein van hun hierzijn verwittigd was geworden, het vertrek binnentrad, waar beiden hem met vreugde verwelkomden. Met korte woorden verhaalde hij hun, hoe hij, na de mislukking van den aanslag op de markt, zich door het digte gedrang een weg had gebaand, en weldra buiten het bereik van de begeleiders der karossen was geraakt, die, zoo als wij boven vermeld hebben, nog hadden ge-
{==41==} {>>pagina-aanduiding<<}
tracht, zich van hem meester te maken; hij had zich daarna langs eenen omweg naar den Wijden Roemer begeven.
Adriaen van dyck was een jongman van ongeveer acht en twintig jaren, van een schrander en belangwekkend uiterlijk. Zijne donkere oogen spraken van vastberadenheid en moed, en in al zijne woorden en handelingen blonk een krachtige geest door, maar die geleid werd door de overspanning der dweepzucht. Als jongeling had hij met geestdrift de nieuwe leerstellingen omhelsd, niet alleen zoo als ze door den bezadigden arminius waren gepredikt, maar vooral zoo als ze door de ijveraars, die na zijnen dood het werk hadden voortgezet, waren uitgebreid. In den tijd toen de navolgers van arminius in Holland de bovendrijvende partij waren, bekleedde hij de betrekking van Secretaris te Bleiswijk, waar de dolzinnige ijveraar Slatius predikant was, die niet weinig toebragt, om zijn ligt ontvlambaar gemoed op te winden voor eene zaak, die hij geheel uit overtuiging tot de zijne gemaakt had. Toen was plotseling, in het jaar 1619, de geweldige uitbarsting gevolgd, die aan oldenbarneveld het leven en aan honderde van zijne aanhangers de vrijheid of het bestaan kostte. Ook van dyck deelde daarin, en men zal ligt begrijpen, welken invloed dit op zijn gemoed uitoefende. Zijne verbittering werd daarenboven tot grenzelooze wraak-gierigheid opgevoerd door den dood van zijnen eenigen, innig geliefden broeder, die, tot predikant in eene der Zuid-Hollandsche steden beroepen, op het punt stond in den echt te treden, toen kort na het sluiten van de Dordsche Synode, op den 3den Julij 1619, de zoogenoemde acte van stil-
{==42==} {>>pagina-aanduiding<<}
stand werd uitgevaardigd, waarbij de Remonstrantsche predikanten door onderteekening moesten belooven ‘zich voortaan te zullen onthouden van alle kerkelijke diensten, in 't heimelijk of in 't openbaar, zoowel in als buiten de steden, dorpen en plaatsen der vereenigde Provinciën of ressort van dezelve, maar zich enkel als particuliere ingezetenen te zullen gedragen.’
Hij weigerde dit stuk te teekenen, en werd den lande uitgebannen. Zijne bruid stierf weinige maanden daarna van hartzeer, hetgeen den jongen leeraar in zulk eene doffe zwaarmoedigheid deed verzinken, dat, na twee jaren, eene volslagene verstandsverbijstering zich van hem meester maakte, en hij zich in eene vlaag van waanzin van het leven beroofde. Die dood had adriaen hevig getroffen, en van dat oogenklik af aan had hij gezworen, wraak te nemen over zijnen ongelukkigen broeder, en was hij volkomen los van een leven, dat voor hem geene waarde meer had. Met vurigen ijver doorzocht hij de Schrift, niet om in de heilige bladen troost te vinden voor zijn aardsch lijden, maar om in de oude oorkonden voedsel te zoeken voor zijne wraakzucht. Elke bladzijde der gewijde geschiedenis, waar de moord der tirannen als de straffe van Jehova werd voorgesteld, verslond hij met gretige aandacht, en het gebod der liefde: bidt voor hen die u haten, doet wel aan die u vloeken, was voor hem als niet geschreven. Zoo was hij gekomen tot de vaste overtuiging, dat het niet alleen geoorloofd was, een tiran te dooden, maar had zich die daad tot een heiligen pligt gemaakt.
Hij was dus juist de man, dien stoutenburg

{==43==} {>>pagina-aanduiding<<}

en coorenwinder noodig hadden, en onder den maaltijd, welken zij daarna met hun drieen gebruikten, werd het plan ontwikkeld, tot eenen aanslag op den Stadhouder en het omverwerpen der bestaande regering, waarvan wij den voortgang en den uitslag in de volgende bladen aan onze lezers willen mededeelen. De voorzigtige sluwheid van coorenwinder en de gewetenloosheid van stoutenburg wisten den dweependen van dyck daarhenen te leiden, dat hij eigenlijk de uitvoerder zou worden van eene onderneming, waarbij zij zelve zich zooveel mogelijk achter de schermen zouden houden, en toen zij des avonds van elkander scheidden, was hij gevallen in dien strik, dien zij wel njet met opzet en bij afspraak hadden gespannen, maar die veeleer een gevolg was van hunne verschillende karakters en van de opgewondene bereidwilligheid van van dyck.
Den volgenden dag liepen er allerlei vreemde en tegenstrijdige geruchten in Rotterdam en 's Gravenhage van een mislukten aanslag op het leven van den Prins.



{==44==} {>>pagina-aanduiding<<}

Hoofdstuk III. Eene tooneelvoorstelling der rederijkers.

Terwijl op de bovenkamer van den Wijden Roemer de gemelde gesprekken gevoerd werden, en het heillooze plan werd beraamd van eene onderneming, die den ontzettendsten der oorlogen, den burgeroorlog, en daarbij, de tijdsomstandigheden in aanmerking genomen, den geheelen ondergang der Republiek kon ten gevolge hebben, heerschte daarbuiten niets dan levendigheid en vreugde, en dacht er niemand aan, hoe zoo kort in de nabijheid eene mijn werd aangelegd, welker uitbarsting die krioelende menigte met verderf en ondergang dreigde.
De duisternis was middelerwijl gevallen, en te gelijker tijd waren de duizende lichten opgestoken van de schitterende illuminatie, met welke de stad Rotterdam den vreugdedag zou eindigen. Een heerlijke avond, zoo als somwijlen de herfst ze in ons klimaat geven kan, begunstigde haar, en met wel-
{==45==} {>>pagina-aanduiding<<}
gevallen bewoog de volksmenigte zich door de straten, die als met eene zee van licht waren overgoten. Langs den Maaskant waren guirlanden van lampions van boom tot boom opgehangen: de eereboog spiegelde zich als eene vlammende massa in het kabbelende water, de raa's en touwen der schepen, die aan den wal of op stroom lagen, waren van honderde lantarens voorzien en staken als zoovele vurige spinnewebben tegen den donkeren hemel af, en rondom de reusachtige teerton, die midden in de rivier op een vlot lag te branden, wemelde het van sloepen en booten, die met gekleurde lantarens op den boeg prijkten.
Een enkele kolossale driemaster maakte uitzondering, en lag somber en zwart te midden van die flikkerende en vonkelende lichten. Het was De Schoonhoven, juist dienzelfden dag uit Oost-Indië teruggekeerd, en voor de stad voor anker gekomen op het oogenblik, dat de Prins zijn boven beschreven intogt deed. Onmiddellijk nadat het berigt van de aankomst hun ter oore gekomen was, hadden drie aanzienlijke kooplieden, voor wier rekening het schip bevracht was, zich aan boord laten roeijen, en nadat de voornaamste zaken tusschen hen en den schipper waren besproken en afgedaan, en op een en ander de noodige orde gesteld was, had de grootste helft der bemanning verlof gekregen, zich aan wal te begeven, en stak omtrent zes ure een sloep af, vol vrolijke matrozen, die niet beter verlangden, dan van deze gelegenheid gebruik te maken, om zich schadeloos te stellen voor de verveling en de ongemakken van eene zeereis, die ongeveer acht maanden geduurd had.
Een van hen, willen wij meer bijzonder aan de

{==46==} {>>pagina-aanduiding<<}

aandacht onzer lezers aanbevelen, omdat hij, wij zullen later zien op welke wijze, in de zamenzwering tegen den Stadhouder gewikkeld werd, waardoor zijn naam in de historie is bewaard gebleven.
Hij was een ronde en flinke zeeman van den echten stempel, omtrent dertig jaar oud, wiens door de zon gebruind gelaat en heldere, levendige oogen reeds bij den eersten opslag iedereen voor hem innamen.
Met een blijkbaar welgevallen klom hij de steenen trap van de kaai op, nadat hij de sloep, die door een paar jongens weêr naar boord zou worden geroeid, een Willem Tellschen trap had gegeven die ten minste vijf en twintig riemslagen uitwon. Op den vasten wal gekomen, stak hij zijne beide handen in de zakken, en wiegde een oogenblik van het eene been op het andere heen en weêr, alsof hij verwonderd was, dat de aarde nog zoo vast stond, te midden van dat oorverdoovende gejoel, waar hij eensklaps in verplaatst was, en dat hem een paar minuten als versuft maakte.
Die weinige minuten evenwel waren voldoende, om hem op eens van zijne makkers te scheiden; want meer was daartoe niet noodig geweest, te midden van dat gedrang, en eensklaps stond hij alleen, zonder te weten, of hij hen links of regts moest volgen. Al pruttelende, om zijn hart lucht te geven over het duivelsche spektakel, dat hem belette, zijne maats te ‘praaien,’ zoo als zijn eerste denkbeeld was, ging hij op goed geluk af regts, of liever hij werd door een van de dwarrelstroomen der menigte naar die zijde heengevoerd, die hem later bleek juist de verkeerde te zijn, - ten minste om zijn doel op dat oogenblik te bereiken; want -

{==47==} {>>pagina-aanduiding<<}



zoo hangt de beslissing van des menschen lot vaak van eene schijnbaar geheel onverschillige omstandigheid af - dat gaan regts in plaats van links, waar zijne kameraden op geen twintig schreden afstands naar hem liepen te zoeken, was, zoo als later blijken zal, van den gewigtigsten invloed niet alleen op zijn eigen lot, maar ook op dat van het geheele vaderland. Ofschoon nu wel een dergelijk vooruitzigt niet in hem opkwam, troostte hij zich spoedig in het onvermijdelijke, en nam zich voor, zijn eigen koers te gaan, waarbij hij dan ook afleiding genoeg vond, door zich te vermaken met alles op te nemen, wat zich aan zijne verbaasde blikken vertoonde. Zoo kwam hij al drentelende, al dringende, al meêgevende, eindelijk op de hoogte van de markt, waar hij post vatte bij het standbeeld van Rotterdams grooten wijsgeer Erasmus, die, als ongevoelig voor hetgeen er in de wereld rondom hem voorviel, met aandachtigen ernst in zijn ijzeren boek bleef voortlezen.
Het gezigt, dat zich hier aan hem opdeed, scheen onzen zeeman een waar genoegen te geven, en inderdaad, daar was dan ook veel bijeen, om iemand, die een half jaar lang niets dan lucht en water gezien had, in eene bewonderende stemming te brengen. Het licht was hier aan alle huizen met kwistige mildheid aangebragt, bij sommige zelfs tot op de spitsen der gevels. Transparanten en grove schilderijen, die ontzettende en onbegrijpelijke heldendaden voorstelden, waren voor menig venster opgesteld, breede, drielkleurige vlaggen, lange wapperende wimpels, kransen van loof, bloemen en klatergoud versierden de hoogere verdiepingen, en de menigvuldige taveernen op de markt, hadden al het mogelijke

{==48==} {>>pagina-aanduiding<<}

gedaan, om binnen en buiten 's huis de noodige ruimte te winnen tot het plaatsen van al de af- en aanstroomende gasten, die in de bier- en de wijnkan nieuwe krachten kwamen putten, en uitrusten op de banken en escabellen, of bij gebreke van dien, op de planken, welke op lage tonnen gelegd waren tot gerief der bezoekers. Eene van die taveernen trok vooral de aandacht van onzen zeeman. Zij behoorde tot de meest versierde en meest verlichte; van uit het zoldervenster hing een breed spitstoeloopend doek af, waarop drie blaauwe bloemen geschilderd waren, en waaronder met groote letteren als devies te lezen stond: Met Minne versaemt. De eerste verdieping van het huis, dat twee vensters breed was, werd geheel en al bedekt door een rood gordijn, waarop dezelfde bloemen zigtbaar waren, en waarvoor eene houten stellaadje was opgerigt, welke een planken vloer van eenige voeten breed vormde, die eene verlenging scheen te zijn van den vloer der kamer, daar de muur voor die verdieping was weggebroken en door eenige stutbalken was vervangen.
De zeeman, die zich geene rekenschap scheen te kunnen geven van deze inrigting, ging op de herberg toe, en wist geen beter middel om zijne nieuwsgierigheid te voldoen, dan zich te wenden tot een van de burgers, die plaats hadden genomen in den omtrek van het huis.
‘Oorlof, mijn goede vriend,’ sprak hij, den hoed even ligtende, ‘zoudt gij mij zeggen kunnen, tot wat doel deze bouwing daar alzoo gemaakt is, en wat die gordijne verbergen mag?’
De aangesprokene was een man van omtrent vijftig jaren, wiens uiterlijk hem kennen deed, als

{==49==} {>>pagina-aanduiding<<}

iemand, die tot de gegoede poorters der stad behoorde. Zijne kleeding bestond uit een zwaar lakensch wambuis met eene menigte beenen knoopen bezet, wijde graauwe hozen en breedgepunte schoenen met zwarte strikken. Hij was aan eene kleine tafel, waarop eene lijvige bierkan en twee tinnen kroezen prijkten, gezeten, in gezelschap van een jong meisje, voor wie bij, even als voor zich zelven, een stoel met een bruinlederen kussen en eene geweldig steile en booge rugleuning bad weten magtig te worden.
Hij wendde zich terstond tot den jongman, die hem aangesproken had, en, hem met eenige bevreemding aanziende, zeide hij: ‘Van hoeveel honderd uren ver komt gij, mijn vriend, dat gij zulk eene vraag doet, waarop de eerste dorper de beste u in mijne plaats bescheid zou kunnen doen?’
‘Wel zegt gij te regt eenige honderde uren ver, en meer,’ was het lagchende antwoord, ‘want ik heb de laatste jaren in streken doorgebragt, waar ik aan zooveel vreemds gewend ben geraakt, dat mij nu hier bijnaast alles zonderling en avontuurlijk schijnt. Ik ben heden morgen eerst teruggekeerd van eene vaart op Oost-Indië, en heb van de schoone stad Rotterdam niet dan flaauwe herinneringen, daar ik haar als kind reeds heb verlaten.’
‘Uit Oost-Indië, man!’ riep de verwonderde burger met eene zekere vreugde uit, ‘wel, dan is 't mij eene ware jonste, met u te kunnen spreken. Als gij niet betere genoegens te verloopen hebt, zoo zet u bij ons, en laat ons kallen over menigerlei, dat ik van u weten wil, en gij kunt mij vragen, wat u aangenaam is te vernemen.’
Binnen weinige minuten had de herbergier hem een kroes en een zitbankje bezorgd, en hij

{==50==} {>>pagina-aanduiding<<}

maakte zich nu aan den jongen zeeman bekend, als claesz claeszen van olsveen, waard van de herberg de Hulck, in de Hoogstraat, die hij voor dien avond aan zijn knecht had overgelaten, om zelf met zijne dochter duifje zich te gaan verlustigen in de voorstelling der Rederijkers, die over een half uur beginnen zou.
Het was den nieuw aangekomene, die zich nu bekend maakte als jan faessen, bootsman op den Oost-Indievaarder de Schoonhoven, een welkom aanbod, zich te kunnen neêrzetten op eene plaats, die hem buiten het gedrang hield, waarvan hij reeds lang genoeg had, en van waar hij het beste gezigt op de vertooning hebben zou, die inmiddels zooveel volks lokte, als de markt met mogelijkheid bevatten kon. En daarbij was het niet alleen het uitzigt, om rustig en gemakkelijk het verwacht wordende Sinnespel te kunnen aanschouwen, dat hem zoo dadelijk met het aanbod van olsveen deed genoegen nemen: eene even sterke beweegreden was voor hem het bijzijn van het aardige dochtertje van den waard uit de Hulck, en waarlijk, geen wonder was het, dat duifje al dadelijk de aandacht van den jongen man tot zich had getrokken. Zij was een meisje, zoo als wij ons zoo gaarne een Hollandsch maagdelijn voorstellen, waarvoor de uitdrukking: ‘als melk en bloed,’ geschapen schijnt te wezen. Haar lief, rond gezigtje, waarin een paar heldere blaauwe kijkers schitterden, die eene oud-Hollandsche zedigheid met ongedwongene, jeugdige vrolijkheid paarden, werd omvat door een fijnen hagelwitten doek, die onder de kin was vastgeknoopt, en kon volkomen den toets van de kenners doorstaan bij het gebruik van het altijd min of meer gewaagde

{==51==} {>>pagina-aanduiding<<}

kapsel, dat men in onzen tijd à la Chinoise gelieft te noemen, maar dat in de zeventiende eeuw in ons land vrij algemeen was, en de natuur schijnt te willen tarten, door, met versmading van het sieraad der golvende haarlokken, nog de aanminnigheid te verhoogen. Een kort manteltje met omboorde mouwen, die naauwelijks aan den elleboog reikten en den blanken voorarm bloot lieten, was om de schouderen geslagen, en van voren genoeg openhangende om den breeden kamerrijkschen doek, om hals en borst geplooid, te laten zien. De wijde rok met groote bonte bloemen bezet, die aan den eenen kant was opgenomen, en de gekleurde onderrok zigtbaar liet, verborg niet altijd het kleine voetje, dat in een spits toeloopend schoentje met tamelijk hoog hieltje besloten was.
Wij behoeven dus wel niet te zeggen, dat onze zeeman het toeval zegende, hetwelk hem reeds in de eerste uren, die hij aan den vaderlandschen wal doorbragt, eene plaats verschafte naast een zoo liefelijk wezen, dat hem, vooral in de stemming, waarin hij na zijn langdurig afzijn natuurlijkerwijze verkeerde, eene vereeniging van alle vrouwelijke volkomenheden scheen. Het was goed, dat de waardige kastelein uit de Hulck praatziek genoeg was, om hem te vrijwaren voor het voeren van een gesprek, dat hem zeker in den beginne veel moeite zou gekost hebben, daar hij op eens, zonder overgang, uit den lossen zeemanstoon moest vervallen in de meer fijne taalvormen, waarin hij wel voelde, dat hij de beschaafde burgerdochter zou moeten aanspreken.
‘En nu, duifje,’ sprak olsveen tot haar, ‘lang onzen vriend een teug biers, dat hij zich

{==52==} {>>pagina-aanduiding<<}

verfrissche,’ en met een ‘profaes!’ bragt hij faessen een dronk toe, dien deze van harte beantwoordde, en daarop zeide:
‘Het doet mij genoegen, dat ik door mijn goed luk zoo wel gestuurd ben; want, zoo als ik u zoo even zeide, ik ben hier volmaakt geworden als een vreemdeling, en gij, die een welgezeten poorter van deze stad zijt, zult mij kunnen inlichten, omtrent veel, dat ik hier gezien heb, en wat er al zoo in mijn afwezen gebeurd is, dat deze groote vreugde in de geheele stad veroorzaakt heeft. Van morgen op het schip heb ik de heeren hooren spreken van eene belangrijke victorie, die door den prince mourink op de Spanjoolen zou zijn behaald, en toen was het mij, alsof ik weer tot mijne kinderjaren was teruggekeerd; want ik herinner mij nog slechts de vreugde, die ik bijwoonde na de victorie bij Nieuwpoort; ik was toen een knechtken van vijf jaar, en toen ik in den jare negen van mijne eerste vaart op Groenland terug kwam, zei men mij, dat te Antwerpen de pays gesloten was; sedert heb ik van geen oorlog meer gehoord, en ben nu ruim zes jaar in Oost-Indië geweest.’
‘Dat was geen pays, mijn vriend,’ viel de waard hem in de rede, ‘dat was niets meer dan een trêve voor twaalf jaar, en negen en twaalf zijn een en twintig, zoodat de heeren Staten in 't vorige jaar weer besloten hebben op nieuw te velde te trekken. - De Spanjoolen hebben er ook van hun kant niet mee gewacht, en eene maand of wat geleden, lagen, ze met een leger om Bergen-op-Zoom, dat zich gehouden heeft als eene brave stad, en dat de Prins in 't begin van deze maand is gaan ontlegeren, en met succes ook, zoo als gij ziet, want daarom vie-
{==53==} {>>pagina-aanduiding<<}



ren wij nu hier feest, en zal't den volgenden zondag dank- en bededag zijn in al de Geüniëerde Provinciën. Niet zonder reden,’ voegde hij er bij; ‘want, als God de Heere ons niet had geholpen in deze, wie weet, of wij dan nu zoo rustig zouden zitten in Rotterdam.’
‘Is Bergen-op-Zoom hier ver van daan, vader?’ vroeg nu duifje, die min of meer angstig scheen te worden bij het vernemen van de mogelijkheid, dat de vijand in Rotterdam zou kunnen komen.
‘Ver? Dat kan zoo heel ver niet wezen,’ antwoordde haar vader, ‘wat naar 't zuiden toe; maar toch aan 't zelfde water, waar Rotterdam aan ligt; want de Prins is van morgen te scheep hier been gekomen en zoo ik hoor in eens door gevaren.’
‘Dus in zoo korten tijd zou de Spanjool hier gekomen zijn, als de Prins 't niet hadde teruggehouden?’ sprak duifje, weinig gerustgesteld door de verklaring van haren vader.
‘Maar,’ merkte faessen aan, ‘'t was van morgen een stijve zuidenwind, en daar kan veel van afhangen: 't liep dan ook alles meê, om Zijne Excellentie hier te krijgen: - stroom en tij ook; en als de wind uit 't noordwesten blast......
‘En de Spanjool zou behalve den wind nog wel meer tegen kunnen krijgen,’ viel olsveen hem in de rede, ‘want ai is Rotterdam geene vesting als Bergen-op-Zoom, wij zouden er den vijand toch maar niet zoo te hooi en te gras in laten trekken: onze schutterij is in de laatste twee jaar uitmuntend geworden. Hebt gij ze niet gezien? Ze had de wacht bij de Boompjes.’
‘De Boompjes?’ vroeg faessen, ‘is dat hier

{==54==} {>>pagina-aanduiding<<}

in Rotterdam? Dien naam heb ik in mijne jeugd nooit gehoord.’
‘Ja, dat is waar, - 't is eigentlijk de kaai langs de Maas, waar ik van spreek, maar sedert de Regering daar - nu zeven jaar geleden - twee rijen ijpen boomen heeft doen planten, is het zoo de gewoonte geworden, om van “de boompjes” te spreken, en nu wordt de kaai al niet anders bij den gemeenen man genoemd; die naam zal dan ook wel blijven. - Dat moet gezegd worden,’ ging de praatzieke waard uit de Hulck voort, van de hak op den tak sprihgende, ‘de vorige Regenten deden veel voor de stad, en, al worden ze nu gepersecuteerd, omdat zij de Arminiaansche partij voorstonden, 't is mij niet uit het hoofd te praten, dat Calvijn en Gommer iemand niet zullen leeren, hoe hij eene stad moet besturen. De vroedschap is wat anders dan de religie. Niet, dat ik onze tegenwoordige Regenten te na wil spreken - dat niet - ze doen veel voor de scheepvaart, en als 't die welgaat, dan vaart de herberg de Hulck ook wel; want ik moet het 't meest van de zeelui hebben; - nu, daarvoor heb ik dan ook de Hulck uithangen. Ik heb er dit jaar weer zeven stuivers en drie penningen aan te koste geleid: een Utrechtsch schilder heeft hem op nieuw verguld - ik heb er nu het fatsoen van de Arke Noachs aan laten geven, en de geopende watersluizen van den hemel heeft hij er bij geconterfeit, in 't groen met witte randen. Gij moet het eens komen zien: ik ben zeker, dat het u bevallen zal.’
De jonge zeeman, die moeite had de weelderige slingerpaden van olsveen's rede te volgen, begreep de bedekte uitnoodiging, en verklaarde, dat

{==55==} {>>pagina-aanduiding<<}

hij reeds dadelijk voornemens geweest was, zijnen intrek voor dien nacht in de Hulck te nemen, en bij die gelegenheid hoopte, het penseelgewrocht van den Utrechtenaar te kunnen bewonderen.
‘Wat overigens uwe verdere woorden aangaat,’ vervolgde hij, ‘ik moet bekennen, dat er veel in is, wat mij duister schijnt. Bedenk, dat ik nog geen dag in 't vaderland terug ben, en in Jacatra hadden wij de handen te vol tegen den Indiaan, om veel te denken aan de Arminianen of Gommaristen van Rotterdam.’
‘Hoe!’ viel olsveen hem in de rede, met eene verbazing, alsof hij tot nog toe overtuigd was geweest, dat de twist tusschen de Leidsche professoren met al zijne schromelijke gevolgen, zelfs in de verst afgelegene rijken en onder nog niet ontdekte volkeren het onderwerp van het dagelijksch gesprek moest wezen. ‘Hoe! weet gij van dat alles nog niets af? En van 't bloedig regt van Hollands Advokaat, en van de Synode, en van de Gommaristen op 't kussen, en van onzen Pensionaris grotius, die de steen en kooi van Loevestein ontvlugt is, en van.....’
Wie weet, hoe ver de woordenrijke Hulcke-ward deze lijst nog zou hebben voortgezet, daar hij blijkbaar den jongen zeeman, wien nog zoo veel te vertellen viel, als eene onschatbare aanwinst beschouwde, indien niet duifje hem met een angstig smeekenden blik in de rede was gevallen: ‘Vader, lieve vader, spreek toch zoo niet; gij weet immers niet, wie u hoort en hoe men 't opnemen kan. Zoo ligt brengt een spie uwe woorden over, en de kerkers gaan zoo spoedig open voor wie de Regering niet minnen.’

{==56==} {>>pagina-aanduiding<<}

‘Gij zegt daar zelf gevaarlijker woorden, dan die ik gebruikt heb, mijn kind,’ antwoordde de kastelein op een eenigzins zachteren toon, die genoeg aanduidde, dat hij zijne dochter gelijk gaf, ‘doch ik wil daar op het oogenblik dan niet verder van spreken; hoewel - ik denk wat ik denk - en als 't vat aan het gisten gaat, is 't beter, het sponsgat te openen, dan dat de duigen uit elkander vliegen.’
‘Uwe dochter spreekt wijsselijk, olsveen,’ zeide nu de jonge zeeman; ‘later kunnen wij spreken over al die gebeurtenissen, waar ik u met zooveel drift van hoor gewagen; het zou ons nu ook maar de vreugde bederven, en zoo schoone feestdag als deze, is toch altijd de deelneming waard van wie't goed met het vaderland en Zijne Excellentie meent, en dat doen wij toch allen.’
‘Het vaderland, mijn jonge vriend, ja, maar de Prins! - Kijk, als gij eens de veritabele opiniën van die duizenden, die hier rond krioelen kondt hooren, - daar zouden er menige onder zijn, die de onderdrukking van hunne religie .... maar genoeg. Wees rustig, duifje;’ vervolgde hij goedhartig, ‘gij zult er geen woord meer van hooren;’ want weder betrok eene droevige onrust haar lief gelaat.
Dat was het dan ook, dat faessen weêrhield, meer te vragen, hoewel zijne nieuwsgierigheid door de laatste woorden van olsveen op nieuw was opgewekt. Zoo als wij reeds deden opmerken, was hij in 1616 naar Oost-Indië vertrokken, en op dat tijdstip mogten reeds enkele scherpziende mannen met bezorgdheid de wending waarnemen, die de kerkelijke en staatkundige kwestiën namen: de menig-
{==57==} {>>pagina-aanduiding<<}



te hechtte er op dat oogenblik nog maar zeer weinig gewigt aan, en beschouwde de aangroeijende verdeeldheden zeker niet met dezelfde oogen, als wij, die er de kiem in vinden van de hevige schokken, welke later volgden. Allerminst was dit het geval met den twintigjarigen zeeman, die, zonder ooit onderzocht te hebben, of er eene betere leer bestond, was opgegroeid in de godsdienstige begrippen, die toen heerschende waren, vooral in zijne vaderstad Rotterdam, waar over het algemeen, het gevoelen van arminius werd voorgestaan. Wel hoorde hij van tijd tot tijd spreken over de opkomende twisten, maar beschouwde dat als de zaak der predikanten, die immers moesten weten, wat waar of valsch was. In de laatste jaren voor zijn vertrek naar Indië, had hij er wel wat meer van vernomen; maar toen in 1614, door de Staten van Holland het bekende besluit tot vrede der kerken werd genomen, dat opgesteld was door hugo de groot, toen Pensionaris van Rotterdam, dien hij van zijne jeugd af had hooren prijzen en hoogschatten, en bij welk besluit het twisten over de geschilpunten, behalve aan de dokters en predikanten, verboden werd, had hij de zaak als afgedaan beschouwd, en de contra-remonstranten, welke zich langzamerhand onder den naam van ‘dolerende kerken’ begonnen af te scheiden, voor scheurmakers gehouden, die zich tegen het besluit der wettige overheid verzetten.
Wat zijne politieke denkbeelden betrof, deze bepaalden zich voornamelijk tot een diepen eerbied voor alle mogelijke magistraatspersonen: de Staten van Holland hield hij bijna voor een hooger soort van wezens, en Prins maurits van Oranje was voor hem het hoogste ideaal van ridderdeugd en hel-
{==58==} {>>pagina-aanduiding<<}
denmoed. Van oldenbarneveld wist hij niet veel meer, dan dat het voornamelijk op diens raad was, dat in 1602 de Oost-Indische compagnie was opgerigt. In den verderen loop van zijn leven waren zijne denkbeelden omtrent alle deze punten onveranderd gebleven; alleen was er een ingekankerde haat bijgekomen tegen de Engelschen, die op alle wijzen de onzen in de kolonien zochten tegen te werken, terwijl daarentegen zijne gehechtheid aan den Prins van Oranje nog vermeerderde. En dit was niet meer dan natuurlijk; want hij had menigen stouten togt mede gemaakt en menige overwinning in den Indischen Archipel helpen bevechten, en menig inlandsch vorst den eed van getrouwheid hooren afleggen aan de Staten, Prins maurits en de Oost-Indische compagnie, en bij het verkeer met de onwetende Indianen stelden de zeelieden den Prins altijd op den voorgrond, gedeeltelijk omdathunne harten door alle tijden heen warm geklopt hebben voor Oranje, gedeeltelijk, omdat het niet mogelijk was, die volken, gewend aan een onbeperkt eenhoofdig bestuur, eenig begrip te geven van eene republiek en van eene vereeniging als de Compagnie, die zij zich niet anders konden denken dan als twee personen, en aan welk denkbeeld een zeker onbestemd, fantastisch wezen, jan kompany genaamd, bij de inlanders zijn oorsprong te danken heeft. Bij deze vereering van den Prins was het dus geen wonder, dat het gezegde van olsveen, alsof de groote meerderheid van hen, die hij rondom zich zag, niet in dat gevoel deelden, ja zelfs den Stadhouder vijandig zouden zijn, den jongen bootsman hoogst onaangenaam in de ooren klonk, en waarlijk was de overwinning van zijne goedhar-
{==59==} {>>pagina-aanduiding<<}
tigheid op zijne nieuwsgierigheid wel groot, toen hij zweeg hij het zien, hoe een wolk van angst het voorhoofd verduisterde van het zachte maagdelijn, dat aan zijne zijde zat. Ook was een dankbare blik zijn loon, toen hij, zonder overgang, plotseling een ander onderwerp van gesprek opvatte.
‘Maar zeg mij nu toch,’ vroeg hij, voor het eerst het woord onmiddellijk tot haar rigtende, ‘wat doel het gebindte heeft, hier voor de taveerne opgerigt, en wat die blaauwe bloemen op die roode gordijn beduiden?’
‘Gij zijt toch zoo oud niet,’ antwoordde het meisje schertsend, ‘dat gij uit deze stad zijt weggetogen, voor dat de Kamer van Rethorijke De Blaauwe Acoleijen was opgerigt.’
‘Neen zeker, want in mijne vroege jeugd reeds, heb ik den intogt van de Kamer gezien, toen zij weêrkeerde van Delft, waar zij op 't groote landjuweel der Kamer de Rapenbloem een prijs van vier stoopen wijns had behaald; - dat staat mij nog levendig voor den geest. Maar toevalligerwijze is dit het eenige, wat ik er van ken, en heb ik nooit een spel zien spelen, wat ik wel gaarne had gewenscht.’
‘Wel ziet men, dat gij uit het wonderland van het verre Oosten komt;’ hervatte duifje, ‘want naauwelijks doet gij een wensch, of de vervulling volgt in den naasten oogenblik. Wat gij daar ziet, is het schouwtooneel der Kamer, dat nu nog bedekt is door den tooch, waar de blaauwe Acoleijen op geschilderd zijn, en lang zal het niet meer duren, of het Sinnespel neemt een aanvang.’
‘Ziet,’ viel haar vader in, ‘daar, aan het raam van de bovenverdieping, gluurt de Kamernar naar buiten, dat is jan kerstom,’ ging hij voort,

{==60==} {>>pagina-aanduiding<<}

‘de vrolijkste nar, die ooit de schellekap droeg. 't Is niet ten onregte, dat de Factor onlangs een letterkeer van zijn naam gemaakt heeft, en hem kamerjonst noemde, want lustiger broeder en toch geestiger poëet is er geen; hij heeft den Factor het factie-liedeken helpen dichten, dat van avond het spel besluiten zal. Ik ken hem best; want hij laat de Hulck nooit een week achtereen onbezocht.’
‘Daar zal het spel beginnen!’ riep duifje met een glans van genoegen op het gelaat; ‘ik zie de trompetters en luitspelers aankomen: zij stellen zich op voor de deur.’
En werkelijk kwam er een troep muzijkanten de herberg uit, en plaatste zich regts en links van den ingang, waaruit weldra, onder eene oorverdoovende muzijk van trompetten, trommen en fluiten, het bestuur der Kamer in plegtigen optogt te voorschijn kwam. Voorop ging de Factor, met vier jongere gildebroeders, die onmiddellijk zorgden, dat de banken en stoelen, welke bestemd waren voor het bestuur der Kamer en voor verscheidene aanzienlijken uit de stad, die tevens lid van de Blaauwe Acoleijen waren, niet werden ingenomen door hen, die daartoe het regt niet hadden. Het volk drong zich nu op de markt al meer en meer opeen, om de vertooning aan te zien, en begroette de muzijk met een daverend gejuich, dat nog vermeerderde, toen de Beschermer van de Kamer naar buiten trad, voorafgegaan door den Banierdrager, met het wapenschild, waarop de Blaauwe Acoleijen geschilderd waren, en van hetwelk een breede wimpel neêrhing, met de woorden: Met Minne Versaemt, het devies der Rotterdamsche Rederijkkamer. De Beschermer of Prince, zoo als hij genoemd werd, trad met den Deken of

{==61==} {>>pagina-aanduiding<<}

Hoofdman naar de versierde zitplaatsen, die eenigermate in den vorm van een troon voor hen waren opgerigt; op hen volgde de Fiscaal-Busmeester, de Secretaris en andere beambten, die achtereenvolgens plaats namen op de stoelen en banken, voor hen bestemd; de Kamernar, versierd met de narrekap met klinkende bellen, en de marot in de hand, bewoog zich vrijelijk overal heen, en had voor zijn zetel een bankje genomen, dat op twee groote, op elkander gestelde vaten geplaatst was, van waar hij een ruim overzigt had over het volk, dat herhaaldelijk kwinkslagen met hem wisselde, die hij met groote gevatheid, hoewel dan ook niet altijd met geest en kieschheid van uitdrukking, wist te beantwoorden.
Toen alles gezeten was, trad de Factor het huis weder binnen, ging de trap op, en gaf last, het gordijn, dat het tooneel nog voor de oogen der nieuwsgierige menigte verborgen hield, op te trekken. De groote voorkamer dier verdieping werd nu in haar geheel zigtbaar, daar, zoo als wij boven zeiden, de voormuur was weggebroken en vervangen door twee sterke schoren, waaraan men den vorm van korintische zuilen had gegeven, en waarachter, even als regts en links achter de pennanten, lichten waren aangebragt, om de spelers helder te doen uitkomen. De kamer was naar voren verlengd door het met eene balustrade omringde uitstek, waarvan wij gesproken hebben, dat op palen rustte, en waaronder de muzijkanten zich nederzetten op deze wijze had men eene vrij groote ruimte voor het tooneel gewonnen, en daar de acteurs zich meestal vooraan plaatsten, konden de aanschouwers, die regts en links stonden, of voor de vensters der na-
{==62==} {>>pagina-aanduiding<<}
burige huizen zaten, eveneens van de voorstelling genieten, welke alzoo gedeeltelijk in de open lucht plaats had.
Voor de decoratie was in den smaak van dien tijd behoorlijk gezorgd. Daar het eerste bedrijf in de nabijheid van Bergen-op-Zoom zou spelen, had men in de verte een hoogen muur geschilderd, met regelmatig ingesneden schietgaten aan den bovenkant, waaruit even zoovele mondingen van kanonnen te voorschijn kwamen; eenige daken van huizen en eene kerk met een toren, maakten voor iedereen duidelijk, dat daar eene stad achter besloten lag. Verscheidene heesters, in bakken geplaatst, vormden het verdere decoratief, zoodat met eenige verbeeldingskracht, het geheel kon gehouden worden voor een landschap buiten eene vesting, welke laatste trouwens bepaald genoeg was aangeduid, daar met groote vergulde letters op het azuur des hemels de woorden:
Berghen op de Soome.
te lezen waren.
Nadat de trompetten met schetterende toonen eene soort van fanfare hadden gespeeld, verscheen de Factor der Kamer en sprak, te midden van de aandachtige stilte van het volk, dat verzot was op dusdanige voorstellingen, en zooveel mogelijk van al wat er gesproken werd, trachtte op te vangen, de Prologhe, waarin hij met al de barbaarsche vormen van dien tijd, welke onder de wonderlijkste schikkingen van woorden en tal van vreemde termen het gebrek aan poëzij zochten te verbergen, verkondigde, hoe het ontzet van de bedreigde vesting en het feest, dat daarvoor heden in de stad Rotterdam gevierd werd, hem aanleiding hadden gegeven tot

{==63==} {>>pagina-aanduiding<<}

het vervaardigen van het stuk, dat zoo aanstonds zou worden vertoond.
‘Aensiet dan,’ zoo eindigde hij zijne aanspraak, met eene ligte toespeling op het devies der Kamer:

‘Aensiet dan, borghers met minne versaemt ende devoot, 
Dit spel, waarmede wij den Prince end sijne victory 
Rethorykelyk sullen prysen met suvere glory. -’ 


Een uitbundig handgeklap en gejuich begroette deze voorafspraak, waar de trommen, fluiten en verdere muzijkinstrumenten zich onmiddellijk bijvoegden. De Banierdrager, die zich met het blasoen, naast den spreker had geplaatst, ging nu naar den achtergrond, en stak zijne banier door een venster van den toren van Bergen-op-Zoom, waar zij alzoo vrij uit hangen kon, en gedurende de geheele vertooning bleef wapperen; hij trad daarop met den Factor af, welke laatste zich bedekt ging opstellen, om zijne betrekking van souffleur voor het overige van den avond te vervullen, waarop het eigenlijk Sinnespel eenen aanvang nam.
Wanneer wij de voorstellingen der Rederijkers van dien tijd voor onze verbeelding terugroepen, zoo als wij het op 't oogenblik voor onze lezers trachten te doen, dan is het ons dikwijls onmogelijk, te begrijpen, hoe zij met zulk eene uitbundige geestdrift zijn aangezien. De meest monsterachtige wansmaak in de uitvoering verbond zich met de langdradigste, zinledigste woorden, in eene taal, waarvan de geleerde spieghel omtrent eene halve eeuw vroeger reeds had uitgeroepen:

‘Is dit duyts, neent eylaes, 
't Zijn distelen, die het ghoede zaed versmoren; 
Dus doende ghaet het nederduyts geheel verloren.’ 



{==64==} {>>pagina-aanduiding<<}

De groote verdiensten bestonden in het uiterlijk van de vertooning, waar men zooveel glans mogelijk aan bijzette, en verder in gezochte woordspelingen, in eene soort van geleerde bespiegelingen, en vooral in de bijtende schimpscheuten, die op de staatkundige en godsdienstige omstandigheden van den dag betrekking hadden, en die er, waar het maar mogelijk was, doorbeen gevlochten werden, en voor de kennis van de zeden en heerschende denkbeelden van dien tijd, nu nog onze belangstelling wekken kunnen: dramatische of dichterlijke verdiensten hadden zij echter weinig of niet.
De magt der gewoonte evenwel, die in alle tijden ons zelfs het smakelooze genietbaar maakt, had ook den kastelein van de Hulck, even als zoovele anderen, tot een dweepend voorstander en hartstogtelijk beminnaar van de kamerspelen gemaakt, en niet ligt zou hij eene gelegenheid verzuimen, om, hetzij een optogt, eene kamer of haagspel of zelfs eene gewone poëtelijke bijeenkomst bij te wonen; want hij was zelf lid van de Blaauwe Acoleijen, hoewel hij voor zijn persoon reeds sedert verscheidene jaren de lier aan de wilgen gehangen had. Hij had dus veel voor boven zijne dochter en den jongen bootsman, die wel met de meest mogelijke aandacht naar het Sinnespel zaten te kijken, doch voor wie hij begreep, dat eenige opheldering van hem, die geheel en al in het vak te huis was, niet onwelkom zou wezen, en, wij hebben dit reeds bemerkt, hij was de man niet, om een woord te zwijgen, dat hij noodzakelijk oordeelde te sprekeif.
‘Let nu wel,’ zeide hij, na hun eenige duistere gedeelten van den proloog verklaard te hebben, ‘let nu wel op bij 't spel, en ik zal u uitleg-
{==65==} {>>pagina-aanduiding<<}
ging kunnen geven, daar waar 't u aan begrip schorten mogt: ik ben bij al de voorloopige excercitiën geweest, en ken het stuk zoo goed, alsof ik de personagiën verbeelden moest, die 't maken zullen.’
Hier werd hij in zijne verdere rede gestoord door het ontzettend geweld, waarmede alle muzijkanten invielen, terwijl van ter zijde een gerucht werd vernomen als van rollende wagens, brieschende paarden en marcheerende troepen.
‘Dat is het conterfeitsel van den aanmarsch van het Spaansche leger onder den markies spinola. Dat verschijnt evenwel niet op het tooneel; maar ziet, daar komt de eerste personagie op, die stelt voor de Rivier van Bergen-op-Zoom.’
Het geraas hield nu op, en werkelijk kwam een der zinnebeeldige personen, die op de rolverdeeling voorkwam als de ‘Soomstroom,’ van uit den achtergrond te voorschijn, en trad tot digt bij de balustrade. Deze personagie was gekleed in een langen witten tabbaard, met ligt blaauwe en groene strepen beplakt, en het haar met biezen doorvlochten, hetgeen haar dadelijk als eene soort van stroomnimf deed kennen, wat nog duidelijker werd gemaakt door de urne, die zij onder den linkerarm had, en waarop het woord ‘Soomstroom’ te lezen was. Op den voorgrond gekomen, begon zij, in eene lange alleenspraak, zich te beklagen over den druk, welke de schoone landen, waardoor zij stroomde, te lijden hadden van het leger des vijands.

{==66==} {>>pagina-aanduiding<<}

‘Geen noot,’ zegt zij,

‘Geen noot en is gelijck aan mijn noot ellendigh, 
De rouwe krijhgsvolckx druck mij droevig persequeert, 
End' mij, lacy, tempteert met quae pracktijken schendigh, 
Soo de couleuverijneghe Spangiool mijne oevers verheert, 
Waeraf mijne Joijeusheijt in Doleantie verkeert....’ 


en zoo ongeveer ging het voort in een vijftigtal regels, waarin zij, behalve hare eigene ongelukken, nog de fabelachtige schoonheden van Bergen-op-Zoom opnoemde, eene beschrijving, waaruit zeker geen inwoner dier stad haar zou hebben herkend, daar de waardige Factor der Blaauwe Acoleijen, en met hem de meeste zijner stadgenooten, niet veel juister denkbeeld hadden van eene vesting, zoo verafgelegen als Bergen-op-Zoom, dan menig schrijver in den tegenwoordigen tijd, van Peking of Tomboktoe. De Soomstroom beschreef vervolgens de vestingwerken, en hoe het voorgeslacht reeds voor eeuwen aan den mond der Zoom,

‘Crachtiche muijren deed bouwen, 
Die mijn monts kaecken sijn, waerafter de kartouwen, 
De tanden des gebits, die victorieuselijck knouwen 
Het crijchsvolk, dat daer avontuert haer lijff end' bloed.’ 


Deze sierlijke vergelijking, elke wij hier slechts aangeven als een staaltje van vele, die er in voorkwamen, werd mede uitbundig toegejuicht, vooral door olsveen, die, daar hij de repetition bijgewoond had, onder de weinigen behoove, die in staat waren, dergelijke schoonheden te begrijpen. Ook duifje was wonder wel in haar schik met het begin van het spel, dat haar medegevoel gaande maak-
{==67==} {>>pagina-aanduiding<<}
te; want, hoe ruw en ongepolijst de verzen ook mogten zijn, zij zag er de ellende in, die de Spanjaarden kwamen brengen over eene ongelukkige stad, al mogt het haar, voor wie alle mythologische begrippen even vreemd waren, ook moeijelijk vallen, zich onder die sprekende vrouw eene rivier voor te stellen, en al kon zij zich van de onderdeelen geen regt begrip vormen. Ditzelfde was met faessen het geval.
‘Het mag poëtelijk geïnventeerd zijn,’ zeide hij, ‘maar 't is mij niet regt klaar: ik heb veel water gezien, maar hoe 't water zooveel zou kunnen vertellen, als deze hier....’
‘Maar, mijn vriend, het is eene personagie!’ sprak olsveen op een toon, alsof deze verklaring onmiddellijk al wat er nog duister en onbegrijpelijk in was, uit den weg ruimde, ‘het is eene personagie, een van de spelers, die eene rivier verbeeldt; hoe zou men anders het water kunnen voorstellen en het laten zeggen, wat het te zeggen heeft?’
De bootsman scheen daar geen middel op te weten, en voelde ook wel, dat hij niet op de hoogte was, om tegenover den rederijken kastelein eene eigene opinie vast te houden. ‘'t Zal wel zoo moeten wezen,’ zei hij, ‘alleen had ik mij voorgesteld, enkel menschen te zullen zien verbeelden en geen sprekend water, maar....’
‘Dan zult gij nog wel meer vreemds zien,’ hervatte de kastelein, ‘als de Sinnekens opkomen. In dit spel zijn er negen: Superstitie, Paepsche Opinie, Goede Raedt, Inspiratie, Innich Gebedt en nog eenige anderen, die wel treffelijk worden voorgesteld, en, wat het spreken van het water aangaat...’
Hier werd hunne aandacht op nieuw geboeid door de opkomst van eene tweede personagie ‘Berghens

{==68==} {>>pagina-aanduiding<<}

Stedemaeght, comende met groot gerucht ende claghen.’ Deze was uitgedoscht in een wit kleed, waarop van voren een rood veld prijkte met drie zilveren kruisen boven drie groene bergen, het wapen van Bergen-op-Zoom; op haar hoofd droeg zij eene stedekroon en in de regterhand een ontbloot zwaard. Zij vertelde, onder groot misbaar, aan Soomstroom, dat de Spangioolen haar ingesloten hadden, en gaf eene lange beschrijving van spinola, die natuurlijkerwijze hem niet van de gunstigste zijde deed kennen. Benamingen als:

‘Een roofwolf, dien in hongersnoot bloedgierig, 
Een schaepskoij onbewaerd men siet waarnemen vierig, 
Een gulsig gier, enz.’ 


behoorden nog niet eens tot de sterkste uitdrukkingen. Zij eindigde met om goeden raad te vragen, en onmiddellijk zag men een Sinneke te voorschijn komen, genaamd ‘Goeden Raedt, seer precieuselijck geciert met edele gesteenten, en hebbende eene slanghe ende eene duijve in de hand.’ Getrouw aan zijn naam, komt hij de bedrukte Stedemaeght te hulp en hem dunkt het beste,

‘Clachtich ende ootmoedichlijk jemand te senden 
Naer den Helt Mourink van Orangien seer kloeck.’ 


Hij voegde daarbij, dat de Prins iemand was, die hoewel hij hem niet dikwijls deed roepen, steeds naar hem luisterde, en hem altijd tot het einde liet uitspreken. Daarop gaf hij eene groote lijst van menschen, die om hem roepen; maar klaagde tevens, hoe hij van weinigen gevolgd wordt, terwijl het in de wereld veel beter zou zijn, indien

{==69==} {>>pagina-aanduiding<<}

hij meer ingang kon vinden; maar dat zijn doodvijand ‘Pernicieuse Raedt’ veel grooter aanhang had dan hij. Daar hij nog op vele plaatsen gewacht werd, ging hij weder de wereld in.
Nu volgde er eene zamenspraak tusschen Berghsche Stedemaegt en Soomstroom, waarin zij overlegden, hoe men den goeden raad best te nutte maken zoû. De eerste verklaarde, dat zij in deze gevaarlijke omstandigheden zich niet kon verwijderen; dat de stad daarenboven zoo was ingesloten, dat alle gemeenschap naar buiten was afgesneden, en zocht Soomstroom, die alleen nog vrijelijk in- en uitvloeijen mogt, te bewegen, naar den Haeghe te vlieten, en de jammerklagt en bede om hulp aan den Prins over te brengen. Soomstroom antwoordde, daartoe wel goeden wil te hebben, maar bragt te gelijker tijd eene onoverkomelijke zwarigheid in het midden, namelijk, dat zij, bij het verlaten van de stad, dadelijk door Scheldestroom getrouwd werd, zoodat zij zelfs haren naam verloor, en Scheldestroom haar zoo omarmde, dat zij niet weg kon.
Deze geographische zwarigheid, die, hoe geestig ook naar den smaak van dien tijd aangebragt, zeker voor het groote publiek onverstaanbaar was, deed Stedemaeght in vernieuwde klagten uitbarsten, totdat Soomstroom, nadat zij vruchteloos Goeden Raedt wedergeroepen had, haar voorsloeg, hare toevlugt te nemen tot ‘Innich Gebedt,’ welke personagie dan ook dadelijk te voorschijn kwam, ‘sijnde kennelijck,’ zoo als de verklaring luidde, ‘door een vijerigh habijt en deemoedighe en simpele ooghen.’
Naauwelijks had dit Sinneke zich ter beschikking van de Stedemaeght gesteld, of deze knielde neder,

{==70==} {>>pagina-aanduiding<<}

en gaf hem den last onmiddellijk naar den hemel te gaan, waarop ‘Innich Gebedt’ langs een koord naar boven steeg, en door een luik in den blaauwen hemel van den achtergrond verdween.
Deze allegorische voorstelling, die door de aandachtige stilte, waarmede zij werd aangezien, de bewonderende goedkeuring van het publiek bleek weg te dragen, werd begeleid door de luiten van het orchest, die ‘eene statige psalmvoijze’ speelden, welke terstond vervangen werd door eene vrolijke ritournel, toen ‘Innich Gebedt’ na eenige minuten weder uit den hemel afdaalde, met zich voerende een Sinneke, genaamd ‘Inspiratie,’ met groote vlerken en eene gouden stralenkroon om het hoofd. Deze werd van de verschillende zwarigheden onderrigt, en gaf daarop aan Soomstroom den zonderlingen raad, zich an eene flesch te doen overgieten, en zich zoo naar den Haag te laten brengen. Soomstroom verklaarde zich hiertoe onmiddellijk bereid, en verzocht ‘Innich Gebedt,’ die haar in den Haag van veel dienst zou kunnen wezen, met haar te gaan. Daar deze hierin toestemde, werden beide door Stedemaeght en Inspiratie in eene groote kartonnen flesch gepakt, waarmede het eerste bedrijf van het Sinnespel een einde nam, hetwelk aangekondigd werd door den Factor, die optrad, en de toeschouwers vermaande, nu wat te eten en te drinken, totdat de pauze gedaan zou zijn, en men zou overgaan tot het tweede bedrijf, waarvan hij met grooten omhaal van woorden verklaarde, dat het nog veel fraaijer was dan het voorgaande.
In een oogenblik was de stilte verbroken, die tot nu toe onder het publiek had geheerscht, en het wemelend gedrang, waarin de meesten hunne

{==71==} {>>pagina-aanduiding<<}

plaatsen zochten te bewaren, anderen, die te verbeteren, of zich een doortogt naar de taveernen te banen, nam weder een aanvang.
Faessen bleef met welgevallen de rustige plaats behouden, die hij door de welwillendheid van zijnen nieuwen bekende had verworven, en hun levendig gesprek, waarin de tooneelvoorstelling, en de overige feestelijkheden van den dag werden behandeld, deed hem weldra de politieke beschouwingen vergeten, die zoozeer de bezorgdheid van duifje hadden gaande gemaakt, hoewel hij bij zich zelven het voornemen had opgevat, bij de eerst voorkomende gelegenheid, hieromtrent nadere opheldering te verkrijgen. Wat hem het meest getroffen had, was niet zoozeer de toespeling van olsveen op de staatkundige partijen, als wel de enkele woorden, die hij van de onderdrukking zijner religie had hooren reppen. Hoewel hij een waar godsdienstig gevoel in de borst omdroeg, zoo als zich dat bij den zeeman ontwikkelt, die de heerlijkheid Gods leert kennen in het majestueuse van den onmetelijken Oceaan of het fonkelen der eeuwige lichten aan het uitspansel, of Zijne almagt herkent in de donderende stem van den storm, hij was te veel Hollander van die dagen, om niet bepaaldelijk gehecht te zijn aan de leer, waarin hij was opgevoed. De vervolgingen der Spaansche Inquisitie en de hevige religiehaat, die vooral het begin des tachtigjarigen oorlogs kenmerkte, behoorden zoo geheel tot zijnen tijd, dat hij, bij het enkele denkbeeld van verdrukking zijner geloofsgenooten, van welke zijde die dan ook komen mogt, een wrok voelde ontstaan, die slechts zijn voorwerp onder meer bepaalde vormen behoefde te leeren kennen, om tot eene geweldige uitbarsting te komen.

{==72==} {>>pagina-aanduiding<<}

Maar, zoo als wij reeds gezegd hebben, voor het oogenblik verborg hij zijne gedachten in het diepste zijner ziel, of liever hij vergat ze bij het vrolijke gesnap van duifje en de breedvoerige verhalen en bespiegelingen van haren vader, die, opgewekt door de vertooning van dien avond, onuitputtelijk was in beschrijvingen van spelen, die hij vroeger had bijgewoond, of die hij bij overlevering kende, en nu beurtelings in vergelijking bragt met hetgeen dien avond vertoond werd.
‘Zooveel vreugde als ons ook deze dag geeft,’ sprak hij ‘zoo is het toch nog niet het feest, ten tijde van Graaf philips hier in Rotterdam gevierd, dat dan ook trouwens niet was om eenige victory of pays, want 't was nog rustig in die dagen: dat was alleen een Rethoryckelyck feest. De Blaauwe Acoleijen hadden hunne Caerte gezonden, door heel Holland, en acht kameren kwamen tot haar met hunne Spelen en Refereijnen.’
‘Waart gij toen al medelid van deze Kamer?’ vroeg duifje, ‘of is u die wetenschap door 't gehoor ingekomen en niet door 't gezigt?’
‘Toen de koning van Hispangien als Graaf van Holland is geabjureerd, mijn kind, was ik een knechtken van tien jaren, en kon dus vóór dien tijd geen lid van eene Kamer wezen, maar ik heb mij dat feest zoo dikwijls laten verhalen......’
‘Dat gij u mogelijk wel inbeeldt, het bijgewoond te hebben,’ viel het schalke meisje hem in de rede, ‘juist als de minestrels en netteboeven, die avontuurlijke historiën spreken, zeggende, dat zij gezien hebben, wat mogelijk nooit te zien is geweest.’
‘Gij zult onzen nieuwen vriend eene zeer ver-
{==73==} {>>pagina-aanduiding<<}



keerde opinie geven van mijne geloofwaardigheid,’ hernam olsveen, half in scherts, half in ernst; ‘wel heb ik u meer dan eens gezegd, dat gij niet alles gelooven moet, wat men u vertelt; maar dat duidde op de fluweelen woordekens van pronkers en losse kwanten, en niet op de mijne.’
‘Wees gemst,’ sprak faessen, ‘ik ben niet zoo ongeleerd, dat ik jok niet van ernst zou kunnen onderscheiden, en al vind ik de eerste in de woorden van het meiske, ken ik toch de laatste in het spreken van den vader, en dus zal ik geredelijk gelooven, wat gij mij vertelt van de vroegere dagen.’
Dit zeggen, waarmede beide tevreden waren, bragt olsveen weder tot zijn afgebroken verhaal terug.
‘Behalve wat ik mij er van heb laten verhalen,’ ging hij voort, ‘heb ik een groot deel daarvan gelezen, en kunt gij het ook lezen, want de Spelen van Sinne vol Schoone Alegatiën, die toen gespeeld zijn geworden, zijn later tot Antwerpen bij Sylvius geprint, even als de drieërlei Refereinen, in 't vroede, in 't amoureus en in 't zotte, waarmede de vraag beantwoord werd: ‘wat meest geacht en schadelijks is verkregen.’ De Haerlemsche kamer de Pelikaen behaalde den prijs van 't Sinnespel, dat gedicht moest wezen op de vraag:

‘Wie den meesten troost oijt kwam te baten, 
Die schenen te zijn van Godt verlaten?’ 


‘De Faktor heijnszoon adriaensz. had het gemaakt, - dezelfde, die naderhand op last van ducdalf geworgd is om der reformatie wil, en die, zoo als algemeen bekend is, zulk eene zonderlinge executie gehad heeft.’

{==74==} {>>pagina-aanduiding<<}

‘De Amsterdammer Kamer: In liefde bloeijende kreeg een zilveren pot tot prijs, als de verst komende, en speelde een batement van 's menschen Sin en verganckelijcken Schoonheit; - het blazoen vooral van die Kamer was prachtig - ik heb het sedert meermalen gezien - 't was een geschenk van keizer karel, en is nu wel over de honderd jaren oud.’
‘Kom nu maar weêr tot het tegenwoordige terug, vader,’ sprak duifje, die weinig naar zijne woorden geluisterd had, welke zij waarschijnlijk ook niet voor de eerste maal hoorde, ‘en vertel den bootsman later eens, wat er voor honderd jaar gebeurd is; want ziet - het spelen schijnt op nieuw een aanvang te zullen nomen.’
Werkelijk gaf eenige oogenblikken daarna de muzijk het teeken voor de hervatting der voorstelling, en weldra was de rust en de aandachtige stilte in den omtrek van het tooneel hersteld, en traden de personagiën op. Wij hebben bij de beschrijving van het eerste bedrijf welligt reeds te veel van het geduld onzer lezers gevergd, en zullen dus de brave Rederijkers niet verder volgen in de goed gemeende, zoo dan ook niet zeer poëtische vertooning, waarmede zij den luister van den dag in de oogen van het Rotterdamsche publiek niet weinig verhoogden.
De uitvoering van het Sinnespel liep naar wensch af, de vesting werd verschrikkelijk benaauwd, hevig beschoten, en eindelijk, toen zij op het punt was, zich aan spinola over te geven, kwam de tijding, dat de manhafte Hertog van brunswijk en de Graaf van mansveldt zich door het leger van Gonzales de Cordova hadden heengeslagen en met Prins maurits tot ontzet kwamen opdagen. Verscheidene Sinnekens, als Desperacie, Bange vreeze

{==75==} {>>pagina-aanduiding<<}



enz. maakten zich meester van het Spaansche leger, dat door Victory, zittende op een gouden wagen en omringd door een stoet van antieke helden, onder een daverend geweld van pauken en trompetten van voor de muren der stad werd verdreven.
Als door eene onzigtbare hand bestuurd, bewogen zich nu de gulden letteren, die, zoo als wij gemeld hebben, op den blaauwen hemel van den achtergrond het woord:
Berghen op de Soome
vormden en verschikten zich tot eene anagram, geheel en al in den geest dier tijden, die in letterkeeren, naamverzen, kreeftgedichten enz. het nec plus ultra der litteratuur meende te vinden, en vormden door die verschikking, in plaats van den naam der vesting, de woorden:
Gheen soo beroempd
terwijl daarboven een breede wimpel ontrold werd, waarop het tweeregelig gedicht:

ICk, berghen, ben ontset besChVt Voor spaansChe banden, 
ICk ben door godes MaCht tot VoordeeL Van de Landen. 


als tijdvers het jaar 1622 aangaf.
Hiermede was het Sinnespel ten einde; maar de kamer gaf daarna nog eene Klucht of zoogenaamde Sotte Kluit ten beste, die door den Factor met het factie-liedeken werd besloten, en om nu op het laatst de gedachten weder geheel tot de aanleiding van den vreugdedag terug te voeren, bekroonde zij haar werk met eene symbolische voorstelling, die eene soort van rébus vormde, en aantoonde, hoe ver onze voorouders het in de kunst van woord-
{==76==} {>>pagina-aanduiding<<}
spelingen gebragt hadden. Op een hoogen brandstapel werd een geweldig groot spinnewiel geplaatst, dat ‘spinola’ beteekenen moest, blijkens het opschrift, dat er op meer dan eene plaats aan vast gehecht was, het koord van dit spinnewiel beteekende, - ook volgens het opschrift - Gonzalez van koordowa (Cordova) en het om 't spinrokken gewonden vlas of het vlaske begreep iedereen, dat beteekenen moest: Don louis de velasquez, bevelhebber der Spaansche kavalerie. Dit alles werd onder de opgewondenste toejuichingen in brand gestoken, en toen het volk het in vlammen zag opgaan, was het of de drie vijandelijke generaals werkelijk tot asch waren verteerd, zoo eindeloos en uitgelaten waren het handgeklap en de vreugdekreten.
Met deze voorstelling eindigde de vertooning van de Blaauwe Acoleijen; eenige harer leden vereenigden zich nog in de gelagkamer; anderen zochten de woelige straten, waar tot ver na middernacht nog het gejoel en gezang voortduurde, totdat langzamerhand de lichten uitdoofden, de huizen gesloten werden, de stilte van den nacht hare wettige regering begon, en eindelijk niets meer gehoord werd, dan de eentoonige stap van de veiligheidsronde, die van uur tot uur de warme wachtkamer verliet, om te waken over de slapende stad, en de melankolieke toonen van den hoorn des torenwachters, die der goede burgerij verkondigde, dat alles rustig was en zonder gevaar. En toch smeulden binnen die muren vonken van oproer en verraad, die geen wachter ontdekken kon, en was die rust als eene ijskorst over den krater van een sluimerenden vulkaan.

{==77==} {>>pagina-aanduiding<<}

Olsveen was met zijne dochter en den bootsman faessen na den afloop der tooneelvoorstelling, en nadat de toegevloeide menigte zich eenigzins verspreid had, naar zijne woning gegaan, en toen de zeeman den volgenden morgen ontwaakte, en zijne gedachten verzamelde, was hij in het onzekere, of hij de verkwikkende rust, die hij had genoten, moest toeschrijven aan de vermoeijenis van den vorigen dag, of aan de voortreffelijkheid der bedstede in de Hulck boven zijne hangmat in de Schoonhoven, of wel aan de zoete begoocheling van een droom, waarin een paar schalke oogen, die eene groote gelijkenis hadden met die van duifje, het bevallige dochtertje van den waard, eene hoofdrol speelden.
Ingevolge de verordening van zijn schipper, ging hij denzelfden morgen naar boord, om af te rekenen, en een gevoel van rustig genoegen, iets dat naar een onbestemd voorgevoel van huisselijk geluk zweemde, maakte zich van hem meester, toen hij met een welgevulden buidel terugkeerde, en olsveen mededeelde, dat hij eenige maanden aan wal dacht te blijven, om eenigzins kalmer het leven te genieten na de onrustige vijf jaren, die hij in Indië had doorgebragt, en dat hij voorloopig zijnen intrek dacht te nemen in de Hulck.
Het duurde dan ook niet lang, of hij was geheel en al huisgenoot geworden, daar de kastelein in hem iemand gevonden had, die niet alleen met de uiterste goedwilligheid naar zijne verhalen luisterde, maar die daarenboven de reeds zoo volgestapelde schuur zijner kennis nog verrijkte met menig belangrijk en vreemd verhaal uit het verre Oosten. Hij schetste hem de heldendaden van den wakkeren Gouverneur-Generaal jan pie-
{==78==} {>>pagina-aanduiding<<}
tersz. koen; die overwinningen met lionderden op tienduizenden behaald, die den schrik geslagen hadden om het hart der weerspannige Javanen; den ontzettenden dag, toen Jakatra in vlammen opging, en de schoone tijden, die daarop volgden, toen de muren van het jonge Batavia waren opgerezen uit de puinhoopen der verwoeste stad.
Menige avond ging er onder deze gesprekken voorbij, en de talrijke krijtstrepen achter op de deur, waarmede de waard de rekening zijner gasten aanteekende, bewezen, dat deze laatsten niet verjaagd, maar veeleer aangetrokken werden door de vertellingen van den jongen zeeman, die ze eenvoudig en ongekunsteld voordroeg, maar toch met de levendigheid van een ooggetuige en de geestdrift van een medespeler in die geweldige drama's. Maar ook somwijlen zaten zij, wanneer het ruwe najaarsweêr of het toeval de gasten verwijderd hield, met elkander onder de groote schouw, waar een helder takkenvuur brandde, terwijl dan duifje's trappelend voetje het snorrend spinnewiel in beweging bragt, en de dampende kroes met beet bier herhaalde malen gevuld en weêr geledigd werd.
Dan viel het gesprek, dat in het bijzijn van zoovele vreemden of minder bekenden, nooit zoo geheel vertrouwelijk kon worden, meer dan eens op den tegenwoordigen toestand van het land, en al wat faessen van den Arminiaansch gezinden kastelein vernam, was niet geschikt, om den onaangenamen indruk weg te nemen, welken hij reeds op den eersten avond, dien hij weder in het vaderland doorbragt, door los daarheen geworpen woorden, had ontvangen. Wij hebben het reeds ter loops gezegd: de jonge bootsman

{==79==} {>>pagina-aanduiding<<}

hechtte aan het geloof, dat men hem in zijne jeugd had ingeprent, en dat hem in duizend gevaren een steun en eene hulpe geweest was; maar in die eeuw van beroering en twist, van verkettering en religiehaat was hij niet in staat, met juist oordeel de kern der waarheid, die kracht geeft, te onderscheiden van de zwakke uitwendige schil, die alleen dáár is, om een tastbaren vorm te geven aan de anders te vlugtige gedachte. Hij, en duizenden met hem, namen ze beiden, schil en kern, als één geheel in hunne ziel op, en de geest van den tijd, waarin zij leefden, was veel te onverdraagzaam, dan dat zij ter wille van het wezen, en zelfs ter wille alleen van de Christelijke liefde, iets van den vorm zouden hebben willen laten afdingen. Daarbij kwam, voor de Remonstrantsche partij, de groote hefboom in werking, die door alle eeuwen heen de dweepers en de martelaars heeft voortgebragt, namelijk de vervolging en de onderdrukking, nog in volle kracht in de tijden, waarin wij ons nu verplaatsen. Behalve de reactie, die het natuurlijk gevolg is, van elk gewelddadig dwangmiddel, en die de gemoederen verbitterde, had de verbanning der Remonstrantsche predikanten nog een ander nadeelig gevolg, namelijk, dat er verscheidene uit de gemeente als leeraars optraden, die door onberaden ijver of door heftige onverdraagzaamheid uitblonken, ja zelfs velen, wier karakter volstrekt niet in overeenstemming was met de gewigtige betrekking, die zij aanvaardden, en waardoor te meer het gemis gevoeld werd van zoo menig uitstekend man, die in ballingschap omdoolde, of in den kerker wegkwijnde. Door deze allen werd voortdurend, al was het dan ook in het geheim, de smeulende

{==80==} {>>pagina-aanduiding<<}

vonk voor uitdooven bewaard, terwijl de bittere herinneringen van hen, die vóór weinige jaren in den tijd van johan van oldenbarneveld meer of min aanzienlijke ambten bekleed hadden, zoowel als de steeds levendig gehouden bekommering van de achtergebleven betrekkingen der bannelingen, het hunne daartoe bijbragten.
Ook op het gemoed van onzen zeeman bleef dit alles niet zonder indruk, toen olsveen hem bekend maakte met de wezenlijke of vermeende grieven van de volgers van arminius, en met de ontzettende gebeurtenissen der laatste vier jaren, wier vermelding hem ijskil op het harte viel. Daarenboven bestond bij hem nog eene bijzondere reden, die dit alles dubbel bitter maakte. Gedurende al den tijd, dien bij in Indië had doorgebragt, was het hem eene streelende gedachte geweest, als hij nood en ellende trotseerde, ja honderdmaal den dood in het aangezigt zag, dat die opofferingen niet vergeefs waren, dat zijn vaderland gelukkig zon zijn, en hij ook tot het opbouwen van dat geluk zijn steen zou hebben bijgedragen.
Bij iedere nieuwe verovering, die de Oost-Indische Compagnie maakte, bij elke overwinning, die zij op de Portugezen behaalde, had hem het hart van vreugde geklopt bij dat denkbeeld, hoe de tijding daar van jubelkreten zou doen opgaan in de Republiek, waar, zoo als hij zich voorstelde, nu rust en vrede heerschte, waar aller gedachten en wenschen gerigt waren op de ontwikkeling der welvaart; waar de magt, volgens der vaderen spreuk, zou ontstaan uit de eendragt. En dat vaderland - het had ter naauwernood gedacht aan zijne zonen in de verre landen, en ze vergeten voor de ellendige haarkloverijen van eenen gommarus; de Generale Staten,

{==81==} {>>pagina-aanduiding<<}

die hij den overwonnen inlanders als den eerwaardigsten Souverein had voorgesteld, en wien hij zelf ten allen tijde den eerbied had toegedragen, waarmede hij ook den Javaan of Amboinees had helpen bezielen, diezelfde Staten hadden den grooten Advokaat van Holland doen sterven op het schavot, hadden grotius in boeijen geklonken, en duizenden in het ongeluk gestort, die de waarheid verkozen boven het wangeloof. En de Prins van Oranje - maar hier was de grens an zijnen wrevel; want hoe ook zijne verontwaardiging werd gaande gemaakt, en wie hem ook in opgewonden ijver op maurits wijzen mogt als den scheidsregter, die met het zwaard de geschillen van Holland had doorgehouwen, de Oranjegezinde zeeman hield, in het binnenste zijner ziel, den held van Nieuwpoort vrij van alle smet en blaam, en geene aantijging der partijzucht was in staat, het beeld van den beminden vorst, waarin hij van zijne prille jeugd af, alle deugden vereenigd meende te zien, van het verheven voetstuk te rukken, waarop hij hem in zijn hart voor altijd geplaatst had. Hij geloofde niet aan een medewerken van den Stadhouder in deze tooneelen van bloed en schande; de monstervereeniging van maurits en gommarus, van het ridderzwaard en den doktorstabberd, was voor hem eene onmogelijkheid, en aan den vorst dus, weet hij het niet, dat hij zoo droevige teleurstelling vond bij zijn terugkeer in het land zijner geboorte. Hij had gehoopt, dáár fier het hoofd te zullen kunnen opheffen, als een van hen, die hadden medegewerkt aan de vestiging van het Nederlandsch gezag in het verre Oosten, als een der overwinnaars van Jakatra; en zag zich nu onverwachts geplaatst te midden van eene vervolgde broeder-
{==82==} {>>pagina-aanduiding<<}
schap, die gedoemd was tot gedweeë onderwerping aan een gezag, dat zij zich door den toorn Gods opgelegd meende. Dit alles verbitterde den jongman meer en meer tegen de partij der Contra-remonstranten, en weldra stond hij bij de zijnen bekend als een ijverig lid der gemeente, en begonnen enkelen hem te beschouwen als een van hen, op wie men rekenen kon bij eene aanstaande wederopbouwing, van het rijk van Israël, zoo als zij zich in hunne beeldspraak uitdrukten.



{==83==} {>>pagina-aanduiding<<}

Hoofdstuk IV. Van Dyck te Bleiswijk.

Het herfstgetijde verliep intusschen en maakte plaats voor den winter, zonder dat er oogenschijnlijk iets voorviel, waaruit blijken kon, dat zij, die te Rotterdam den aanslag op den Stadhouder hadden beraamd, nader gevolg gaven aan hun voornemen. Heer willem van stoutenburg zette zijne vrij losse levenswijze in 's Gravenhage voort, waardoor hij zijne vroegere bekenden, zelfs hen, die zijnen omgang uit politieke beweegredenen niet zouden geschuwd hebben, langzamerhand geheel van zich vervreemdde. Zijn trotsch karakter deed hem evenwel de openbare meening niet alleen minachten, maar dreef hem meer en meer op dien weg voort, zoodat de verbittering, die in zijne ziel huisde, met elken dag meer aanwies, naarmate hij zich zelven diets maakte, dat een onregtvaardig oordeel der wereld de eenige oorzaak was van de vernede-
{==84==} {>>pagina-aanduiding<<}
ring, waaronder hij gebukt ging. Met angstige bezorgdheid sloegen zijne nabestaanden hem gade, want voor hen alleen, die nu en dan getuigen waren van de uitbarstingen zijner diep gewortelde wraakzucht, welke hij in het openbare leven zorgvuldig verborg, was het duidelijk, dat er in de ziel van dien man een onweder broeide, dat vroeg of laat vreesselijk zou moeten losbreken. Hij verloor dan ook het ontwerp niet uit het hoofd, van welks welslagen hij zich herstel van eer, aanzien en rijkdom beloofde, en de geheime voorbereidingen waarbij coorenwinder, van dyck en verscheidene anderen, die langzamerhand in het komplot getrokken werden, hem behulpzaam waren, namen alle zijne gedachten in en hielden zijn gemoed in een voortdurenden staat van spanning, die hem blindelings op den eenmaal ingeslagen weg deed voorthollen.
De sluwe coorenwinder, wiens geheele toekomst, zoo als wij reeds gezegd hebben, van het herstel der Arminiaansche partij, maar vooral van eene verandering van zaken ten gunste der familie van oldenbarneveld afhing, bragt het zijne bij, om die stemming levendig te houden in hem, dien hij als een hoofdpersoon tot het welgelukken zijner plannen aanmerkte, en aan zijne onvermoeide werkzaamheid en vasthoudendheid was het voornamelijk te danken, dat omstreeks half Januarij van het volgende jaar, dus na ruim twee maanden, het geheele plan beraamd, en de middelen ter uitvoering voorloopig vastgesteld waren.
De voornaamste medewerker, op wiens dweepzucht en godsdiensthaat hunne berekening steun-
{==85==} {>>pagina-aanduiding<<}
de, was van dyck, die na het mislukken van den aanslag binnen Rotterdam, zonder verdacht te zijn geworden, naar zijne woning in Bleiswijk was teruggekeerd, en wiens fanatieke moed door de veelvuldige bijeenkomsten met de beide andere hoofdaanleggers der zamenzwering, zoo mogelijk nog was aangewakkerd. Ten einde den lezer op de hoogte te brengen van het standpunt, waartoe de zaken gevorderd waren, verzoeken wij hem, ons te vergezellen naar het dorp Bleiswijk, waar wij hem bij van dyck willen binnenleiden op den 27sten Januarij 1623.
Het was des avonds ongeveer half zeven en dus volkomen donker, toen van dyck de schuur verliet, die achter zijne woning gelegen was, den moestuin, die de beide gebouwen vaneen scheidde, met een haastigen tred doorliep, en zich begaf in eene achterkamer, waar hij eerst zorgvuldig de vensterluiken toesloot, en toen aan het kleine turvenvuur, dat in den haard lag te smeulen, eene vetkaars ontstak, die hij op de tafel plaatste. Na zich verzekerd te hebben, dat de huis- en kamerdeur behoorlijk gesloten waren, opende hij met behoedzaamheid eene kleine, onder de vensterbank verborgen, geheime lade, en nam daaruit een blad papier, waarop de sleutel geschreven was tot het cijferschrift, waarvan hij zich in zijne correspondentie met stoutenburg en coorenwinder bediende, ontknoopte daarna zijn wambuis, uit welks bhinenzak hij twee briefjes te voorschijn haalde, die hem eenige oogenblikken te voren door twee verschillende personen gebragt waren, en zette zich aan de tafel, om te onderzoeken, wat zij behelsden. Het kleinste, waarvan hij het schrift terstond her-
{==86==} {>>pagina-aanduiding<<}
kende, en dat hij het eerst opende, bevatte maar een paar regels, die hij weldra ontcijferd had, en welke den voor iederen oningewijde onverstaanbaren volzin behelsde: ‘Wanneer de schapen tot den herder komen om Israël op te bouwen door het woord, zullen de hoofden verschijnen.’ Het geheimzinnige dezer woorden en het cijferschrift, waarin zij uitgedrukt waren, schenen hem nog geene waarborgen genoeg tegen het gevaar eener ontdekking, want nadat hij zorgvuldig had onderzocht, of het papier niet nog meer behelsde, verbrandde hij het in de vlam der kaars, en wreef de asch tusschen de vingers fijn. Wij willen onze lezers niet in het onzekere laten, omtrent den zin dier raadselachtige woorden.
De drie ons bekende hoofdaanleggers der zamenzwering, bij welke het besluit tot de uitvoering van hun opzet rijp was geworden, begrepen, dat nu het oogenblik gekomen was, meerdere handlangers aan te nemen, en daar het natuurlijk niet doenlijk was, de aanhangers der onderdrukte partij tot deelneming op te roepen, hadden zij naar een middel rondgezien, om eenige der ijverigste Arminianen bijeen te krijgen, ten einde zoodoende te weten te komen, welke van hen zij voor hun oogmerk geschikt rekenden. Zij hoopten, dat het goed geluk hun daarbij dienen zou in het opsporen der heethoofden, die zij zonder gevaar in meerdere of mindere mate met hun ontwerp bekend konden maken. Eene gereede aanleiding vonden zij hiertoe in de destijds zeer in zwang zijnde geheime predicatiën, die, hoewel streng door de regering verboden, nu en dan, voornamelijk ten platten lande, gehouden werden, en hadden

{==87==} {>>pagina-aanduiding<<}

daarom in stilte bij de broederschap van de omliggende plaatsen doen bekend maken, dat op den 27sten Januarij, als wanneer het donkere maan was, te Bleiswijk in de schuur van adriaen van dyck eene zamenkomst zou gehouden worden, in welke jan blansaert, proponent der Remonstranten, de gemeente door het woord zou stichten. coorenwinder en stoutenburg hadden beloofd zich zoo mogelijk daar te laten vinden, en de bovenbedoelde regels, door den eerstgenoemde geschreven, meldden alzoo, dat zij aan die belofte zouden voldoen.
Van dyck, blijkbaar tevreden met het bekomen berigt, nam toen het tweede briefje van de tafel en bekeek met eenige bevreemding het opschrift, dat met eene hem geheel onbekende hand geschreven was; hij opende het met nieuwsgierigheid en zag eerst naar de onderteekening, welke luidde: ‘slatius, dubbelvervolgde dienaar van Gods heilig woord.’ Dit briefje behelsde in weinige woorden, dat de schrijver, die, zoo als hij vertrouwde, door zijne menigvuldige geschriften ten dienste der Arminiaansche partij, door het geheele land genoeg bekend was, verzocht, hem te Bleiswijk, zijne vroegere standplaats als predikant, waar hij nog vele bekenden telde, een nachtverblijf te bezorgen, daar hij voornemens was, de bijeenkomst van dien avond bij te wonen, en, voor zooveel hem dat mogelijk zou zijn, ook de broederen tot standvastigheid en volharding in den strijd der waarheid op te wekken. Nadat hij een oogenblik nagedacht had over den persoon, die hem op deze wijze berigt van zijne aanstaande komst gaf, scheen van dyck ook met die tijding, als met de vorige, tevreden

{==88==} {>>pagina-aanduiding<<}

te zijn: althans hij stond op, blies zijne kaars uit, en ging naar het voorhuis, om de oude meid, die zijn huishouden bestierde, last te geven, een bed in eene der bovenkamers te spreiden, daar hij voor dien nacht bezoek wachtende was. Hierop begaf hij zich weder naar de schuur, opende de achterdeur, die aan een binnenweg uitkwam en bleef daar eenigen tijd staan, om uit te zien, zooveel de duisternis hem dat toeliet; want de hemel was met donkere wolken bezet, en de kale grond, noch de bladerlooze boomen vertoonden eenig spoor meer van sneeuw. De stilte werd alleen nu en dan afgebroken door het eentoonig getik van de droppels, die van het strooijen dak op het voetpad vielen, en het suizen van den nachtwind door de dorre wilgentakken. Naauwelijks evenwel had de klok van den dorpstoren zeven geslagen, of hij meende iemand te zien aankomen, die behoedzaam langs den weg sloop en de schuur naderde.
De vreemde werd nu ook hem gewaar, bleef staan, en sprak met eene zachte stem: ‘God zij met u!’
‘En met al de onzen,’ antwoordde van dyck, en na het wisselen van dit soort van wachtwoord, naderden beide mannen elkander.
‘Zijt gij het blansaert?’ vroeg van dijck, terwijl hij den proponent, dien hij nu herkende, de hand toestak; ‘wees welkom, gij kondt niet trouwer op uwen tijd gepast hebben: de klok is even koud. Kom binnen, en zet u neder, want gij zult vermoeid zijn van den langen weg.’
‘Niets liever dan dat,’ antwoordde blansaert, die nu, door van dyck geleid, de donkere schuur binnentrad, ‘ten drie ure ben ik reedsvan Leiden

{==89==} {>>pagina-aanduiding<<}

op weg gegaan; mijn broeder Abraham en willem parthy hebben mij vergezeld tot Soetermeer, waar zij gebleven zijn, om tegen acht uur hier te komen.’
Inmiddels had van dyck, in het donker tastende, hem een zitbankje gegeven, en de deur gesloten, waarop hij, door middel van een tondeldoos en zwavelstokken eene kaars aanstak, die op eene kleine tafel stond aan het andere einde der schuur.
De inrigting van deze werd hierdoor nu min of meer zigtbaar: het was een laag vertrek met wanden, van vlechtwerk en leem opgetrokken, die de zoldering droegen, welke nog verder ondersteund werd door eenige zware palen, in het midden aangebragt. Een handwagen en eenig ander akkerbouw-gereedschap was zooveel mogelijk in een der hoeken geplaatst, waardoor men ruimte gewonnen had voor verscheidene banken, houten stoelen en planken op lage vaten gelegd, om de vrouwen, wier aantal dikwijls vrij groot was, te doen neêrzitten, en die ook niet onwelkom zouden zijn aan vele toehoorders, die van meer ver afgelegen plaatsen moesten komen; want er werden er verwacht van Leiden, Delft, 's Hage, Rotterdam en elders, die dus niet tegen een togt van verscheidene uren opzagen, om van de welkome gelegenheid tot stichting, zoo zeldzaam aangeboden, gebruik te maken. De tafel was bestemd voor den redenaar, en voorzien van eenen Bijbel, een Psalmboek en een zandlooper. De twee kleine vensters, waarvan het eene op den weg en het andere op den moestuin uitzag, waren zorgvuldig betimmerd, opdat geen straal van het zwakke licht naar buiten zou dringen, en kwaad vermoeden opwekken.

{==90==} {>>pagina-aanduiding<<}

Nadat van dyck eene kan wijn en twee glazen voor zijnen gast had nedergezet, namen zij plaats, en keerde hij den zandlooper om, ten einde bij tijds verwittigd te worden, als het oogenblik dáár zou zijn, waarop de verwachte broeders bijeen zouden komen.
Voor dat wij verder gaan zal het niet ondienstig wezen, den lezer bekend te maken met den persoon, dien van dyck. en de zijnen hadden uitgekozen, om dien avond mede te werken tot het doel, dat zij zich hadden voorgesteld, en die in 't vervolg mede eene rol speelde in de gebeurtenis, waarvan wij in deze bladen eene getrouwe schets trachten te geven.
Jan blansaert een jongman van ongeveer dertig jaren, was van beroep saaiwerker binnen Leiden, welke stad toen nog zeer bloeide door fabrijken en weverijen. Opgevoed in de leerstellingen van arminius, en met een natuurlijk redenaarstalent begaafd, had hij de aandacht getrokken van adrianus van borre, vroeger predikant te dier stede, door wien hij in de godsdienst onderrigt, en later proponent bij de Remonstrantsche gemeente geworden was. Nadat, ten gevolge van de Pordsche Synode, alle gevestigde predikanten, die hunne toetreding tot de nieuwe orde van zaken weigerden, ten lande uitgebannen waren, was hij, zoo door de gemeente als door verscheidene uitgeweken leeraars, verzocht geworden, nu en dan in 't geheim te prediken, hetgeen hij meermalen gedaan had, hoewel de vrees voor de strenge plakaten van hunne Hoogmogende de Staten Generaal, hem niet dan om overwegende redenen daartoe deed overgaan. En deze overwegen-
{==91==} {>>pagina-aanduiding<<}



de redenen waren bij blansaert gegrond op zijn hebzuchtig en eigenbelangzoekend karakter, daar hij alleen tot het leeraarsambt was overgegaan, om een middel te hebben, waardoor hij zijn overig vrij schraal inkomen als werkman in de fabrijk kon aanvullen; zoodat hij bij den afloop van elke predicatie zich oneindig meer verheugde over het voordeel in zijne beurs, dan over de uitwerking zijner woorden in de harten zijner toehoorders. Toen evenwel die verdiensten na eenigen tijd kleiner werden, verminderde in diezelfde mate zijn ijver, totdat de zoogenoemde Societeit der Remonstranten buiten-'slands was georganiseerd geworden, wier zaken door Buitendirecteuren werden geregeld, en die ten doel had door middel van gelden, die de gemeente tezamen bragt, de voortvlugtige predikanten te ondersteunen, en hen, die het nog durfden wagen in het land te blijven om in 't geheim te prediken, met geldelijke middelen bij te staan, welke werden uitgereikt door zoogenoemde Binnendirecteuren, die zich op het grondgebied van den Staat ophielden. Dientengevolge scheen hem de tijd weder gekomen te zijn, om partij te trekken van de omstandigheden: hij reisde naar Antwerpen, waar hij door de Gecommiteerden van de Societeit, uytenbogaert, episcopius en grevinchovius, op zijne bekwaamheid nader werd geëxamineerd, in zijne dienst bevestigd, en aangespoord, om daarin te blijven voortgaan, met belofte van een tractement, zoolang de middelen toereikend waren. Sedert nam hij overal, waar het zonder, of ten minste met weinig gevaar kon geschieden, de uitnoodigingen aan, om de gemeente in stilte te stichten, en bevond zich dus zeer wel bij dezen stand van zaken, die hem

{==92==} {>>pagina-aanduiding<<}

veel meer geld opbragt, dan hij kon verdienen bij eene eerstelling van de regten zijner geloofsgenooten, welke zijn egoistisch gemoed daarom tamelijk onverschillig was. Hoewel hij dus de man niet was, dien de vurige van dyck tot deelneming in hun plan zou hebben uitgekozen, had de listige coorenwinder, die veel beter menschenkenner was, spoedig, hoezeer blansaert het ook trachtte te vermommen, dat gemoed doorgrond, en begrepen, dat het vooruitzigt van geldwinnen het aambeeld was, waarop hier geslagen moest worden, hoewel hij zich, zoo als later blijken zal, toch misrekende bij het beoordeelen van den graad van moed, waartoe dat vooruitzigt den vreesachtigen proponent zou kunnen opvoeren. Van dyck had zich aan zijn gevoelen onderworpen, en het voornemen opgevat, dien avond te onderzoeken, hoe ver hij zou kunnen gaan met de openbaring van de zaak.
‘'t Zijn droeve tijden, meester blansaert,’ sprak hij, nadat hij het glas had nedergezet, waarmede hij hem het welkom had toegedronken, ‘'t zijn droeve tijden, dat het volk van Sion, om God te vereeren naar Zijn woord, moet vergaderen in de duisternis als boosdoeners, en sedert de laatste maal, dat gij hier hebt gepredikt, is er nog niet veel ten onzen voordeele veranderd.’
‘Niet veel,’ antwoordde blansaert, ‘maar toch het een en ander, dat ons meer bemoediging geven kan voor het vervolg. Wel zijn de vijanden nog even fel in hunne verdrukking, maar de laatste brieven onzer directeuren bewijzen toch, dat de broederschap zich langzamerhand herstelt van den verschrikkelijken slag, die ons heeft verstrooid als kaf voor den wind. Er is regelmaat gekomen in het be-
{==93==} {>>pagina-aanduiding<<}
stuur buitenslands, dat gunstig werken zal onder de teruggeblevenen, en de hoop levendig houdt in de toekomst.’
‘Dat is voor mij geen vooruitgang,’ sprak van dyck, ‘die regelmaat, welke orde brengt in het verkeerde, en de scheuren der muren pleistert, in plaats van het gebouw te herstellen; want die orde leidt tot rust en flaauwhartigheid, en de ondergang van ons waarachtig en heilig geloof staat voor de deur, wanneer wij de handen leggen in den schoot, en de broeders gelooven, dat het goed is zoo als het is, en zij, om der wille van die regelmaat, de herstelling hunner grieven over het hoofd zien.’
‘Laat ons voorloopig prijzen hetgeen geschied is,’ hernam blansaert; ‘de tijd zal komen, die ons herstel brengt, en staat daar niet geschreven: “bezit uwe zielen in lijdzaamheid?” Wat kunnen wij op het oogenblik doen tegen het onvermijdelijke?’
‘Dat is de gevloekte leere der predestinatie!’ riep van dyck uit. ‘Weg daarmêe, wanneer het onregt zetelt op den troon en de regtvaardigen vertreden liggen in het stof! Lijdzaamheid,’ vervolgde hij met klimmende kracht, ‘lijdzaamheid is een woord, dat gij, dienaren van het Evangelie, maar al te veel in den mond hebt, zelfs al woont het niet in het hart! Zal uwe lijdzaamheid de ketenen doen springen, waarmede wij beladen zijn? Zal uwe lijdzaamheid, de duizenden, die daar buiten in kommer en ellende verbannen zijn, hun vaderland en hun haard doen vergeten? Kan lijdzaamheid vergoeding geven voor het verlorene? Kan zij de dooden opwekken uit hunne graven!’

{==94==} {>>pagina-aanduiding<<}

En bij deze herinnering aan zijn overleden broeder, die telken reize als een bloedige spoorslag in zijne ziel drong, klemde hij de vuist krampachtig op de tafel te zamen, en het werd zijnen toehoorder bang om het hart, bij het zien van dien man, die daar voor hem zat, met het vonkelend zwarte oog op hem gerigt, terwijl een bittere trek van verachting om zijnen mond speelde.
‘En al ware de toekomst helderder,’ vervolgde hij, ‘iets dat ik volstrekt nog niet kan toegeven, zal men dan om die toekomst het verledene vergeten, en doen alsof het gebeurde niet gebeurd ware? Zullen wij daarom doen, alsof wij het knellende van het tegenwoordige niet voelen?’
‘Gij verstaat mij verkeerd,’ antwoordde blansaert, ‘indien gij uit mijne woorden zoudt willen afleiden, dat ik onverschilligheid voor dat alles zou leeren. Mij dunkt ook, dat mijn hierzijn, op dezen avond, die beschuldiging wel te niet doet, maar ik beken, dat ik meer dan eenmaal in mijne vermaningen den volke heb aangespoord tot lijdzaamheid aan den wil des Heeren, hoewel ik hun geene blinde onderwerping zal aanraden aan den wil der menschen.’
Door deze spitsvindige onderscheiding, waartegen van dyck op het oogenblik bij den dienaar van Gods woord niets had in te brengen, redde blansaert zich uit het netelige dilemma, van òf voor een flaauwhartige onder de broederen gehouden te worden, òf den dweependen ijveraar te volgen op alle paden, die hij in blinden overmoed zou verkiezen in te slaan. Hij behield zich daardoor altijd het regt voor, te bepalen, hoe ver hij vooruit gaan of zich terughouden wilde.

{==95==} {>>pagina-aanduiding<<}

‘Daarenboven,’ ging hij voort; ‘wij, die een helder inzigt in de zaken kunnen hebben, en weten waar de grenzen zijn, die het werken voor de goede zaak, aan de eene zijde afscheidt van laauwe kleinmoedigheid, en aan de andere zijde van dolzinnige roekeloosheid, wij kunnen met juist oordeel onderscheiden, wat ons te doen staat; maar verkeerd is het altijd, de menigte op te ruijen, als men haar geen bepaald en stellig doel van handelen kan aanwijzen.’
‘En wanneer dat bepaald en stellig doel nu aangewezen kon worden?’ vroeg van dyck een scherp vorschenden blik op den proponent slaande, als om na te gaan, welken indruk dit begin van eene meer duidelijke openbaarmaking op hem maken zou.
‘Wie het doel wil, moet ook de middelen willen,’ antwoordde blansaert kortaf, zonder zich verder bloot te geven, - en alsof hij aan de wending, die het gesprek nam, begon te bemerken, dat in het hoofd van van dyck het een of ander broeide, vroeg hij hem, onmiddellijk op het doel afgaande:
‘Maar, waartoe deze woorden? Is er eenig vooruitzigt van verbetering; is er misschien iets waars aan de geruchten, die mij nu en dan ter oore komen van ijverige leden onzer societeit?’
‘Welke geruchten?’ vroeg van dyck, nu op zijne beurt, vast besloten slechts stap voor stap vooruit te gaan op den weg, dien hij had ingeslagen, en altijd met een zeker wantrouwen vervuld jegens den man, op wiens geldgierigheid alleen coorenwinder's plannen rustten.
‘Vooreerst,’ hervatte blansaert, ‘is mij dezer dagen gesproken van een plan, om de predikan-
{==96==} {>>pagina-aanduiding<<}



ten poppius en niellius, die te Haarlem gevangen zitten, te verlossen.’
‘Dat plan bestaat,’ zei van dyck ‘en,’ voegde hij er bij, tevreden, dat hij door deze woorden een basis had gekregen voor het gesprek, dat tot nu toe nog te zeer in de lucht zweefde, ‘dat plan bestaat niet alleen, maar het is rijp, en zal tot onmiddellijke uitvoering komen, wanneer die beide Heeren overgevoerd zullen worden naar den Haag, zoo als eerstdaags gebeuren zal. Ziedaar dus reeds een doel, voor hen, die niet ophouden, rond te zien in den doolhof van jammer, te midden waarvan wij leven, en zich niet blind kijken op de schitterende verbeteringen, die de buitendirecteuren in de regeling van 't bestuur onzer aangelegenheden hebben aangebragt,’ voegde hij er schamper bij.
Blansaert voelde den steek, maar liet hem als onopgemerkt voorbijgaan, daar hij zich eensklaps herinnerde, hoe zijn broeder Abraham in het vorige jaar, met behulp van willem parthy den Remonstrantschen predikant isaacus welsinguis had weten te verlossen uit de gevangenis op de voorpoort te 's Gravenhage, en hoe dien beiden daarvoor door den predikant barnardus dwingloo te Leiden elk de som van vijftig guldens was betaald. Hij achtte het dus niet ondoeltreffend, hieromtrent het terrein eenigermate te verkennen.
‘Voor zoo iets,’ voegde hem van dyck toe, ‘zijn gelukkigerwijze onder de onzen altijd mannen te vinden, zelfs onder hen, die anders’ ging hij met eenigen nadruk voort, ‘het kalm uitzien naar een geschikt oogenblik tot handelen zich tot geene schande rekenen.’
Van dyck raapte evenmin den bal op, die hem

{==97==} {>>pagina-aanduiding<<}

nu op zijne beurt was teruggekaatst geworden; maar voortgaande met zijne pogingen om hetkarakter van zijn bezoeker te leeren kennen, sprak hij:
‘Dat heb ik ondervonden, toen ik tot de uitvoering van dit plan moest overgaan; hoewel niet bij allen dezelfde beweegredenen tot spoorslag dienden. Bij den een was 't het vooruitzigt op eene goede somme gelds, bij den ander de ijver voor de goede zaak, die maar behoefde te worden aangewakkerd. De laatsten waren mij in onze tegenwoordige omstandigheden natuurlijk het meest welkom, daar ik spaarzaam moet omgaan met de gelden, die mij door de Societeit tot dit doeleinde worden verstrekt.’ Dit zeggende, viel het van dyck in, dat hij van de wending, welke hun onderhoud nam, partij kon trekken voor het doel, dat zich de zaamgezworenen hadden voorgesteld met het bijeenroepen van de leden der broederschap.
‘Gij zelf,’ vervolgde hij dus tot den proponent, die reeds in stilte begon te overleggen, hoe hij een gedeelte van het geld zou magtig kunnen worden, dat als belooning voor die onderneming zou worden uitgeteld, ‘gij zelf kunt mij behulpzaam zijn in het bereiken van dit doel, waartoe ik nog eenige wakkere medehelpers behoof.’
‘Waardoor?’ vroeg blansaert haastig, alsof hij het goud reeds zag blinken.
‘Door heden avond de broeders in uwe rede aan te sporen tot wakkerheid in den strijd; door hen te wijzen op een doel, dat ter eere Gods bereikt moet worden. Het spreekt van zelf, dat het slechts in algemeene bewoordingen moet geschieden; want het eigenlijke ontwerp moet geheim blijven: maar zeg hun, dat misschien weldra de tijd komen

{==98==} {>>pagina-aanduiding<<}

zal, dat zij, die het goed meenen met de geregte zaak, zullen worden opgeroepen tot handelen; zeg hun, dat de tijd komen kan, waarin de toekomst, het staan of vallen van het ware geloof in hunne handen kan worden gelegd, dat er oogenblikken zijn, waarin iedereen goed en leven veil hebben moet voor de opbouwing Sions! Zeg hun, in één woord, al wat gij zeggen kunt, om hunne harten tot eene gewigtige daad voor te bereiden.’
Indien blansaert niet ware afgeleid geworden door zijne eigene gedachten, zou het hem voorzeker vreemd geschenen hebben, dat hij tot eene zoo sterke opwekking werd aangespoord, waartoe schijnbaar geene andere aanleiding bestond dan de voorgenomen verlossing van twee gevangen predikanten, - iets dat in die dagen niet zoozeer tot de zeldzaamheden behoorde; doch, zooals wij zeiden, zijne gedachten hadden eene andere rigting genomen, en volgens zijne koele berekening strookte het volstrekt niet met zijne plannen, anderen aan te moedigen tot belangelooze deelneming in eene zaak, waarvan hij voor zichzelven meer stoffelijke voordeelen hoopte. Hij had dus spoedig een voor wendsel gevonden, om den voorslag, die hem gedaan werd, af te wijzen.
‘Dezen avond;’ zeide hij, ‘ben ik met geheel andere oogmerken hier gekomen, en mijn pligt vordert, dat ik daarvan niet afwijke, hoezeer het mij leed doet, dat ik in dit opzigt niet treden kan in uw voorstel. Ik heb onlangs een schrijven ontvangen van den eerwaarden broeder in den Heere uytenboogaert, die mij ten sterkste aanmaant, woorden te spreken van bezadiging en kalmte, omdat het hem voorkomt, dat dit op het oogenblik

{==99==} {>>pagina-aanduiding<<}

noodig is, niet alleen om de hevigheid der vervolging te doen verminderen, maar ook omdat er, helaas, onder hen, die het nog wagen durven, in geheime bijeenkomsten de gemeente te stichten, nog te velen zijn, die alles doen, om de vlam van tweedragt meer en meer aan te blazen, en daardoor, niet alleen tot groot nadeel der zielen de Christelijke liefde geheel uitblusschen, maar ook de overheid meer en meer verbitteren en het ellendige lot der verbannenen en verdrukten immer meer verzwaren. Hij noemde mij daarbij onder anderen, den bij u zeker maar al te wel bekenden henricus slatius die, zoo als hij mij schrijft, in 't vorige jaar Antwerpen verlaten heeft, en in het geheim naar Holland is getrokken, waar hij nu alle mogelijke onrust zoekt te verwekken, door de burgers met schandelijke libellen tegen de overheid op te stoken, en zelfs tegen het bestuur der Broederschap vuur en vlam spuwt, omdat zij hem niet genoeg bij het drukken zijner geschriften ondersteunen, of in zijn levensonderhoud te gemoet komen. Dergelijke personen zijn dubbel gevaarlijk nu zoo menig uitstekend leeraar daarbuiten in jammer zucht, en alzoo niet naar vermogen kan tegenwerken het gift, dat dezulken uitstrooijen, en waarmeê zij de zielen krank maken.’
‘Ik ken den man, waarvan gij spreekt, zeer goed,’ hernam van dyck, die zich nu op eens weder het briefje herinnerde, waarin slatius hem zijn bezoek voor dien avond aankondigde, terwijl hij tevens bedacht, dat het nutteloos was, bij blansaert verder aan te dringen, overtuigd dat slatius, wiens karakter hij kende, in zijn spreken tot de broederschap dubbel vergoeden zou, wat de Leidsche proponent te flaauwhartig zou behandelen.

{==100==} {>>pagina-aanduiding<<}

‘Dien slatius,’ vervolgde hij, ‘heb ik altijd beschouwd als iemand van een ligtgeraakt, maar doortastend karakter, die vasthoudt aan zijne overtuiging, en geen pijn of banden ontzien zal, waar hij werkzaam kan wezen in de goede zaak. Hij is hier jaren lang predikant geweest, en nog herinner ik mij zijn dispuut met kloppenburg, een hevig Gommarist, die toen ter tijde hier insgelijks leeraar was, en hem van Socinianerij beschuldigde. Dat was in Maart 1618, toen de partij der Gommaristen de zwakste was, en zich afgezonderd had, om in een timmerschuur aan de andere zijde van het dorp hare vergaderingen te houden. Mijn God,’ voegde hij er met een zucht bij, ‘wie had toen kunnen voorzien wat sedert gebeurd is! Maar,’ ging hij voort, na een blik op den zandlooper geworpen te hebben, ‘het zal weldra acht uur zijn; het is tijd, dat ik mij naar buiten begeve, om te zien of er iemand komt; rigt gij dezen avond uwe vermaning in, zoo als de Heer u dat zal ingeven.’
Te gelijk stond hij op, zette den wijnkroes en de glazen op een plank boven het venster, sloeg zich den mantel om het gelaat, en begaf zich buiten de deur, terwijl blansaert het psalmboek opnam, waarin hij ging zitten lezen.



{==101==} {>>pagina-aanduiding<<}

Hoofdstuk V. Eene geheime Arminiaansche predikatie.

Het duurde niet lang, of de eerste bezoekers kwamen den landweg af, en werden door van dyck met een kort woord verwelkomd en in de schuur gelaten, waar zij ontvangen werden door blansaert, die verscheidene onder hen kende. Niettegenstaande velen een verren weg afgelegd, en hunne vrouwen en dochters medegebragt hadden, waren zij nagenoeg allen op den bepaalden tijd tegenwoordig, zoodat omtrent half negen uur, ruim een veertigtal personen daar vereenigt waren. De vrouwen schaarden zich op de banken en stoelen, om zich, in godvruchtige aandacht, te verkwikken aan het woord, dat in die dagen van verdrukking zoo weinig tot haar gesproken werd; want, welke ook de bijoogmerken zijn mogten van eenige mannen, voor wie de verkondiging hunner leer slechts een voorwendsel was: onder de

{==102==} {>>pagina-aanduiding<<}

vrouwen waren er geene, die niet gekomen waren uit rein en waarachtig godsdienstig gevoel. Zij wisten het, dat zij een gevaarlijken weg gingen - zij hadden er meermalen van gehoord, hoe hier en daar vereenigingen overvallen, met geweld van wapenen uiteengedreven, en naderhand met zware boeten en gevangenis bestraft waren geworden; maar nogtans, hoezeer haar het hart wel eens in den boezem klopte, als zij daaraan dachten, aarzelden zij niet, dat gevaar te trotseeren, waar het haar dierbaar geloof gold. Daarbij was de tegenwoordigheid van een echtgenoot, vader of broeder haar eene geruststelling, maar ook een prikkel tevens; want de vrouw deelt liever het gevaar van hen, die haar dierbaar zijn, dan hen alleen zich daarin te zien begeven en zelve uit vreeze terug te blijven.
De verschillende beweegredenen, waarvan wij hier spreken, hadden ook voorzeker het anders zoo schroomvallige duifje olsveen overgehaald naar Bleiswijk te komen; want ook zij trad op het bepaalde uur met haren vader en jan faessen de verzamelplaats binnen, waar zij weldra eenige bekenden aantrof, namelijk de vrouw van den haring-kooper kors janszoon van alfen en die van den schrijnwerker kornelis geeritszoon van woerden, beide uit Rotterdam. De laatste was eene zuster van slatius, die, van dezen vernomen hebbende, dat hij voornemens was, dien avond naar Bleiswijk te komen prediken, olsveen en eenige andere ijverige Remonstranten daarmede bekend had gemaakt. De mannen, - waaronder wij behalve de vier hierboven genoemden, nog moeten doen opmerken abraham blansaert, broeder van den proponent en zijnen vriend willem parthij,

{==103==} {>>pagina-aanduiding<<}

gewezen Secretaris van Zevenhuizen, omdat deze eene min of meer gewigtige rol spelen in ons volgend verhaal, - waren bijna allen als bevige Arminianen bekend, en ofschoon zij elkander voor een groot gedeelte vreemd waren, bragt de aanleiding tot hunne vereeniging te dier plaatse al zeer spoedig toenadering en vertrouwelijkheid te weeg. In onderscheidene kleine groepen verdeeld, was natuurlijk de toestand van hun kerkgenootschap de hoofdinhoud van hun gesprek, dat, hoewel in meer of minder hartstogtelijke uitdrukkingen, toch overal slechts fluisterend gevoerd werd, om het geheim der bijeenkomst niet te verraden. Van dyck, die in tusschen buiten de deur was gebleven, om de wacht te houden, waar hem bij afwisseling de een of ander der aangekomenen gezelschap hield, trad, toen hij berekende, dat nagenoeg allen tegenwoordig waren, weder binnen, terwijl hij vervangen werd door een van de vijf mannen, die zich daar toe vrijwillig aanboden, en waarbij zich ook onze wakkere zeeman faessen aansloot, om, zoo als bij dergelijke gelegenheden gebruikelijk was, te waken tegen eene mogelijke overvalling.
Toen dit geregeld was, werden de plaatsen, die nog door de vrouwen waren opengelaten, ook ingenomen, en schikten zich de aanwezigen zooveel de bekrompen gelegenheid het toeliet. Van dyck bleef bij de deur, en nadat eene diepe, aandachtige stilte het gefluister had vervangen, trad blansaert achter de tafel, sloeg den zwaren bijbel open, en de oefening nam een aanvang. Na een gebed, dat ongeveer een half uur duurde, en met welks inhoud, die naar den prediktrant dier dagen, ontzettend gerekt was, wij onze lezers niet zullen vermoeijen, las hij

{==104==} {>>pagina-aanduiding<<}

eenen psalm voor, daar de plaats en het geheimzinnige der bijeenkomst het gemeenschappelijk gezang gevaarlijk maakten. Beide gedeelten der plegtigheid werden met vromen ernst aangehoord, en de lippen der toehoorders, die zich langzaam bewogen, om den leeraar bij het lezen van den psalm te volgen, bewezen hoe gemeenzaam zij allen waren met de woorden van den gewijden dichter, ook zelfs in den bekrompen en ellendigen vorm waarin datheen ze had overgebragt. Onder dit lezen werd de deur zachtkens geopend, om twee nieuwe bezoekers binnen te laten, die door van dyck met een stilzwijgend hoofdknikken verwelkomd werden, en zich bij hem op de bank neêrzetten. De meeste der aanwezigen hadden bij deze stoornis het hoofd naar de deur gewend, maar geen hunner herkende de beide binnenkomenden, die niemand anders waren dan stoutenburg en coorenwinder, ingevolge hunne met van dyck gemaakte afspraak, uit 's Hage overgekomen, om te zien, wie onder degenen, die daar vereenigd waren, hun geschikt toeschenen, om nader met hunne plannen te worden bekend gemaakt.
Zonder zich dus veel om de woorden van blansaert te bekommeren, waren zij weldra met van dyck in een fluisterend maar levendig gesprek gewikkeld.
‘Ik ben eergisteren op weg geweest’, sprak deze, nadat hij voorzigtig rond gezien had, of niemand zijne woorden verstaan kon, ‘en heb de beste gelegenheid gevonden, waar wij den Prins kunnen treffen.’
‘En die is?’ vroeg stoutenburg.
‘Bij Ryswijk. Zoo als ik u zeide, ben ik er

{==105==} {>>pagina-aanduiding<<}

eergisteren zelf geweest, en heb mij overtuigd, dat er geen betere plaats is voor eene overvalling dan daar. Gij weet, waar de stallen van den Prins bij de Zandvaart liggen. Zoo als ik vernomen heb, rijdt hij gewoonlijk des morgens daarheen, en de pages, die hem vergezellen, hebben de gewoonte aangenomen, om, terwijl de karos den grooten weg volgt, een binnenpad in te slaan bij de herberg de Witschenberg, om des te spoediger aan de stallen te komen, en hem bij het uitstijgen behulpzaam te zijn. Dat eind weegs nu is, vooral in dezen tijd van het jaar, geheel eenzaam, en eenige vastberaden mannen, die zich daar opstellen, zullen geene de minste moeite hebben, om het rijtuig tegen te houden, den koetsier en de dienaren af te maken en den Prins zelf in den tijd van een oogenblik te depêcheren, zonder dat er eenige hulp mogelijk is.’
Van dyck zweeg ook, en de beide anderen bleven eenige oogenblikken in diep nadenken verzonken; want wel waren zij vast besloten, en viel er voor hen aan geen terugtreden te denken, maar toch bij deze eenvoudige en categorische voorstelling van de zaak, die hun zoo op eens als voor oogen gesteld werd, voer hen als eene huivering door de leden.
‘Dan moet het maar hoe eer hoe beter geschieden,’ nam coorenwinder nu het woord op, ‘waartoe langer marren, als met iederen dag het gevaar van ontdekking vermeerdert. Hebt gij ook gehoord, of de Prins in deze dagen dien togt veel doet?’
‘Dagelijks,’ antwoordde van dyck, ‘en daarom juist ben ik op het denkbeeld gekomen, om die gelegenheid uit te zoeken. De Juffer van Mechelen

{==106==} {>>pagina-aanduiding<<}

heeft tegenwoordig haar verblijf te Ryswijk, en haar gezelschap trekt hem waarschijnlijk even sterk als de liefhebberij om zijne jonge paarden te zien. Zoo als ik meermalen gehoord heb, heeft zij nog altijd veel invloed op hem, en mij is zelfs ter ooren gekomen, dat zij van zins was hem tot een huwelijk over te halen, om zoodoende hare kinderen gewettigd te zien.’
‘Dat ontbreekt nog aan Hollands ellende!’ viel stoutenburg in, ‘dat het eenige uitzigt, dat wij misschien hebben, om namelijk hendrik frederik eens in zijns broeders plaats te zien, ons ook ontnomen worde, en Hollands edelen den nek zullen moeten krommen onder de bastaarden van den tiran. 't Is meer dan tijd, dat het oordeel Gods worde voltrokken!’
‘De voornaamste maatregelen, die naar mijn inzien nu nog zullen moeten getroffen worden,’ ging van dyck voort, zonder verder veel acht te slaan op die uitboezeming van gekrenkten trots, die den edelman ontvallen was, ‘komen hierop neêr: vooreerst moeten wij gezamentlijk zorgen voor de handlangers, en ieder van zijnen kant zijne lieden uitzoeken, die wij dan met gemeen overleg zullen aannemen. coorenwinder zal ze best in Rotterdam opsporen, ik zal voor die van Leiden en van de dorpen zorgen en gij, heer willem -’
‘Ik kan niet anders doen, dan hier rondzien of ik dezen avond welligt eene kennismaking mogt aanknoopen; want gij begrijpt, dat in dezen voor mij in den Haag geene gelegenheid is. Trouwens, ik verlaat mij in dit opzigt geheel op u, en daarbij,’ ging hij voort, ‘ik sta er u voor in, dat ik mijn neef van der dussen in ons opzet zal doen

{==107==} {>>pagina-aanduiding<<}



deelen: ik heb er hem al over gesproken, zonder hem bepaald met alles bekend te maken, en hij is niet ongenegen zich aan ons aan te sluiten.’
Coorenwinders oog glinsterde van vergenoegen bij het hooren van dit, voor zijne plannen zoo welkom berigt, dat hem van zelf leidde tot de vraag, eenigzins aarzelend uitgebragt:
‘En - hoe is het met den heer van groeneveld?’
‘Ik voorzie, dat het veel bezwaren zal in hebben, mijn broeder over te halen, in onze plannen te treden;’ hernam stoutenburg; ‘want, hoe dikwijls ik ook meer bepaald over de zaak tracht te spreken, nooit heb ik hem uit zijne flaauwhartigheid kunnen wakker schudden, en dus - op dien zouden wij moeijelijk kunnen rekenen, want flaauwhartigen kunnen wij niet gebruiken; maar er bestaat eene dringende reden, waarom ik nog het uiterste moet en zal aanwenden: hij is namelijk de eenige, die ons het geld kan voorschieten.’
‘Daarover wilde ik u juist gesproken hebben,’ zeide van dyck; ‘naar eene berekening, die ik oppervlakkig gemaakt heb, zullen vijf- à zesduizend gulden noodig zijn, om al dat volk de handen te stoppen.’
‘En die wij met geene mogelijkheid bijeen kunnen brengen,’ viel coorenwinder hem in de rede, ‘ik vreeze, dat dit de klip is, waarop ons plan schipbreuk zal leiden, want arm zijn wij, heer willem, gij zoowel als ik, wij zoowel als gij,’ en spottend lachte hij, terwijl hij aldus met giftige vingers in de wond greep, die op de gevoeligste plaats van stoutenburgs ziel was geslagen.
Deze had, hoewel hij, deels om zijn doel te be-
{==108==} {>>pagina-aanduiding<<}
reiken, deels ten gevolge van zijne losse levenswijze, meestal met lieden ver beneden zijnen stand omging, in den grond van zijn hart een overblijfsel van aristocratisch gevoel behouden, dat bij enkele gelegenheden sterk sprak. Het maakte, op dit oogenblik, dat hij de scherpe woorden, die de doortrapte coorenwinder opzettelijk gesproken had, diep gevoelde, en zonder dat hij het door eenig teeken te kennen gaf, drong die gelijkstelling van hem, vroeger een van de eersten onder Hollands edelen, met den Secretaris van eene der bezittingen zijner moeder, hem als een angel in de ziel.
‘Ons plan daarom opgeven,’ hernam hij met verbeten woede, ‘om eenige duizende guldens, die ik in vroegere jaren zoo menigmaal in arrenmoede als weggeworpen heb: bij God, dat nooit! Ontstelen kan ik ze mijn broeder niet, anders deed ik het, zoo waar ik leef; maar ik zweer u, hij zal ze ons geven: ik zal hem meêslepen, al moest het zijn eeuwig verderf wezen. Hij zal willens of onwillens de schande en de verdrukking van zijn geslacht helpen afwentelen. Eer wij drie dagen verder zijn, zalik er een middel toe gevonden hebben.’
Coorenwinder verheugde zich inwendig met duivelsche vreugde over de uitwerking van zijne woorden, en tevreden over de uitkomst, die hij verkregen had, haastte hij zich, het gesprek dat nog eenigen tijd door hen gevoerd werd, weder eene algemeene rigting te geven.
Wanneer iemand in staat ware geweest, datgene, wat in de ziel van die drie mannen omging, en wat in hunne woorden doorstraalde, te vergelijken met hetgeen henop de plaats, waar zij waren, omgaf, hij zou een contrast gevonden heb-
{==109==} {>>pagina-aanduiding<<}



ben, zoo scherp als er zich zelden een voordoet.
Het halfdonker, waarin de vergadering gehuld was, het geheimzinnige, ja zelfs het gevaarlijke, dat er in lag, had de gemoederen van de kleine schaar, die daar bijeen was, tot een heiligen ernst gestemd, die haar des te vatbaarder maakte voor den indruk van de woorden des leeraars. En die woorden zelve bragten daartoe niet weinig bij; want, zij bemoedigden en vermaanden, en wekten op tot onderwerping, terwijl den verdrukten het uitzigt verlevendigd werd op eene betere toekomst, hetzij hier beneden, hetzij in het hemelsche vaderland daar boven.
Men behoefde niet lang naar blansaerts rede geluisterd te hebben, om te begrijpen, dat de leeraars zijner gemeente hem uitgekozen hadden, om tot predikant te worden opgeleid. Hij bezat eene vloeijende welsprekendheid, die wanneer zij zich in hare volle kracht ontwikkelde, diepen indruk maakte, en voor hen, die hem niet kenden, geheel en al de gebreken van zijn baatzuchtig karakter verborgen hield; terwijl het den weinigen, die hem kenden, toescheen, alsof er twee personen in dien man vereenigd waren: eene tegenstrijdigheid, die hen in zulke oogenblikken deed weifelen, waarvoor zij hem moesten houden.
Hij had tot onderwerp zijner overdenking gekozen de woorden van II Chron. 33 vers 23: ‘maer hij en verootmoedichde hem niet voor den Heere,’ en nam daaruit aanleiding om zijne toehoorders tot lijdzaamheid in de verdrukking aan te sporen. Wel volgde hij den heerschenden smaak van die dagen, die de predikatien door tallooze verdeelingen en onderverdeelingen, door eindelooze en vergezochte aan-
{==110==} {>>pagina-aanduiding<<}



halingen, ja zelfs door wanstaltige woordspelingen, voor onze tegenwoordige beschaving geheel en al onbruikbaar maken; maar bij deed het niet meer dan volstrekt noodig was, om te voldoen aan de eischen der toenmalige kunst, en, hoewel wij gaarne gelooven, dat wij onzen lezers een glimlach van medelijden, of mogelijk ook wel een geeuw van verveling zouden ontlokken, wanneer ons bestek het toeliet, hun de rede van den proponent als een proefje van dien preêktrant mede te deelen, kunnen wij toch verzekeren, dat zij noch den eenen noch den anderen indruk maakte op hen, die op den avond van den 27 Januarij 1623 in de schuur te Bleiswijk vereenigd waren. Met Christelijke belangstelling volgden zij den spreker in de ontwikkeling zijner denkbeelden, en menig harte werd met hoop en moed vervuld, toen hij volharding in de reine leer aanprees, gepaard met verdemoediging voor den Allerhoogste, en uitriep:
‘Daarom laat ons der menschen vreeze niet vreezen, noch eenigzins verschrikt worden. Zijn de plakkaten der overheden tegen ons, wij gehoorzamen de geboden van God en van Christus; handelen de officieren ons wreedelijk, Gods genade zal ons verkwikken; worden wij van onze goederen beroofd, wij weten, dat wij een beter goed in den hemel hebben; worden wij gebannen, de aarde is onzes Heeren met hare volheid; worden wij in gevangenissen en tuchthuizen opgesloten, de geheele hemel zal voor ons open zijn; worden wij van vrouw en kinderen afgescheurd, wij moeten ze om christus wille verzaken en Hij zal ze verzorgen; worden wij gedood, christus zal ons uit den dooden weder opwekken en het eeuwige leven geven! Maar laat ons

{==111==} {>>pagina-aanduiding<<}

voor alle dezen, vurige gebeden tot God doen opgaan voor hooge en lage overheden, die ons te onregte (want wij hebben tegen hen niet misdaan) en bitterlijk vervolgen: opdat zij met tijdelijke boete de schrikkelijke wrake, die hen nakende is, mogen voorkomen.’
‘Blansaert begint warm te worden;’ zeî stoutenburg, die met de beide anderen eenige oogenblikken toegehoord had; ‘zeg mij eens, wie daar al zitten, dan ga ik er onbemerkt henen, en als er straks een oogenblik respijt is, zal ik trachten hier of daar een gesprek aan te knoopen.’
‘Die daar vooraan,’ zei van dyck, ‘die nu juist naar den grond zit te turen, is cornelis gerrits kistenmaeker, ook genoemd pieters van woerden een schrijnwerker uit Rotterdam. Hij is vroeger soldaat geweest, en een welberaden borst, dien wij zonder twijfel zullen kunnen overhalen; te meer daar hij een zwager is van slatius, en door dezen wel zal opgewonden worden. Slatius zelf wacht ik heden avond nog; hij blijft mogelijk eenige dagen bij mij.’
‘Naast hem zit cors jansz van alphen, een haringkooper, wien ik reeds meermalen over de herstelling van onze grieven gesproken heb, en die mij verklaard heeft, dat ik op hem rekenen kon, als er eenige verandering in de regering mogt voorgenomen worden; hij schijnt veel invloed te hebben op lieden van zijn slag.’
‘Ginds tegen den muur zit olsveen de kastelein van de Hulck, ook uit Rotterdam, naast die drie vrouwen, waarvan de eene zijne dochter is. Ik ken hem niet, maar naar het weinige te oordeelen, dat ik met hem gesproken heb, geloof ik niet, dat van hem

{==112==} {>>pagina-aanduiding<<}

partij te trekken is: 't schijnt niet veel meer dan een wijdluftige prater, die mij ten minste met een grooten omhaal van woorden sprak over 't gevaar, dat wij hier liepen, en niet onduidelijk te kennen gaf, dat het de laatste keer zou wezen, dat hij zichzelven en zijne dochter er aan waagde.’
‘'t Meiske ziet er niet onaardig uit,’ sprak stoutenburg, een blik op het schoone duifje slaande, ‘en is misschien meer dan de vader eene nadere kennismaking waard.’
‘Dat komt mij ook zoo voor,’ antwoordde van dyck glimlagchende, ‘maar dat zou eene andere conspiratie zijn, waar men haar in zou kunnen trekken.’
Hoe weinig vermoedde stoutenburg op dat oogenblik, dat de gedachte, die toen in hem opkwam, de eerste vonk was van het vuur, waarin hij en de zijnen hun verderf zouden vinden. In zijn laaghartig gemoed, waarin reeds lang, te midden der losbandigste levenswijze, alle gevoel van zedelijkheid uitgedoofd was, rijpte onmiddellijk het voornemen, het onschuldige kind, dat daar op eenige schreden van hem zat, met de helder blaauave oogen aandachtig op den vermanenden leeraar gevestigd, en waarbij hij zich van eene gemakkelijke overwinning zeker hield, tot zijn slagtoffer te maken. Hij sprak er evenwel niet verder over door, maar hoorde nog eenigen tijd naar van dyck en coorenwinder, die bleken, met omtrent een twaalftal van de daar vereenigde personen bekend te zijn, en onderling bepaalden, wie zij geschikt rekenden, om deelgenoot van hunne geheimen to worden, toen eensklaps twee vrij sterke tikken aan het venster een plotselingen schrik verspreidden. In een

{==113==} {>>pagina-aanduiding<<}

oogenblik sprongen alle mannen van hunne zitplaatsen op, blansaert werd bleek van schrik, hield op te midden van zijne rede, en blies het licht uit, waardoor de verwarring nog vermeerderde. ‘Stilte!’ riep de onverschrokken van dyck met eene krachtige stem, waardoor op eens de angstkreeten versmoorden der vrouwen, die opgevlogen waren, en zich bevende aan de mannen vastklemden. Stoutenburg was in een oogwenk duifje genaderd, die hevig verschrikt, met eene sidderende stem uitriep: ‘O God, wat is dat! Mijn vader, mijn arme vader!’
‘Zwijg in 's Hemels naam stil, lief kind!’ fluisterde stoutenburg, den arm om haar heen slaande, ‘vertrouw op mij; zoolang ik leef, zal u en uwen vader geen leed geschiedenen,’ hij bleef het bevende kind omvat houden, dat er niet aan dacht, zich uit zijne omarming los te maken.
Van dyck had zich intusschen dadelijk naar buiten begeven, om te zien wat daar gaande was.
‘Daar staat iemand op den weg,’ sprak jan faessen, die voor de deur de wacht gehouden had, ‘hij scheen willens hierheen te komen, en ik kan niet onderscheiden, of hij alleen is, en of het een vriend is of een spie.’
‘Dat zullen wij onderzoeken,’ hernam van dyck vastberaden. ‘Wie is daar?’ vroeg hij, regelregt op den verdachten persoon afgaande, dien hij nu eerst in de duisternis gewaar werd; ‘wat zoekt gij hier?’
‘Wie zijt gij zelf?’ vroeg op zijne beurt de aangesprokene, die nader kwam, - eene lange, magere gestalte in een donkeren mantel gewikkeld, en met een hoed met breede, neêrhangende randen op het hoofd.

{==114==} {>>pagina-aanduiding<<}

‘Ik ben de eigenaar van dit huis,’ hernam van dyck, ‘en wil weten, wie hier ten ontijde en in den avond rondsluipt.’
‘Zijt gij het, van dyck?’ vroeg nu de onbekende, eensklaps nader tredende; ‘ja, nu herken ik u; vrees niets, ik ben het, - Slatius. Hebt gij mijn schrijven niet ontvangen?’
‘Slatius!’ riep van dyck uit, terwijl faessen, die hem vergezeld had, onmiddellijk naar de schuur terugkeerde, om die geruststellende tijding over te brengen; ‘kom nader, wees welkom in ons midden. Gij hebt daar binnen geene kleine onsteltenis veroorzaakt. Ja, wel heb ik uw schrijven ontvangen, maar het werd laat, en ik vreesde, dat gij zoudt weggebleven zijn.’
‘Slatius is nog nooit weggebleven, waar hij beloofd had te komen,’ antwoordde de andere met zekere trotschheid, ‘leid mij in bij de broeders; want ik verlang in uw midden te zijn, en heb behoefte om woorden van opwekking te spreken in deze dagen van verflaauwing en werkeloosheid, nu er verdrukking is van alle kanten.’
‘Dan zijt gij dubbel welkom,’ hervatte van dyck; ‘daar is nog veel te doen in den wijngaard des Heeren, en wij zinnen op een gewigtig werk, waarbij uw woord ons van dienst kan zijn. Doch daarover nader. Blansaert is juist bezig daar binnen eene vermaning te doen; maar hij spreekt niet in mijnen geest. Maar ga er in en oordeel zelf. Gij zult er verscheidene oude bekenden aantreffen.’?
En hiermede traden zij de verzamelplaats binnen, waar in tusschen alles weder in rust en orde gebragt, en terstond na de bekomen opheldering, het licht weder was ontstoken geworden.

{==115==} {>>pagina-aanduiding<<}

Doch bij het eerste schijnsel daarvan was de blik van faessen gevallen op duifje, die, nu de plotselinge schrik voorbij was en de vlam der kaars weder opflikkerde, zich dadelijk uit stoutenburg's arm losmaakte, wel met maagdelijke schuchterheid, maar toch met een gelaat, waarop het gelukkige gevoel van het ontkomen gevaar een waas van vreugde verspreidde, terwijl zij tevens niet kon nalaten, nieuwsgierig den man aan te zien, dien zij vroeger niet had opgemerkt, en die, toen het gevaar allen gelijkelijk dreigde, en ieder zoo het scheen slechts voor zichzelven zorgde, haar zoo edelmoedig zijne bescherming had aangeboden.
Die oogopslag, hoe natuurlijk ook, en waarin geen erg hoegenaamd lag, drong evenwel als een dolksteek in de ziel van den jongen zeeman; het was, alsof hem plotseling een ontzettend wigt op het hart werd geworpen, ja, alsof hij op dat zelfde oogenblik eerst gewaar werd, welk een eindelooze schat van liefde er in zijn boezem verborgen lag voor het aanvallige dochtertje van den waard, bij wien hij nu ongeveer drie maanden woonde. Langzamerhand en ongevoelig had zich die hartstogt bij hem ontwikkeld, zonder dat hij er zich ooit rekenschap van had gegeven, wat het was, dat zijn verblijf te Rotterdam zoo aangenaam maakte. De dagen waren zoo rustig verloopen, hij was zoo geheel en al een lid van het kleine gezin geworden, en werd ook door vader en dochter beide, als zoodanig beschouwd; hij gevoelde zich zoo tevreden en zoo kalm na de laatste woelige jaren, die hij te midden van storm en oorlogsgevaar had doorgebragt, dat het hem scheen, alsof aan die zalige rust geen einde zou komen, en toch had zijn hart

{==116==} {>>pagina-aanduiding<<}

het hem nooit bepaald toegeroepen, dat er een ander en oneindig krachtiger gevoel in zijn binnenste sluimerde, hetwelk hem die dagen maakte tot de gelukkigste zijns levens. Wel had hij nu en dan een blik op de toekomst geslagen, en plannen gemaakt voor het vervolg, en er van gesproken, om tegen het volgende voorjaar weder eene plaatsing te zoeken; maar dat scheen nog zoo verre verwijderd, dat hij daaraan nog geene denkbeelden van scheiding had verbonden, die hem misschien licht gegeven zouden hebben omtrent den waren staat van zijn hart. Doch nu was hem dat licht op eens opgegaan, niet als een langzaam verhelderende dageraad, die alles eerst met rozenkleur en goudglans tooit, maar als een felle bliksemstraal, die plotseling eene vuurzee over het landschap uitgiet en terstond daarop eene stikdonkere duisternis achterlaat. Als met scherpen klaauw had de demon der ijverzucht zijn hart opengereten, en het binnenste daarvan op eens voor hem bloot gelegd, en hoewel niets hem wettigde, eenige rekenschap te vragen van hetgeen duifje deed of dacht, was het hem, alsof hij en niemand anders, op dat oogenblik, van hemel en aarde regt had gekregen, dien onbeschaamden indringer in het paradijs zijner gelukzaligheid tot verantwoording te dagen.
‘Wie is die man?’ vroeg hij bevende aan coorenwinder, die juist naast hem stond, ‘Die dààr, met dien breeden halskraag en dien bruinen mantel?’
‘Ik ken hem niet bijzonder,’ antwoordde deze, die om geen achterdocht te wekken, den Heer van stoutenburg, die aan allen vreemd was, niet bekend wilde maken. ‘Ik geloof, dat het een koop-
{==117==} {>>pagina-aanduiding<<}
man uit Gorkum is. Hij schijnt op een goeden voet te staan met dat knappe meiske naast hem vervolgde hij glimlagchende, en zonder te bemerken, hoe hij ziedend lood stortte in de hartewond van den zeeman; ‘ik kan ze beiden geen ongelijk geven. Jonkheid wil mallen. Maar laten wij daarom de zaken van gewigt niet vergeten ging hij voort; ‘daar komt van dyck binnen met den nieuwen gast; ga gij nu weder henen, om verder vigilante wacht te houden; wij hebben gezien, hoe oplettend en waakzaam gij zijt.’
Als werktuigelijk ging faessen de deur weder uit, zonder een blik achter zich te slaan, en zette zich daarbuiten in den koelen nachtwind neder, terwijl de bitterste en droevigste gewaarwordingen zijn brein doorwoelden. Wij willen niet verder nagaan, wat er in den tijd, dien hij daar doorbragt, in zijn binnenste omging, en welke de loop zijner gedachten was, die het hem deden vergeten, dat het uur, waarop hij door een ander vervangen moest worden, reeds lang geslagen had, zoodat hij tot het einde der bijeenkomst buiten bleef, en er niet op lette, dat het weder meer en meer onstuimig geworden was, en een digte motregen langzamerhand door zijne zware overkleeding was heengedrongen, zonder verkoeling te brengen aan den koortsachtigen gloed, die hem verteerde. Liever treden wij de schuur weder binnen, om te zien wat daar verder voorviel.



{==118==} {>>pagina-aanduiding<<}

Hoofdstuk VI. Henricus Slatius.

Henricus slatius, de man, die door van dyck de schuur was binnengeleid, was onder de ijverende predikanten van dien onrustigen tijd zeker de woelziekste en degene, die, zoowel hij het bestrijden van andersdenkenden, als in den boezem zijner eigene gemeente, de meeste onrust gestookt had. Onverdraagzaam in den hoogsten graad, stijfhoofdig in zijne eens opgevatte begrippen, vervuld met een overdreven gevoel van eigenwaarde, steeds gereed gal en gif te braken over allen, die het ook maar in de geringste mate waagden, zich tegen hem te verzetten, was hij een ware doom in het vleesch van de Remonstrantsche Broederschap, die te weinig instemde met zijne onchristelijke, liefdelooze grondbeginselen om hem gaarne als leeraar der verdrukte gemeenten te behouden en te bezoldigen; maar aan den anderen kant, zijn woelzieken en wraakzuchtigen

{==119==} {>>pagina-aanduiding<<}


aard te veel vreesde, om hem, zoo als zij eigenlijk had moeten doen, als een verdorven lid af te snijden en ter zijde te werpen.
Het eerst vinden wij hem in de geschiedenis vermeld, als predikant te Bleiswijk, waar hij door zijne overdrevene leerstellingen niet weinig bijdroeg tot de scheuring in de gemeente, welke te dien tijde door geheel Holland veld won, en waarvan de afscheiding der aanhangers van de orthodox-gereformeerde leer een gevolg was. De vermaarde johannes kloppenburg, later hoogleeraar te Harderwijk en te Franeker, bekleedde, even als hij, het predikambt te Bleiswijk en verzette zich tegen de Arminiaansche leerstellingen van slatius, wat ten gevolge had, dat deze op den 10 September 1617 hem uitdaagde tot een twistgeding, dat ook werkelijk plaats greep, maar, zoo als wel te denken was, tot overtuiging van geen der beide partijen leidde. Nu stelde slatius geene palen meer aan zijne buitensporigheid, zoodat eindelijk hugo de groot, destijds Pensionaris van Rotterdam, wiens onpartijdigheid, daar hij zelf een voorstander der leer van arminius was, in dezen voorzeker niet verdacht kon worden, aan de Wethouderen der stad den raad gaf, den woelzieken leeraar van zijn post te ontslaan. Dit geschiedde werkelijk in het jaar 1618, en men begrijpt ligtelijk, hoe dit opgenomen werd door slatius, die aldus tot de hevigste verbittering gebragt, de gemeente tegen den nieuwen leeraar opruide, zoo zelfs, dat de Staten van Holland genoodzaakt waren, hem met ernstige bedreigingen tot stilte te vermanen.
Na de veroordeeling der Remonstrantsche partij op de Synode van Dordrecht, weigerde slatius de

{==120==} {>>pagina-aanduiding<<}

Akte van stilstand te onderteekenen, werd dientengevolge uit het land gebannen, en bleef daarop drie jaren rondzwerven, zonder zich bepaald ergens te vestigen. De Broederschap was zeer met hem verlegen; maar, hoewel op de eerste vergadering der gebannen predikanten, in December 1619 te Antwerpen gehouden, besloten was geworden, ‘dat hij om zijne onhandelbaarheid en andere onbillijke zeden, nooit in eenige kerkelijke dienst, bezoeking der kerken, inzameling van penningen of iets dergelijks, gebruikt zou worden,’ werd hem, benevens den anderen predikanten, zijn onderhoud uit de bijeengebragte penningen behouden, en zelfs werd hem het toezigt gegeven over het drukken en uitgeven der Remonstrantsche schriften. Maar dit schijnt voor den dollen ijveraar eene te sterke verzoeking geweest te zijn: immers zijne ontrouw ging hierin zoover, dat hij in de werken, waarvan de drukproeven door zijne handen gingen, geheele bladzijden voegde van zijn eigen maaksel, en in zijn eigenen, bitteren en scherpen geest geschreven, hetgeen, onder anderen, zoo hoog liep bij de uitgave van een stuk van neomagus, getiteld: Hemelsch Synodus en't reghtmaatig oordeel gehouden tot Sion, tegen 't aardsche Synodus nationaal gehouden te Dordrecht, dat de schrijver weigerde, het voor het zijne te erkennen, en men slatius sedert buiten dienst hield. Hierbij kwam nog, dat men wijsselijk zijn voorstel afsloeg, om tot de geheime bediening der kerken in het vaderland gezonden te worden, en dat men niet genegen was, hem het verlies te vergoeden, dat hij verklaarde geleden te hebben bij de uitgave van verscheidene boekwerken, waarva er onder anderen eenige te Leiden in beslag genomen waren. Meer en meer ge-
{==121==} {>>pagina-aanduiding<<}
raakte hij nu met de Broederschap in onmin, en dieper en dieper in schulden, totdat hij eindelijk tot het besluit kwam, Antwerpen te verlaten, en in 't geheim naar Holland terug te keeren.
‘Ik gaa naar 't landt,’ schreef hij den 10den Maart 1622 aan uyttenbogaeet. ‘weet niet wat doen, bevinde mij soo geprangt, dat ik sal moeten tot landtwinning en onderteekening koomen. Soo dat geschiedt, sal't quaelijk afloopen. Doch daer sijnde, sal ik sien, wat Godt verleenen sal. Want soo ik daertoe genoodtsaekt werde, sal men moeten denken, dat men mij tot het hoogste leedt, spijt, affront, boon, en verachting heeft gebraght. Om geen bloemen meer om de kant te plukken, dat is de spil daer 't al op draeit. Niet dat ik sulks soude doen of uit wraekgierigheit, of uit af keer van de goede saek, maer (dat kenne Godt) uit enkele noodt, om mijn schulden te betaelen en vrouw en kinderen den kost te winnen. Men heeft mij sooveel spijts aen alle kanten aengedaen, en 't middel onttrokken, daer ik mede een stuiver hadt konnen winnen, ja me eeft mij etlijke honderdt guldens schaede gedaen van boeken, die nog onder mij sijn. - Het schijnt nu of er in 't Landt niet een rijk man of twee soude te vinden sijn, die d' Exemplaeren soude aannemen. Sijn seeker de saeken soo disperaet, 't is dan tijdt dat ik er uitscheide: te meer, omdat ik er niet meer toe kan doen, en niemant mijnen dienst begeert. Dan men gedenke, dat ik bereidt ben geweest, wat te lijden, te doen en uit te staan voor de saeken, daer ik nu de spae sal moeten steeken, 'twelk mij ten hooghsten spijt.’
Werkelijk verliet hij veertien dagen daarna Antwerpen, en vestigde zich te Delft, waar

{==122==} {>>pagina-aanduiding<<}

hij met het bereiden van fijne wateren den kost zocht te verdienen. ‘Hij is nu in 't Landt,’ schreef grevinkhoven te dien tijde aan hugo de groot, ‘Godt geve, dat niemant door hem in swaerigheit koome!’ Een wensch, die aanduidde, hoezeer hij den man kende; maar die, helaas, onvervuld is gebleven.
Weldra wendde hij zich tot de Binnendirecteuren der Remonstrantsche Societeit, vorderde met schampere redenen, schelden, razen en dreigen, dat zij hem zouden ondersteunen en de schade vergoeden, die hij op zijne boeken geleden had, totdat zij op het laatst hem den toegang tot hunne huizen bepaaldelijk moesten weigeren. Kort daarna ging hij te Rotterdam wonen, waar hij door zijnen zwager cornelis gerritszoon van woerden kennis kreeg van de bijeenkomst, die den 27sten Januarij te Bleiswijk zou gehouden worden.
Bij deze korte schets, die onzen lezers eenigermate met zijn karakter zal bekend gemaakt hebben, willen wij nog voegen, dat zijn uiterlijk geheel beantwoordde aan zijn gemoedsaard: hij was vrij lang van gestalte; zijn donker oog, dat, wanneer hij sprak, levendig schitterde, had eene uitdrukking, die, gevoegd bij het ordelooze van zijn baard en hoofdhaar en de slordigheid zijner kleeding, een hoogst onaangenamen indruk maakte, op wie hem met aandacht beschouwden. Een zijner tijdgenooten, de ‘Amsteldammer Medicijn’ nicolaes à wassenaer, die eene soort van kronijk van die dagen geschreven heeft, op eene wonderlijke manier doormengd met aanhalingen uit oude schrijvers en vergelijkingen van hetgeen in zijnen tijd gebeurde met de geschiedenis van alle oude volkeren, zegt van hem:

{==123==} {>>pagina-aanduiding<<}


‘Sooveel als zijn physiognomie aangaat, men hadde al vermoeden op hem, wat quaets onder sijne leden te hebben, alsoo hij een fantastijck wesen hadde, bleeck met swarte wijnbrauwen. Dat fatsoen haetede julius caesar altoos seer, gissinghe maeckende dat sulck wesen een verrader bedecktede. De coninck van Groot-Brittanniën jacobus, hout die bleeck zijn, en gheele baarden hebben voor heimelijcke traistres: in de buspoeders stichtinghe waren der veele soo gheteeckent, en voorwaar de natuyrkenders hebben een grouwel van sulcke coleuren, statuerende, dat het wrevelighe menschen sijn, bijsonder soo daer noch eenighe teeckenen bij comen, en dan connen bijnaest alle menschen sien, dat sij verraders herten dragen.’
De ongunstige indruk, gewoonlijk door zijne verschijning te weeg gebragt, werd evenwel door de bijzondere omstandigheden, waaronder hij nu optrad, niet gevoeld, daar velen der aanwezigen, die zich zijner, als hun voormalige predikant, nog herinnerden, terwijl het flaauwe schijnsel der kaars de anderen belette, hem naauwkeurig te onderscheiden.
Jan blansaert, die, zoodra de orde weder hersteld was, zijne plaats aan de kleine tafel hernomen had, vervolgde zijne zoo onverwacht afgebroken rede, en slatius bleef naast van dyck, digt bij den ingang, staan, van waar hij de kleine schaar overzag en wijdde toen zijne aandacht aan de woorden van den Leidschen proponent, nadat hij door van dyck omtrent diens naam en betrekking tot de broederschap was ingelicht, en in een kleinen bijbel, dien hij bij zich droeg, den tekst had opgezocht, die tot grondslag van de predikatie diende.

{==124==} {>>pagina-aanduiding<<}

‘Daarom, gij, mijne broeders en zusters in den Heere christus.’ alzoo eindigde de redenaar zijne toespraak, ‘doet niet als de koning amon, waarvan onze tekst spreekt, maar vernedert u voor het aangezigt des Heeren, en gaat voort, doende goede werken; dit alles aanmerkende, kunt gij ook pal staan in den geloove, verwachtende betere tijden. Bezwijkt noch verflaauwt niet; houdt dat gij hebt; betracht hetgeen u van God geboden is; ijvert daar-in, helpt daartoe en bevordert naar uw vermogen alle middelen daartoe behoorende; schuift het niet op malkanderen, maar een ieder trachte den ander voor te gaan in een goed exempel te geven. De kroon der waarachtige religie laat u echter nooit nemen. Het geldt Gods waarheid, Christus opregte dienst, de vrijheid der conscientiën voor u, uwe kinderen en nakomelingen; het geldt uwe eeuwige zaligheid. Waagt daarvoor, gelijk Christen en betaamt, alles wat gij hebt. Den loop volloopen, den kamp volkampt, en 't geloof behouden hebbende, zult gij, de kroon der geregtigheid ontvangen. Hier op hopende, bezit ondertusschen uwe zielen in lijdzaamheid en laat uwe lijdzaamheid een volmaakt werk hebben. Uw Heer, dien gij dient, is getrouw, en zal u niet la ten bezoeken boven vermogen, maar eene uitkomst geven met de verzoeking. Hij weet de zijnen uit alle lijden te verlossen. Vertrouwt; Zijne komste nadert: Hij is voor de deur om u te helpen. Amen.’
Eene diepe stilte volgde op deze woorden, en bewees welk een indruk de taal des welsprekenden redenaars op zijne hoorders gemaakt had, die voor het grootste gedeelte in godsdienstige overpeinzing over het gesprokene nadachten. Dit gevoel evenwel

{==125==} {>>pagina-aanduiding<<}

werd geenszins door allen gedeeld. Van dyck wierp een ontevreden blik op coorenwinder, alsof hij hem verwijten wilde, dat de keuze, die hij gedaan had van den persoon, aan wien dien avond het houden der leerrede zou worden opgedragen, de oorzaak was van den uitslag, die nu bleek allernadeeligst te zullen werken op de bereiking van hun doel. Maar juist van pas hadden zij een krachtigen bondgenoot in den doldriftigen slatius gekregen, die zich reeds van de eerste oogenblikken af aan, ter naauwernood had kunnen weêrhouden, den spreker met scherpe verwijtingen in de rede te vallen. Het ongeduld vonkelde hem uit de oogen, en meer dan eens stak hij de hand krampachtig uit, of scheen op het punt voorwaarts te treden, om blansaert zijne lankmoedigheid en onderdanigheid in de tegenwoordige omstandigheden te verwijten. Hij had zich evenwel bedwongen zoolang de predikatie duurde, maar toen het laatste woord was gesproken geworden, brak zijn misnoegen los tegen van dyck.
‘Wat taal is dat?’ vroeg hij op den toon der diepste verontwaardiging. ‘Is het met zulke beginselen, dat men hier het ineengestorte Sion weder zal opbouwen. Denkt men op die wijze de zielen te sterken in het heilig geloof, en kracht te geven tegen de verdrukking, en voor te bereiden tot den dag, waarop eenmaal onze dwingelanden gewogen zullen worden in de schaal van het geregte oordeel, een dag, die zoo verre niet verwijderd is, als deze flaauwhartige het wil doen voorkomen!’
‘Ik heb gevreesd, dat het zoo komen zou,’ fluisterde van dyck; ‘de keuze van blansaert tot redenaar was de mijne niet; maar, hoe het zij, eene tegenwerking is noodig; want deze avond,’

{==126==} {>>pagina-aanduiding<<}

voegde hij er nog zachter bij, zoodat hij alleen door den gretig luisterenden slatius verstaan kon worden, ‘deze avond moet beslissen over ontwerpen van het hoogste belang. Groote gebeurtenissen zijn in de naaste dagen te wachten, en zoodra wij alleen zijn, zal ik u bekend maken met een geheim, waarvan onze herleving of onze eeuwige slavernij afhangt.’
‘Wat is dat geheim?’ vroeg slatius. met de meest gespannen nieuwsgierigheid.
‘Stil! - Daarover voor 't oogenblik geen woord meer,’ hernam van dyck; ‘reeds te veel oogen zijn op ons en vooral op u gevestigd, want men verwacht, zoo 't schijnt, nog een woord uit uwen mond. Weet alleen dit, dat de beste dienst die gij nu aan de goede zaak doen kunt, is, den indruk uit te wisschen, dien de vreesachtige woorden van blansaert op velen gemaakt hebben: spreek gij hen toe, om ze op te wekken uit die sluimering; spaar geen aandrang, verzuim geene aansporing, want de gelegenheid is gewigtig, de tijd is kostbaar, de oogenblikken zijn geteld.
‘Verlaat u op mij,’ antwoordde slatius; ‘ook zonder uw verzoek zou ik er toe overgegaan zijn, een woord van opwekking te spreken; met dat oogmerk ben ik hierheen gekomen, maar nu vind ik er mij dubbel toe gedrongen.’
Te gelijker tijd trad hij voorwaarts, en, terwijl allen zijne bewegingen volgden met blikken, die deels van bevreemding, deels van herkenning getuigden, nam hij de plaats in van blansaert, die zich middelerwijl gemengd had in een zacht gesprek, dat tusschen de digtst bij hem staande bezoekers was aangeknoopt geworden, terwijl anderen

{==127==} {>>pagina-aanduiding<<}

van hunne zitplaatsen opgerezen, zich gereed maakten, de terugreize weder aan te nemen.
In een oogenblik was de stilte hersteld, en wijdde men zijne oplettendheid aan den nieuw optredenden leeraar, die eenige sekonden met zijne donkere blikken om zich zag, als om zijne gedachten te verzamelen, en daarna zijne rede aanving met eene schijnbare kalmte, waardoor zelfs de weinigen, die zijn driftigen en voortvarenden aard kenden, misleid werden. Maar hij begreep te regt, dat bij de stemming, waarin de gemoederen nu waren, eene plotselinge aanranding van hetgeen zoo even zulk een diepen indruk had gemaakt, juist het tegenovergestelde zou uitwerken van hetgeen hij beoogde.
Hij begon dus, na eenige korte woorden gezegd te hebben over de vreugde, die hij ondervond, na zoo lange afwezigheid weder in het midden zijner vroegere gemeenteleden te kunnen optreden, met zich geheel en al op het standpunt te plaatsen, waarop blansaert was blijven staan, en verklaarde nog eenige oogenblikken te willen wijden aan de ontwikkeling van dezelfde Bijbelwoorden, die deze tot tekst had genomen.
Zijne welsprekendheid was niet minder dan die van blansaert. maar droeg een geheel ander karakter: zoo vloeijend, zacht en geleidelijk deze sprak, zoo afgebroken, snijdend en stout doortastend was de taal van slatius; langzamerhand verliet hij ook het pad, waarop blansaert zijne hoorders had geleid, en na eerst de aangegeven tekstwoorden: ‘maer hij en verootmoedichde hem niet voor den Heere’ in denzelfden geest van gelatenheid en onderwerping te hebben opgevat, toonde hij

{==128==} {>>pagina-aanduiding<<}

aan, hoe de gewijde schrijver wel bepaaldelijk sprak van verootmoediging voor Jehova, maar geenszins van vernedering voor de menschen; hoe die onderwerping aan den wil des Heeren vaak verzet tegen den wil des menschen voorschreef. Met krachtige trekken schilderde hij den droevigen toestand der verdrukte kerk, gaf meer en meer zijne verbittering lucht tegen de bovendrij vende partij, ja zelfs tegen het bestuur der Remonstrantsche Broederschap; wist de pogingen, die aangewend werden, om langs zachte wegen vrede en verbroedering terug te voeren, op zoo slinksche wijze verdacht te maken; maalde de vervolgingen af, waaraan hij zelf van alle zijden was blootgesteld, en maakte de vreeze, dat de ondergang van hun dierbaar geloof onvermijdelijk was, zoodanig wakker in de harten zijner toehoorders, dat meer dan eens een half gesmoorde kreet van opgewekte verontwaardiging toonde, hoe juist hij die snaren had aangeslagen. Toen hij hen eenmaal op die hoogte had gebragt, en zich alzoo gewaarborgd tegen het gevaar van eene al te plotselinge omkeering van denkbeelden, ging hij er langzamerhand toe over, de tekstwoorden op eene wijze, die van zijne doorslepene gevatheid getuigde, uit een geheel ander oogpunt te beschouwen dan blansaert gedaan had, door er namelijk het onmiddellijk daarop volgende vers bij te voegen: ‘Ende zijne knechten maecten een verbont teghen hem, ende doodden hem in zijn huijs.
Voorzeker geen gepaster woorden had hij kunnen vinden, om het doel der zaamgezworenen te bereiken, die in stilte juichten over de onvoorzigtigheid van den Leidschen proponent, welke door de

{==129==} {>>pagina-aanduiding<<}


keuze van zijnen tekst zijnen listigen tegenstrever zulk een geweldig wapen in de hand had gegeven, om het werk te vernietigen, dat hij had gesticht. En in volle mate maakte deze daarvan gebruik; hij toonde aan, hoe koning amon, waarvan het bijbelsche geschiedverhaal ter dezer plaatse spreekt, door zich te verzetten tegen jehova, zich de regtvaardige straf, die hem trof, op den hals gehaald had. Met gloeijende welsprekendheid paste hij dit alles op het tegenwoordige bewind toe, en, hoewel hem op dat oogenblik nog hoegenaamd niets bekend was van den aanslag, tegen den Stadhouder beraamd, wist hij het meerendeel zijner hoorders zoodanig op te winden door zijne schildering van hunnen ellendigen toestand en van hunne dure verpligting, om zich in den naam des Heeren daartegen te verzetten, dat de algemeene geestdrift tot het hoogste toppunt klom, toen hij de woorden uitsprak, die ook in een zijner bitterste geschriften te lezen staan: ‘Valt ze dan al te zamen op het lijf! Wat zoudt gij zien op een hoofd? Zijn het niet uwe handen, die u helpen moeten? Laat slechts het ligchaam woelen, daar zal zich haast een hoofd vertoonen.... Welaan dan, treedt uit, gij vrome Batavieren en komt voor den dag! Vangt aan met dapperheid en kloekmoedigheid. Toont de manhaftige en verschrikkelijke wapenen uwer handen! Roept langs de straten: Vrijheid, vrijheid, vrijheid van conscientie: restitutie van regten en privilegiën. Dat zal de bloeddorstige tijgers doen vertsagen en op de vlugt helpen, meer dan het kraaijen der hanen den sterken, snellen en fellen leeuw!’
Op dien toon ging hij met klimmende hevigheid nog eenigen tijd voort, totdat hij nagenoeg met

{==130==} {>>pagina-aanduiding<<}

eene aansporing tot volslagen oproer tegen de regering besloot. Velen waren er onder de toehoorders, die hun ongeduld naauwelijks bedwingen konden, en bij het einde brak er een goedkeurend gemompel los, dat weldra in eene algemeene opgewondene uiting van denkbeelden overging, waarbij de haat tegen de verdrukkers van het ware geloof en onverholen verbolgenheid over den tegenwoordigen staat van zaken den boventoon hadden. Wanneer ook al enkele vreesachtigen, en zij, die zich met de oproerige beginselen van den ijveraar niet konden vereenigen, zich bedachtzaam aan verdere woordenwisseling hierover onttrokken, zoo toonde toch de groote meerderheid, in verscheidene groepen verdeeld, door nadrukkelijke woorden en levendige gebaren genoegzaam aan, hoezeer zij met slatius instemden, die langzamerhand het middelpunt werd, waarom zich de voornaamste heethoofden vereenigden. Coorenwinder en van dyck voegden zich hier onmiddellijk bij.
‘Braaf gesproken, heer slatius!’ zeî de laatste, terwijl hij den predikant bij de hand vatte, ‘dat is de taal, die den onregtvaardig verdrukte voegt; - dat zijn de ware woorden van troost en bemoediging in deze droeve tijden!’
‘De Heere heeft ze mij ingegeven,’ antwoordde slatius. ‘Hij doe ze gedijen tot welzijn van zijn volk.’
‘En dat zullen ze voorzeker, heer zwager,’ sprak cornelis gerrits van woerden, die mede opgestaan was, en zich bij slatius had gevoegd; ‘dat zullen ze, als de gelegenheid tot handelen eens dáár is. Dan hopen wij het u te toonen, dat het zaad, dat gij hebt uitgestrooid, op geen steenrotse gevallen is.’

{==131==} {>>pagina-aanduiding<<}

Van dyck zag hem, die zoo sprak, van ter zijde aan: het was een stevig gebouwd man, wiens krachtig oog en bruin gebrande gelaatstrekken volkomen in overeenstemming waren met zijne woorden. Hij oordeelde hier regelregt op het doel te moeten afgaan.
‘Als die gelegenheid dààr was, gerrits,’ zeide hij, terwijl hij hem met zijn doordringenden blik aanzag, ‘dan zoudt gij welligt eene andere voijs zingen, dan gij hier nu, zonder het minste gevaar doen kunt.’
De Rotterdammer wendde zich half om naar den man, die zoo tot hem sprak, en met een blik, die van kwalijk verborgen trots getuigde, voegde hij hem toe:
‘Mag ik weten, huisman, wie gij zijt, dat gij twijfel te kennen geeft aan de woorden van iemand, die het rapier reeds in handen had, toen gij waarschijnlijk nog met de bikkels zat te spelen?’
Zonder zich in het minst door deze uitdrukking van gekwetste eigenliefde beleedigd te gevoelen, antwoordde van dyck met een bedaarden glimlach:
‘Met de bikkels heb ik gespeeld, dat is waar, en later dan gij voorzeker; maar menigeen weet, dat adriaan van dyck sedert nog wel tot andere dingen in staat is geweest.’
Het noemen van dien naam gaf op eens eene geheel andere uitdrukking aan de gelaatstrekken van den voormaligen krijgsman. Zich geheel en al omkeerende, greep hij met beide handen die van van dyck, zag hem aan met van vreugde stralende oogen, en riep, op den verheugden toon van iemand, die een ouden bekende ontmoet:
‘Van dyck, adriaan van dyck? Onze

{==132==} {>>pagina-aanduiding<<}


onvervaarde gastheer van huiden avond! Ik heb u nog niet herkend in dit halfdonker en het is ruim anderhalf jaar geleden, dat ik u gezien heb.’
‘Mij?’ vroeg van dyck verwonderd. ‘Bij welke gelegenheid?’
‘Bij eene gelegenheid, die men nooit vergeet, al ontgaan de tronies aan onze gedachtenis,’ hervatte de andere. ‘Herinnert gij u niet de predikatie van bijsterus ten onzent, buiten Rotterdam bij Krooswijk?’
‘Ja wel, ja wel,’ antwoordde van dyck, ‘maar ik wist niet, dat gij daarbij ook waart geweest. Zoodat gij dan -’
‘Maar ik weet het nog al te goed,’ hernam gerrits, hem in de rede vallende, ‘hoe bijsterus toen wij de poort ingingen, gevat werd, en hoe wij onder den hoop geslagen hebben om hem te verlossen, en hoe gij, kloeke kerel, zonder 't gevaar te ontzien, onder de soldaten gedrongen zijt - en van gelid tot gelid zijt geloopen en hun de brandende lonten van de musketten hebt getrokken, met zoo snelle behendigheid, dat ze van verbaasdheid niet konden vuren. Ik zie het nog,’ ging hij met geestdrift voort, ‘hoe gij een armvol van die lonten bij den ouden ewouts, op zij van de poort, over de onderdeur hebt geworpen.’
‘'t Is waar,’ zeî van dyck, ‘het was een gelukkige inval, dien ik daar kreeg en -’
‘'t Was een Romeinsch feit, hebben ze er van in boeken geschreven,’ hernam gerrits; ‘of 't dat was, weet ik niet; maar wel weet ik, dat mijne vrouw en twee jongens in 't gedrang waren, en als de musketten waren losgebrand, God weet hoe 't hun gevaren was - -, en dus, van dyck -

{==133==} {>>pagina-aanduiding<<}

hier is mijne hand - ik heb u na dien tijd niet terug gezien; maar komen we ooit weêr naast elkander in hetzelfde vuur - dan reken op mij.’
‘'t Kan voorkomen,’ antwoordde van dyck, ‘want geloof mij, dat ik nog altijd dezelfde ben, en strijden zal voor de goede zaak, zoolang er leven in mij is, en daarom versmaad ik de hulp van een goed vriend nooit. Blijft gij dezen avond hier, of keert gij weder aanstonds naar Rotterdam terug?’
‘Ik ben voornemens hier den nacht over te blijven; slatius heeft mij gezegd, dat hij bij u huisvesting dacht te vragen.’
‘Hij zal ze ook vinden,’ antwoordde van dyck, zich te gelijker tijd tot den leeraar wendende; ‘heer slatius, uw bed ligt bij mij gespreid voor zoolang gij verkiezen moogt te blijven.’
‘Daarop had ik gerekend,’ sprak deze, ‘maar voor langer dan dezen nacht zal het niet zijn: mijne zaken roepen mij weder naar Rotterdam.’
‘Zoo laat ons den avond gezamentlijk bij mij doorbrengen,’ hernam van dyck, mijn vriend coorenwinder heeft mij ook zijn gezelschap toegezegd: zoo spreken wij te zamen over het verledene en -’, voegde hij er met nadruk bij, ‘zoo wij hopen, ook over het toekomende.’
Coorenwinder had zich inmiddels meer ter zijde begeven naar het gedeelte der schuur, waar jan blansaert stond, die tamelijk uit het veld geslagen was door den onverwachten ommekeer, dien de toespraak van slatius in de stemming der gemoederen te weeg gebragt had. Eenige der meer bezadigden, die troost en opbeuring in zijne rede hadden gevonden, waren met hem in een gesprek gewikkeld, dat een geheel anderen geest ademde

{==134==} {>>pagina-aanduiding<<}

dan dat, hetwelk wij zoo even beschreven hebben.
Eenigzins schamper klonken daarom de woorden van coorenwinder toen hij, nader tredende, tot blansaert zeide:
‘Welnu, meester blansaert, gij hebt gehoord, hoe menigvuldige leeringen men uit hetzelfde woord trekken kan. Geef ons voortaan alle woorden te zamen ter overdenking; want ik heb bemerkt, hoe het tweede gedeelte, dat slatius nog bij uwen tekst gevoegd heeft, ruim zoo krachtig is als het eerste.’
‘'t Kan wezen,’ hernam blansaert geraakt, ‘maar slatius zou in schoone verwarring gekomen zijn, als hij nog verder ware gegaan, en bij de twee verzen van dien tekst nog het onmiddellijk volgende gevoegd had.’
‘En hoe luidt dat?’ vroeg coorenwinder met eene soort van ongeloovigen glimlach; ‘gij begrijpt wel, dat gij niet van ons vergen kunt, dat te weten; - van mij althans niet,’ voegde hij er spottend bij.
‘Dààr staat geschreven, sprak blansaert langzaam en coorenwinder scherp aanziende, ‘toen sloeg het volk in den lande alle degene, die dat verbond tegen den Koning Amon gemaakt hadden.’
Coorenwinder verbleekte. Voorzeker waren er geene woorden uit de Heilige Schrift meer geschikt, om hem met ontzetting te vervullen. Als eene profetische stem klonken zij hem in de ooren, en hij had eenige oogenblikken noodig, om al zijne zielskracht te verzamelen, en zich te herinneren, dat blansaert, noch een van die, welke daar in zijne nabijheid waren, het geringste van zijn misdadig opzet konden weten. Hij werd hierin nog versterkt,

{==135==} {>>pagina-aanduiding<<}

door hetgeen de proponent er onmiddellijk op liet volgen:
‘En dus ziet gij, heer coorenwinder, hoe ik van even scherpe wapenen gebruik had kunnen maken, als mijn eerwaarde ambtgenoot, wanneer ik een twist had willen beginnen, die hier minder gepast ware geweest. Hoewel,’ voegde hij er nadenkend bij, ‘een enkel woord van vermaning misschien niet euvel geweest zou zijn, om aan te toonen hoe te dolzinnige ijver zich zelven in 't verderf kan storten.’
‘Laat het blijven, zoo als het nu is,’ hernam coorenwinder, die zich inmiddels, ten minste uiterlijk, hersteld had, - ‘een iegelijk wete, waar hem zijne conscientie de perken zet.’
‘Ik wil ook daarom het werk niet afkeuren, dat dienen moet tot opbouwing Sions,’ hervatte blansaert op meer toenaderenden toon, daar hij zich het gesprek met van dyck herinnerde, en aan de voordeelen dacht, die het hem kon opleveren, als hij zich meer aan de handelende leden zijner partij aansloot. ‘En bedenk ook daarbij, dat als het oogenblik van handelen dààr is, niet altijd zij, die het meest gesproken hebben, diegenen zijn, waarop het meest te rekenen valt.’
‘Een waar woord, blansaert,’ antwoordde coorenwinder, ‘wanneer ik de maniere van redekavelen van slatius op dezen avond gesteld heb boven de uwe, het is niet, omdat ik veronderstel, dat gij tot het goede werk niet zoudt willen mede werken. Maar ik zie,’ vervolgde hij rondkijkende, ‘dat zich velen gereed maken tot de thuisreize. Blijft gij hier, of vertrekt gij met de anderen?’
‘Ik zal mijn breeder en willem parthy, die

{==136==} {>>pagina-aanduiding<<}

ik daar ginder zie staan, eerst gaan vragen, welke afspraak zij gemaakt hebben: mij is het in zoo verre onverschillig.’
‘Indien gij geene dringende redenen tot heengaan hebt,’ hernam coorenwinder, terwijl hij hem eenigzins ter zijde trok, ‘zoek dan eenig voorwendsel om nog dezen avond hier te blijven. - Er zijn gewigtige zaken te bespreken,’ voegde hij er fluisterend bij, en, zonder verder in eenige verklaring te treden, liet hij den proponent staan, om naar de andere zijde der schuur te gaan.
Deze zocht nu zijnen broeder en willem parthy op, en onderling kwamen zij overeen, dat het in allen gevalle van belang was, nader bekend te worden met de toedragt der zaken, en dat het onverantwoordelijk zou zijn, wanneer er iets op til was, waarmede zij in een of ander opzigt hun voordeel konden doen, die gelegenheid willens en wetens te verwerpen. Jan blansaert zou dus blijven, uitvorschen wat de plannen waren, zich er niet verder in wikkelen dan noodig was, en later zou men, zoo als parthy zich uitdrukte, ‘de koe melken zoo lang zij melk gaf.’ De beide anderen zouden naar huis terugkeeren, om den volgenden morgen weder op de fabrijk te kunnen zijn, waar zij voor de afwezigheid van jan blansaert wel een of ander geschikt voorwendsel konden vinden.
Intusschen hadden zich langzamerhand de verschillende groepen opgelost, en reeds enkele mannen zich verwijderd, na den hoed diep in de oogen te hebben getrokken, en, deels als bescherming tegen het ruwe weder, deels als beveiliging tegen onwelkomen bespieding, zich in den mantel te hebben gewikkeld. De voorbereidingen tot het vertrek der

{==137==} {>>pagina-aanduiding<<}

vrouwen leverden eenig meerder bezwaar op, daar de regen nog altijd aanhield, en de wegen daardoor niet weinig hadden geleden, zoodat het omknoopen van doeken, het opspelden van de nette overrokken, het behoorlijk aanbrengen van mantels en zoo voorts, nog al wat tijd vorderde, eer de laatsten van het gezelschap op weg waren naar de herberg de Jonstgaarde, om plaats te nemen op de wagens, waarmede zij gekomen waren, en die zij daar bij den Arminiaansgezinden kastelein hadden achtergelaten.
Te midden van deze drukte was onze waardige van olsveen wel de meest bedrijvige en de meest spraakzame persoon. Hij was verre van tevreden over den loop, dien de zaken genomen hadden: gekomen, om woorden van stichting te hooren, die in overeenstemming waren met zijn eenvoudig en vredelievend gemoed, was het hem meer en meer bang om het hart geworden bij de hevige taal van slatius, met wiens beginselen hij zich, hoe welsprekend ze ook werden voorgedragen, en hoe logisch ze ook schenen ontwikkeld te zijn, niet kon vereenigen, meer door eene soort van in stinctmatig gevoel, dan door redenering, waartoe zijn verstand te weinig ontwikkeld was. Daarbij kwam de herinnering aan den schrik, dien hij en vooral duifje hadden doorgestaan bij de onverwachte afbreking der predikatie, en zijne gemelijkheid over het regenachtige weder, de duisternis, den slechten weg en den nachtelijken rid naar huis; - zoodat hij, geheel en al ontevreden over al die zamenloopende omstandigheden, knorrende en pruttelende, en zichzelven zijne dwaze deelneming aan de geheime bijeenkomst verwijtende, zijne vaderlij-
{==138==} {>>pagina-aanduiding<<}
ke zorgen wijdde aan de maatregelen, om zijne dochter zooveel mogelijk tegen regen en koude te beveiligen.
Stoutenburg had intusschen, niettegenstaande het groote gewigt, van die oogenblikken voor zijne plannen, welke eigenlijk zijne geheele aandacht hadden moeten vergen, het laaghartige voornemen, dat hij het zien van het aanvallige duifje in zijne ziel gerijpt was, niet alleen niet laten varen; maar gedurende het laatste gedeelte van den avond, in hare nabijheid doorgebragt, had hij de schoonheid van het zachte kind meer en meer bewonderd, en was daardoor het vuur van zijn lagen hartstogt te sterker aangeblazen. Het eenvoudige, ligtgeloovige karakter van den vader en de argelooze onschuld van het meisje, waarvan zijne scherpzinnigheid hem al zeer spoedig overtuigde, deden hem tot het besluit komen, dat de bereiking van zijn duivelsch oogmerk hier weinig moeite zou kosten en hem volstrekt niet van het gewigtige werk, dat hem in deze dagen wachtte, behoefde af te trekken.
Met hoffelijken ijver hielp hij duifje den zwaren schoudermantel omslaan, en bood zich aan, haar en haren vader te geleiden naar de Jonstgaarde, waarbij hij den laatste door zijne bezorgdheid en voorkomendheid geheel voor zich innam. Bij het overschrijden van den drempel, nam hij de gelegenheid waar, dat van olsveen rondtastte in de zware duisternis, om duifje, die zonder geleide onmogelijk verder kon gaan, zijnen arm aan te bieden, dien zij als een noodzakelijken steun gaarne aannam. Naauwelijks echter waren zij eenige schreden van het huis ver wijderd, of zij herinnerde zich eensklaps, dat zij den bootsman in 't laatst van den avond niet meer gezien

{==139==} {>>pagina-aanduiding<<}

had, en bleef staan, terwijl zij haren vader vroeg:
‘En faessen? Waar is die gebleven? Hij zou immers met ons terugkeeren naar Rotterdam? Misschien wacht hij ons nog daar binnen?
‘Wie is faessen;’ vroeg stoutenburg; ‘een bekende, die met u gekomen is?’
‘Ja,’ antwoordde van olsveen, die insgelijks was blijven staan, ‘hij is met ons gekomen en gaat weder met ons terug; hij heeft sedert drie maanden zijn intrek bij mij: wij kunnen zonder hem niet wegrijden. Hebt gij hem mogelijk gezien, - den jongen bootsman, die de wacht hield, toen slatius aankwam?’
‘Wel zeker,’ antwoordde stoutenburg, die er zich niets van herinnerde, maar onwillekeurig bij het vernemen, dat die jongman sedert drie maanden onder hetzelfde dak als duifje woonde, weder voorttrad, ‘wel zeker heb ik hem gezien; maar hij is niet meer binnen geweest in de laatste ure. Waarschijnlijk is hij vooruit naar de herberg en vindt gij hem daar, of misschien is hij al op weg naar Rotterdam.’
‘Het laatste zeker niet,’ hernam duifje; ‘hij zal niet zonder ons gaan, maar misschien is hij al in de herberg en wacht op ons; wij zullen hem daar zeker vinden.’
Hierop vervolgden zij hunnen weg, kwamen weldra in de Jonstgaarde aan, waar de wagen reeds voor de deur stond, en traden de gelagkamer binnen.
Het korte gesprek, dat wij zoo even vermeld hebben, had eenen toehoorder gehad, die echter in de duisternis door niemand was opgemerkt geworden, namelijk de persoon zelf, die

{==140==} {>>pagina-aanduiding<<}

er het onderwerp van uitmaakte, jan faessen.
Wij hebben hem verlaten, toen hij in eene bittere gemoedsstemming, hem anders zoo vreemd, zich buiten de deur in den duisteren nacht had nedergezet. Wat hij in de twee uren, die toen volgden, gevoelde, en welke denkbeelden van allerlei aard zijn brein doorkruisten, zou hij onmogelijk zelf hebben kunnen zeggen. Een licht was voor hem opgegaan in zijn binnenste, en eensklaps was het hem duidelijk geworden, dat het geluk van zijn leven afhing van het bijzijn van duifje, en nog had, om zoo te zeggen, het woord liefde niet in zijn hart geklonken. Het was hem alsof een zware last op zijne borst drukte, waarvoor hij zich geen reden denken kon. Hoe kwam het, dat hij de eenzaamheid, waarin hij zich op dat oogenblik bevond, zoo drukkend gevoelde; wat was het, dat zijne gedachten met diepen weemoed terugleidde naar de dagen zijner jeugd, naar de herinnering aan zijne ouders in het graf; waarom voelde hij zich zoo weemoedig en zoo verlaten, zoo alleen in de wijde wereld; vanwaar die onweêrstaanbare behoefte, om zijn overkropt gemoed uit te storten; vanwaar dat verlangen naar een onbestemd en onbekend geluk, die drang, om troost en kracht te zoeken aan een hart, dat zou kloppen voor hem alleen, en waaraan hij op dat oogenblik in sprakelooze en onverklaarbare droefheid zou willen nederzinken?
Hij kon zich zelven geene rekenschap geven van hetgeen hij gevoelde, of liever hij trachtte er ook niet naar; maar toen langzamerhand zijne gedachten hem in de toekomst leidden, toen zijne wild dooreen bruisschende denkbeelden hem nu eens de za-
{==141==} {>>pagina-aanduiding<<}
lige en rustige uren voortooverden, die hij in de laatste maanden had doorleefd, dan weder, als in eenig geheimzinnig verhand, hem den vreemdeling toonden, die het schoone dochtertje van den herbergier in zijnen arm geklemd hield, en hij den blik herdacht, dien zij daarbij met elkander wisselden, toen kwam er langzamerhand meer en meer zelfbewustzijn in zijne gewaarwordingen, en het sluimerende gevoel der hartstogtelijkste liefde ontwaakte in zijne volle kracht. Nog waren zijne denkbeelden niet tot hunnen geregelden loop teruggekeerd, toen de deur der schuur openging, en hij in het licht, dat over den duisteren weg naar buiten drong, de eerste der vertrekkenden zag te voorschijn komen, en tegelijkertijd aan het stemgemompel binnen de schuur gewaar werd, dat de bijeenkomst afgeloopen en dus ook de tijd zijner wacht verstreken was. Het was hem evenwel onmogelijk, in de gemoedsstemming, waarin hij zich bevond, onmiddellijk naar binnen te gaan; al wat daar voorviel, en hem voor zoo korten tijd nog zulk een levendig belang inboezemde, was hem ten eenemale onverschillig geworden, en het denkbeeld, zich weder te midden van die menigte te begeven, en zich te moeten mengen in gesprekken, waaraan zijne ziel op dit oogenblik onmogelijk deel kon nemen, deed hem onwillekeurig blijven staan op de plaats, waar hij zich bevond. Reeds had hij verscheidene afscheidsgroeten gewisseld met de vertrekkenden, die hem voorbij gingen, reeds was hij op het punt, om zich weder bij olsveen te vervoegen, toen hij dezen de deur zag uittreden, en onmiddellijk daarna duifje aan den arm van stoutenburg den weg naar het dorp zag inslaan. Bij deze op zichzelve zoo onbe-
{==142==} {>>pagina-aanduiding<<}
duidende handeling, waarop hij eenige uren te voren naauwelijks gelet zou hebben, ontwaakte op eens weder de brandendste ijverzucht in zijn hart: met een onbestemd gevoel van de bitterste neêrslagtigheid, nam hij de overzijde van den weg, en begunstigd door den stikdonkeren nacht, volgde hij op eenige schreden afstands het kleine gezelschap.
Wel had de plotselinge ontdekking, die hij in zijn binnenste gedaan had, geheel zijn wezen veranderd. Wat was het anders, dat hem belette, eenvoudig den weg over te steken, en zich bij hen te voegen, om te zamen terug te keeren, zoo als zij te zamen gekomen waren? En wat was het anders, dat hem op eens duifje's stem als engelenmuzijk in de ooren deed klinken, toen hij haar zijnen naam hoorde noemen, en dat hem met een gevoel van eindelooze dankbaarheid vervulde, daar zij de eerste was, die zijne afwezigheid opmerkte en zijn bijzijn scheen te wenschen. Die toevallige omstandigheid gaf plotseling eene kalmere wending aan zijne gedachten, en toen hij een oogenblik na hen de gelagkamer binnentrad, en zich weder bij hen voegde, verried niets in zijne stem of houding, de hevige aandoeningen, waaraan hij ten prooi was geweest. Eene nieuwe teleurstelling evenwel wachtte hem: kornelis gerrits, die, zooals wij gezien hebben, op aandringen van van dyck besloten had, te Bleiswijk te blijven, was namelijk, met olsveen in gesprek en verzocht hem, zijne vrouw en die van kors jansz. mede in den wagen naar Rotterdam te nemen, daar zij in haar huisgezin niet gemist konden worden, en het haar bij den steeds aanhoudenden regen ondoenlijk was, te voet terug te keeren. Van de drie plaatsen in den wagen zou er dus maar

{==143==} {>>pagina-aanduiding<<}

ééne over blijven, en de goedhartige olsveen besloot, daar het hem overigens vrij onverschillig was, of hij dien avond of den volgenden morgen terugkeerde, met zijne dochter dien nacht in de Jonstgaarde te blijven, terwijl hij aan faessen de zorg voor beide vrouwen en eenige kleine bestellingen te zijnent opdroeg. Hoe onwelkom deze schikking den zeeman ook was, kon hij er zich niet aan onttrekken, en wij behoeven niet te zeggen, met welke onaangename gewaarwordingen hij die taak op zich nam, en olsveen vaarwel zeide, die met duifje en stoutenburg achterbleef, in een gesprek gewikkeld, dat hem te veel te vertrouwelijk toescheen.



{==144==} {>>pagina-aanduiding<<}

Hoofdstuk VII. Het komplot.

Van dyck had, zoodra de laatste der vertrekkenden de schuur verlaten hadden, de deur gesloten en gegrendeld en zich met de weinigen, die gebleven waren, namelijk coorenwinder, slatius, jan blansaert en kors jansz. van alfen, door den tuin naar zijne woning begeven, waar zij zich in de achterkamer, in welke wij hem in het begin van den avond aantroffen, nederzetten.
Voor een vlugtigen toeschouwer zou er in de eerste oogenblikken niets bijzonders te zien zijn geweest in die nachtelijke bijeenkomst van deze vijf mannen in een half donker vertrek aan een afgelegen uiteinde van een stil en vreedzaam dorp; maar hij, die een navorschenden blik op hun zamenzijn had geslagen, zou weldra onder hen eene zekere gedwongenheid en sombere terughoudendheid bespeurd hebben,

{==145==} {>>pagina-aanduiding<<}

waarbij hem gewis de weifelende houding en de verwachtende blikken van blansaert en van van alfen, die het groote gewigt dier vereeniging nog niet vermoedden, niet ontgaan zouden zijn. Het was duidelijk, dat bij hen, die met de zaak bekend waren, eene zekere aarzeling bestond, welke hun belette, onmiddellijk het gewigtige onderwerp ter sprake te brengen.
‘Waar is uw zwager gerrits?’ vroeg van dyck, na een oogenblik stilte, aan slatius. ‘Hij had beloofd den avond met ons door te brengen.’
‘En hij zal 't zonder twijfel doen,’ antwoordde deze, ‘hij heeft het mij eenige oogenblikken geleden, ook nog verzekerd.’
‘Hij brengt zijne vrouw en de mijne naar de Jonstgaarde,’ sprak van alfen, ‘waar hij den kastelein olsveen wilde verzoeken, ze in zijnen wagen mede naar Rotterdam te nemen.’
‘Dan zal hij op 't oogenblik wel hier zijn,’ hernam van dyck; ‘laten wij ons inmiddels door eene teug wijns verwarmen en voor de lange ontbering van dezen avond schadeloos stellen.’
Te gelijker tijd schonk hij de wijnglazen vol, die op de tafel geschaard stonden, en dronk hun het welkom toe, dat door de anderen beantwoord werd, waarop weder eene pauze in het gesprek ontstond, daar ieder in zijne eigene gedachten verdiept was. De wind huilde in den schoorsteen en de regen kletterde tegen het luik, waarmede het venster, dat op den tuin uitzag, gesloten was.
‘Welk een droefgeestige avond!’ zoo brak blansaert het stilzwijgen; ‘hoe onaangenaam voor onze broeders, die nog een langen weg naar huis af te

{==146==} {>>pagina-aanduiding<<}


leggen hebben. Hun ijver voor het geloof wordt op zware proef gesteld.’
Slatius zag hem van ter zijde aan, en sprak op een sarkastischen toon:
‘'t Zou den schoonen naam van geloofsijver kwalijk verdienen, indien er door eenige regendroppelen of windvlagen een grein afbreuk aan gedaan werd. Mij dunkt, dat dergelijke beproevingen, in dagen als deze, luttel in aanmerking kunnen komen.’
‘Ik wil ze ook zelfs in de verte niet in vergelijking brengen met die, welke onze zwaar geplaagde vrienden in ballingschap ondergaan, broeder slatius,’ hervatte blansaert.
‘En nog zijn de gebannenen niet degenen, welke zich 't meest over den gang, dien de zaken nemen, te beklagen hebben,’ hernam slatius.
‘Onze gevangen broederen mogen wij daarbij voorzeker niet vergeten,’ sprak van dyck. trachtende alzoo den loop van het gesprek naar het onderwerp van hun aller gedachten heen te leiden.
Dit was evenwel de meening niet, waarmede slatius de voormelde woorden had uitgesproken.
‘Gebannenen en gevangenen?’ vroeg hij met hevigheid. ‘Gelooft gij, dat die het zwaarst beproefd worden onder de martelaren voor het geloof? Zie mij aan; ben ik niet gebannen als alle anderen; en ben ik niet gevangen tevens, opgesloten in mijne woning, die ik niet dan ter sluiks en in het schemerlicht durf verlaten, omringd door Gommaristische verspieders, die tegenwoordig in ons gezegend land overal rondgaan als hongerige leeuwen, zoekende, wie zij mogen verslinden? En was het dit nog alleen, ik zou het tellen als de uitspraken van bozerman, het hoofd der Snooden; maar

{==147==} {>>pagina-aanduiding<<}

dat mij, die alles wil opofferen voor de wederoprigting Sions, zoo bitteren smaad wordt aangedaan door het bestuur onzer Broederschap zelve, - dat ik vijanden vind, waar ik, meer dan iemand, regt heb, om vrienden te verwachten, dat schreeuwt ten hemel!’
‘Alles kan beter worden, heer slatius,’ sprak coorenwinder, die ongaarne de woordenwisseling op dit terrein zag overgebragt; ‘in tijden van verwarrine als deze kan men geen orde of regelmaat verwachten.’
‘Omdat de lafhartigen de hoogste voys zingen’, riep slatius; ‘omdat een hoop ellendelingen zich een gezag aanmatigen, - - maar laat ons daarover liefst nu niet spreken,’ hervatte hij eensklaps op bedaarden toon; ‘de tijd zal komen, dat het hun heugen zal, die mij nu zoo verongelijken.’
Op dit oogenblik klonk de klopper aan de voordeur, waarop van dyck zich terstond daarheen begaf en met cornelis gerrits weder binnentrad, die den van regen druipenden mantel en hoed in een hoek van het vertrek nederwierp, en na eene korte verwelkoming van de aanwezigen, die niet ontevreden waren over het afbreken van het gesprek, op een stoel bij den haard plaats nam, en een grooten beker wijn, hem door van dyck aangeboden, in éénen teug ledigde.
‘De vrouwen zijn op weg naar huis, van alfen,’ sprak hij tot dezen; ‘zoo even is de wagen afgereden.’
‘Met olsveen en duifje?’ vroeg van alfen.
‘Neen, met faessen,’ antwoordde gerrits; ‘voor die beiden was er geene plaats meer; zij blijven van nacht in de Jonstgaarde.’

{==148==} {>>pagina-aanduiding<<}

‘Dan zien wij heer willem in 't eerste uur ook nog niet terug,’ sprak coorenwinder op eenigzins ontevreden toon en half tot zich zelven; ‘want ik heb hem met olsveen en zijne dochter weg zien gaan, en ik vermoed, - -’
‘Waren er nog meer gasten in de Jonstgaarde?’ vroeg blansaer, die bezorgd werd, dat hij er later geen nachtkwartier zou kunnen krijgen.
‘Er was nog een vreemdeling met olsveen in gesprek,’ antwoordde gerrits, ‘dezelfde,’ vervolgde hij tot coorenwinder, ‘die gedurende de predikatie aan uwe zijde zat.’
‘Dacht ik het niet!’ hernam coorenwinder; ‘kent gij dien persoon niet?’
‘Zoover ik weet, heb ik hem vroeger nooit meer gezien,’ zeide gerrits. ‘Wie is het?’
‘Straks zult gij hem dan wel nader leeren kennen,’ hervatte coorenwinder; ‘want wij verwachten hem ook hier. Trouwens zijn naam is geen geheim - 'tis heer willem van stoutenburg.’
‘Wat! De zoon van den Advokaat!’ riep slatius verwonderd uit, terwijl eenige der anderen insgelijks hunne verrassing te kennen gaven, ‘stoutenburg hier? Dat is een wenk van den hemel, die ons den zoon van den grijzen martelaar zendt, op een oogenblik, dat wij beraadslagen willen over de heilige zaak, waarvan hij het rampzalige slagtoffer was.’
Coorenwinder en van dyck achtten het niet noodig, de mindere toevalligheid van stoutenburg's komst bekend te maken, maar lieten slatius voorloopig in dien waan, terwijl zij tevens oordeelden, dat het tijd werd, meer bepaald over het doel hunner bijeenkomst te spreken. De sluwe coorenwinder

{==149==} {>>pagina-aanduiding<<}

was de eerste, die het ijs brak. Hij begreep, dat hij allen, die daar bijeen waren, veilig in de zaak trekken kon, maar oordeelde het in elk geval hoogst noodzakelijk, zich te voren van hunne geheimhouding te verzekeren.
‘Mannen,’ sprak hij, ‘waartoe zouden wij langer marren met te raadplegen over iets, dat in deze dagen ons aller hart vervult, en ons aller gedachten bezig houdt? Wat zouden wij tijd verspillen met luidklinkende jammerklagten en verwenschingen, en ons intusschen als slaven laten vertrappen en als weêrloozen laten tiranniseeren. Mijn oordeel is, dat wij partij moeten trekken van de gelegenheid, die ons hier te zamen brengt, en onderzoeken, wat gedaan moet worden in de droeve omstandigheden, waarin wij ons bevinden. Zeven mannen, die den moed hebben iets te ondernemen, behoeven, als zij de handen ineen willen slaan, niet werkeloos te blijven.’
‘Regt gesproken, coorenwinder!’ viel cornelis gerrits hem in de rede; ‘de woorden door mijn heer zwager dezen avond verkondigd, blijken bij u niet onder de distelen gevallen te zijn.’
‘Voorzeker niet,’ antwoordde coorenwinder, onbemerkt glimlagchende bij het denkbeeld, dat de predikatie van den Arminiaanschen ijveraar hem tot eenige opwekking gediend zou hebben, ‘voorzeker niet, te minder, daar zij op goed voorbereiden grond vielen. 't Is heden juist niet voor de eerste reize, dat ik peins over den jammerlijken staat van onderdrukking, waarin de hemeltergende onregtvaardigheid der menschen ons geslingerd heeft.’
‘Wat dat aangaat,’ hervatte gerrits, ‘hoe menigmaal heb ik niet gewenscht, dat er nog eens

{==150==} {>>pagina-aanduiding<<}

eene gelegenheid mogt komen, om 't vuurroer weêr ter hand te nemen, - al ware 't dan ook maar om er den een of anderen Gommaristischen Farizeër meê van den kansel te schieten, als een vogel van het dak. Maar zelfs die mogelijkheid hebben ze mij ontnomen, toen ze mij, die vrij wat beter in de wapenoefening te huis ben, dan menige baardelooze melkmuil, voor anderhalf jaar op de lijsten der gewapende poorters hebben doorgeschrapt, omdat ik de predikatie van bijsterus had bijgewoond. Maar 't zal wel verkeeren,’ vervolgde hij, meer in zich zelven brommende dan tot de overigen sprekende, 't zal verkeeren, en dan -’
‘Zeker zal t verkeeren,’ hernam coorenwinder, ‘maar niet indien wij lijdzame toeschouwers blijven.’
‘Toont de manhaftige en verschrikkelijke wapenen uwer handen,’ sprak slatius, eene uitdrukking, welke hij dien avond in zijne leerrede gebruikt had, herhalende.
‘Wat ons te doen zal staan,’ ging coorenwinder voort, ‘willen wij beramen; maar vóór alles - de zaak is te ernstig, om met wufte redeneringen en met halve woorden tevreden te zijn, - een ieder uitte zijn gevoelen vrij en open, en daarom dunkt het mij billijk en regt, dat hij de vaste overtuiging hebbe, dat geen van de woorden, hier gesproken, ooit buiten deze deur in andere ooren klinken zullen, terwijl wij ons tevens onderling dienen te verbinden, opdat allen wederkeerig, op vast bezworen medewerking en ondersteuning mogen rekenen.’
‘Een lafaard, wie weifelt!’ riep van dyck opstaande uit;‘coorenwinder heeft gelijk: de teer-
{==151==} {>>pagina-aanduiding<<}
ling is geworpen; wij moeten onverbiddelijk vooruit, als wij eens begonnen zijn. De Heer geve den goeden uitslag aan de zaak, - aan ons de kracht om ze te volbrengen! Ik weet niet, wie van u terug wil treden, maar wie het doen wil, doe het haastelijk. Ik voor mij, zweer plegtig, dat geene menschelijke magt mij zal weerhouden, in dezen te doen, wat tot vrijmaking der conscientiën dienen kan, en tevens, dat noch beloften, noch torturen, noch eenige consideratiën, van welken aard ook, in staat zullen zijn mij één woord over onze plannen te ontlokken. Zoo waarlijk helpe mij God!’
Zijne opgewonden woorden sleepten de anderen mede. Allen waren in eene stemming, die hun de belofte, welke zij nagenoeg gelijkluidend aflegden, bijna als een heiligen pligt deden beschouwen, en zelfs jan blansaert, die nog geen vermoeden had van den grooten omvang, dien het komplot zou moeten krijgen, bragt die gelofte van medewerking en geheimhouding gemakkelijk in overeenstemming met zijn juist niet zeer naauw geweten en zijne berekenende angstvalligheid.
Coorenwinder had hem scherp gadegeslagen, toen hij op zijne beurt de plegtige woorden uitsprak, en, hetzij blansaert dit opgemerkt had, en daarom oordeelde, een bewijs van opregtheid en voortvarendheid te moeten geven, hetzij het een uitvloeisel was van zijne begeerte, om de perken der voorzigtigheid niet te zeer te overschrijden, en niet te ver te gaan in het beramen van oproerige plannen, hij was de eerste, die het woord opnam, en zeide:
‘En nu, dunkt mij, moeten onze eerste gedach-
{==152==} {>>pagina-aanduiding<<}
ten gevestigd zijn op de bevrijding van onze lieve broeders in den Heere, poppius en niëllius, die in Haarlem in pijn en banden zitten. Als ik u ook wel begrepen heb, van dyck, hebt ook gij daarop gedoeld heden avond?’
‘Voor 't eerst sedert jaren,’ viel slatius in, alsof hij volstrekt niet gehoord had, dat de Leidsche proponent een enkel woord had geuit, ‘voor 't eerst sedert jaren, kan ik dan spreken, vrijelijk en open zoo als het mij op 't harte ligt, zonder dat de vreeze voor traîters mij den mond snoert! - Mijn gevoelen is dit: een slag slaan, zoo als nooit in dezen staat is gezien of gehoord; geen halve maatregelen, die werken voor enkelen en verderfelijk zijn voor velen; alles of niets; eene geheele omkeering van zaken; de partij van den Advokaat aan het roer en - God zij de zielen der anderen genadig!’
Deze kort afgebroken, snijdende woorden, uitgesproken door een man, die er voor bekend stond, niet ligt terug te deinzen bij hetgeen hij ondernam, en die nog zoo kort te voren verklaard had, zoo noodig tot elk uiterste te zullen overgaan, vormden een scherp contrast met het laauwe en gematigde voorstel van blansaert, die, ontsteld en verbleekt, den fanatieken prediker aanstaarde, als twijfelde hij, of hij diens bedoeling wel gevat had.
Maar het gezegde was te veel in overeenstemming met de voornemens van coorenwinder en van dyck, dan dat deze niet terstond in denzelfden geest het woord zouden hebben opgevat.
‘Zoo is ook mijne meening,’ sprak van dyck, ‘en zoo moet ook die van ons allen zijn. Hadden onze grieven alleen betrekking op het gevan-
{==153==} {>>pagina-aanduiding<<}
gen zetten of molesteeren van eenigen der onzen, klein ware de verdienste en gering het loon van ons werk; maar wij zien een geheel land gekromd in een ijzeren boei; de godsdienst door gevloekte leere ontreinigd; de ware vaderlanders verbannen, gekerkerd of op het schavot gebragt; de vrijheid geketend door een dwingeland, die zich een nooit te voldoene bloedschuld op het hoofd geladen heeft; wij hooren stemmen der wrake, die schreeuwen uit de graven, en die geen antwoord krijgen dan het hoongelach der beulen, die zich scharen om een tiran, en demoedig het hoofd buigen voor zijne bevelen.’
‘Zoo en niet anders is het!’ viel slatius hem hierop heftig in de rede, ‘en daarom - een ander moge hier willens blind zijn voor wat allen duidelijk in 't oog valt: wij zullen den moed hebben, den blik op het ware doel te vestigen, - geen leden zijn het, die getroffen moeten worden, maar het hoofd is het, waarop moet worden gedoeld Mijn oordeel is, dat geen herstel van de geregtigheid, geen opbeuring uit onze ellende mogelijk is, zoo lang maurits van Oranje leeft. Met zijn dood kan de dageraad der vrijheid weder aanbreken. Duizenden wachten slechts op dat oogenblik, om eene geheele omkeering van zaken in de wereld te roepen, de regtgeaarde regenten weder op het kussen te brengen, de godlasterende leeraars uit de kerken te verdrijven, de ware patriotten in eer en betrekking te herstellen. De dood van den tiran is het oordeel Gods - heil ons, als wij den moed hebben, dat oordeel te voltrekken!’
Het gewigtige woord was gesproken, en de stellige taal van den dweeper maakte den gewensch-
{==154==} {>>pagina-aanduiding<<}
ten indruk op zijne hoorders. Van dyck en coorenwinder zagen elkander verrast en met blijkbare voldoening aan, toen zij het plan, waarvan zij zelfs nog niet gerept hadden, zoo plotseling en zonder omwegen opengelegd zagen. Van alfen en gerrits, die beiden sinds jaren tot de partij der onvergenoegden behoord, en reeds in menig geval zich feitelijk tegen de overheid verzet hadden, behoefden geen enkel woord van overreding, om tot de meest roekelooze plannen mede te werken, en waren dus terstond het gevoelen van slatius toegedaan; - alleen blansaert ging eene huivering door de leden, toen hij op eens de diepte van den afgrond peilde, aan welks rand hij gebragt was; maar hij was te ver gegaan om terug te keeren, en daarbij begon hij toen reeds het plan te beramen, tot welks uitvoering hij, zoo als wij zien zullen, later overging, en dat hem besluiten deed, voorloopig toe te stemmen, om naderhand op de eene of andere voordeelige wijze partij te trekken van de geheimen, waarvan hij zoo onverwacht deelgenoot was geworden.
Op dit zelfde oogenblik werd er weder aan de voordeur geklopt, en nadat van dyck was gaan onderzoeken, wie het was, trad hij met den heer van stoutenburg de kamer binnen, en maakte hem met de aanwezigen bekend.
Eenigen kenden hem genoeg bij geruchte, en de overigen begrepen te goed, met welk doel de zoon van oldenbarneveld in hun midden kwam, om eenigen argwaan te koesteren of terughouding bij hun gesprek te doen blijken, dat terstond in denzelfden geest werd voortgezet.
Een straal van duivelsche vreugde blonk op

{==155==} {>>pagina-aanduiding<<}

stoutenburg's gelaat, toen hij vernam, hoe ver de zaak reeds gevorderd was, en na zich door denzelfden eed als de overigen verbonden te hebben, begon hij het plan te ontwikkelen, dat reeds met van dyck en coorenwinder was vastgesteld.
Wij willen van het geduld onzer lezers niet vergen, dat zij ons volgen in den geheelen loo pder beraadslaging, die toen gehouden werd, en gedurende welke, alle omstandigheden voor en tegen werden gewikt en gewogen, totdat men tot het besluit kwam, hetwelk wij hier alleen kortelijk willen mededeelen.
De aanslag op den Prins van Oranje zou bij Rijswijk uitgevoerd worden op den 7den Februarij of daaromtrent, en wel op de wijze, zoo als van dyck in den vooravond reeds aan coorenwinder en stoutenburg had voorgeslagen.
Ongeveer twintig welberaden mannen, die men nagenoeg alle reeds op het oog had, zouden worden aangenomen en gedeeltelijk achter eene heg verborgen, gedeeltelijk op verschillende punten als wachtposten uitgezet, om iedereen af te weeren, die tot ontzet mogt komen opdagen. Al de zaamgezworenen zouden op de plaats zelve aanwezig zijn, en een bepaald afgesproken aandeel aan de daad nemen. Zoodra zij volvoerd was, zou ieder zich zoo goed mogelijk zoeken te redden; als de beste weg daartoe werd aangenomen die over de Tolbrug, naar Nootdorp en verder naar de Veenen.
Stoutenburg, coorenwinder en van dyck zouden zich daarop langs eenen omweg naar 's Gravenhage begeven, en, gebruik makende van de verwarring, eenen opstand zoeken te bewerken en het volk trachten op te winden, om zoodoende eene ver-
{==156==} {>>pagina-aanduiding<<}
andering in de regering tot stand te brengen. Er werd eene lijst opgemaakt van de namen dergenen, die bekend stonden als bijzonder gehaat te zijn, en die men allereerst aan de volkswoede wilde prijsgeven. Dit zelfde zou ook in Rotterdam, Leiden en verscheidene dorpen van het platteland der provincie worden ten uitvoer gebragt, waarop men hoopte, dat ook de overige steden en dorpen zouden volgen.
Hiermede in verband, moesten de schouten en secretarissen van verscheidene gemeenten, die van hunne bediening ontzet waren, en een hevigen wrok tegen de bestaande regering koesterden, terwijl zij tevens nog veel invloed bij de Arminiaansche partij hadden, gewaarschuwd worden, dat er een herstel van zaken op til was, en uitgenoodigd, om met zooveel dorpelingen, als zij op hunne hand konden krijgen, naar de nabijgelegen steden op te rukken, of wel in hunne eigene gemeenten een oproer zoeken te bewerken.
Twee zwarigheden van gewigt hielden bij deze overleggingen het meest de aandacht bezig, namelijk, de korte tijd, die ter voorbereiding overschoot, en de gelden, die eene noodzakelijke behoefte waren, om het geheele raderwerk in beweging te brengen.
Wat het eerste aangaat, men begreep weldra, dat iedere dag uitstel het gevaar eener ontdekking vermeerderde, en welligt den opgewonden ijver van sommigen kon doen verflaauwen en in nadenken verkeeren; men was dus gedeeltelijk tot spoed gedwongen: daarenboven was men volkomen overtuigd, dat er zulk eene menigte brandstof in het land aanwezig was, dat er slechts ééne vonk in behoefde geworpen te worden, om eene laaije vlam te doen uitbarsten. Men kon dus vertrouwen op de alge-
{==157==} {>>pagina-aanduiding<<}
meen heerschende ontevredenheid en op het groot aantal misnoegden, die slechts op eene gelegenheid wachtten, om met geweld te hernemen, wat hun vroeger was ontnomen geworden.
De geldelijke nood, waarin men verkeerde, leverde een veel grooter bezwaar op, daar geen der zaamgezworenen in staat was, daarin uit eigen middelen te voorzien. De eenige, op wien men hieromtrent zijne hoop vestigde, was stoutenburg, die, hoewel het hem volstrekt onmogelijk was, de benoodigde som, welke op vijf- of zesduizend gulden geschat werd, bijeen te brengen, door zijne betrekkingen, welligt in staat zou zijn, dit bezwaar te overwinnen. Hij nam het dan ook werkelijk op zich, en gaf coorenwinder volmagt, op zijnen naam of op dien van zijn broeder, een paar duizend gulden te negotiëeren bij zekeren claes michielsz. bontebal, gewezen secretaris van Zevenhuizen, van wien het bekend was, dat hij reeds vroeger had verklaard, eene goede som over te hebben voor het herstel van de zaken in den lande. Wat het overige geld aangaat, dit verklaarde hij, op de eene of andere wijze, van zijnen breeder groeneveld te zullen verkrijgen, zonder dat hij zich verder hierover uitliet.
Aangaande eenige overige punten werd nog besloten, dat slatius en cornelis gerrits in Rotterdam en blansaert in Leiden, de noodige maats zouden trachten te werven; dat men overigens deze zoo weinig mogelijk met elkander in aanraking zou brengen, en hen allen op den 6den Februarij in 's Hage bestellen, waar men hen in verschillende herbergen zou logeeren. Het werd verder raadzaam geoordeeld, alleen hun op wie men rekenen kon, met het plan om den

{==158==} {>>pagina-aanduiding<<}

Prins te vermoorden, bekend te maken, en de anderen tot eene onderneming, ten dienste van 't algemeen over te halen, hoewel men van allen strikte geheimhouding bij handtasting en eede zou vorderen; terwijl wijders van dyck op zich nam, voor de noodige wapens te zorgen, tot welker bewaring slatius zijn achterhuis aanbood.
Het was reeds zeer diep in den nacht, toen de zaamgezworenen uiteen gingen, na elkander wederzijds de plegtige verzekering te hebben gegeven, dat ieder den volgenden dag terstond aan het werk zou gaan, om datgene, wat hem opgedragen was, te volbrengen.
Stoutenburg en blansaert begaven zich naar de Jonstgaarde, waar eerstgenoemde zich een logies had besproken; coorenwinder, slatius en de beide andere Rotterdammers bleven bij van dyck; de eerste zou den volgenden morgen naar Zevenhuizen gaan, om bontebal op te zoeken; de drie anderen zouden gezamentlijk huiswaarts keeren.
De dag was nog niet aangebroken, toen in de Jonstgaarde reeds alles in beweging was, en ten half acht uren reed een wagen met één paard bespannen, het dorp Bleiswijk uit, den weg naar Rotterdam inslaande. Daarin bevonden zich olsveen met duifje en stoutenburg, welke laatste van deze gelegenheid gebruik maakte, en voornemens was, dien dag in Rotterdam door te brengen, om in den namiddag te voet naar 's Hage terug te keeren, ten einde in het voorbijgaan de gelegenheid bij Rijswijk op te nemen, waar van dyck van gesproken had.
Het weder was in den nacht geheel en al veranderd: de wind blies scherp uit het oosten eh de

{==159==} {>>pagina-aanduiding<<}

vorst maakte op nieuw de half ontdooide wegen hard; de zon scheen helder aan den donkerblaauwen hemel en het kleine gezelschap in den wagen geraakte door dit alles in eene vrolijke en opgeruimde stemming, die den min of meer angstvalligen indruk van den vorigen, geheimzinnigen avond geheel en al deed verdwijnen. Het kostte stoutenburg niet veel moeite, den spraakzamen kastelein geheel voor zich in te nemen, en ook duifje luisterde met welgevallen naar zijn levendig en onderhoudend gesprek.
Toen zij ongeveer een uur gereden hadden, zagen zij drie mannen voor zich uitgaan, in wie zij weldra slatius en zijne twee medgezellen herkenden. Ter hunner hoogte gekomen, bood olsveen aan een van hen de vierde plaats in den wagen aan, die gereedelijk aan slatius afgestaan werd.
Reeds had men den togt bijna afgelegd, en zag men Rotterdam in het verschiet, toen een onverwacht oponthoud voorviel, waarvan zij eerst de reden niet konden gissen, en dat olsveen niet weinig schrik om het harte joeg. Zij hadden namelijk juist stil gehouden voor eene herberg, op omtrent een uur gaans van Rotterdam gelegen, en de voerman was afgestegen en naar binnen gegaan om eene kleine schuld, die hij op zijne heenreis gemaakt had, te voldoen, toen de deur weder geopend werd en er vier stadssoldaten uittraden en naar den wagen toe kwamen, terwijl een van hen het paard bij den teugel vatte.
‘Uwe namen, mannen?’ vroeg degene, die als vendrig het bevel over den kleinen troep scheen te voeren.
‘Wat namen?’ vroeg stoutenburg, die voor-
{==160==} {>>pagina-aanduiding<<}
aan zat naast den verschrikten olsveen, ‘Waarom? Wie heeft het regt, onze namen te vragen?’
‘Regt?’ vroeg de krijgsman, die het eerst gesproken had, op barschen toon; ‘ik raad u, bedaard en simpel te antwoorden. Gij ziet, dat wij de wapens der stad voeren, en ik vraag u nogmaals uwe namen en uwe woonplaats daarbij; dus noodzaak mij niet meer te doen, dan mijn strikte order luidt.’
Stoutenburg had zijne tegenwoordigheid van geest niet verloren; hij kon wel niet bevroeden, wat dit te beduiden had, maar instinctmatig begreep hij, dat het zaak was, de waarheid te verzwijgen, vooral wat slatius aanging, die zich wijsselijk stil hield, en in den achterhoek van het rijtuig bleef zitten.
‘Mijn naam is pieter adriaensz., als gij 't volstrekt weten moet, en hierachter zit mijn broeder maarten; wij zijn in Gorkum thuis, en hebben logies in Rotterdam bij onzen kastelein, die hier naast mij zit, en -’
‘Olsveen uit de Hulck,’ riep eensklaps een der soldaten, die naderbij trad en den herbergier herkende.
‘Kent gij dien man?’ vroeg de aanvoerder.
‘Ik ken hem goed,’ hernam de andere.
‘Hebben die beiden logies bij u?’ vroeg daarop de eerste spreker aan den onthutsten olsveen, die op dat oogenblik, zonder te weten waarom, zijne twee medgezellen op duizend mijlen vandaar wenschte.
Hij begreep evenwel, dat er niets aan te doen was, en gaf dus een volmondig ‘ja’ op de onwelkome vragen ten antwoord.
‘Dan is het voldoende, dat ik uw naam en woning opteeken,’ hernam de vendrig, de daad bij

{==161==} {>>pagina-aanduiding<<}

het woord voegende, ‘mijn last reikt niet verder. Gij blijft verantwoordelijk voor die beide anderen, als u daarnaar ter gelegener ure en plaatse gevraagd mogt worden. - Arminiaansch?’ vroeg hij daarop fluisterend aan den soldaat, die olsveen herkend had.
Deze knikte toestemmend. Alleen stoutenburg had die laatste vraag gehoord, maar kon de volgende woorden, die eveneens fluisterend gesproken werden, niet verstaan, en verdiepte zich in gissingen omtrent de reden van dit onderzoek. De soldaten verlieten den wagen, en terwijl allen, die zich daarop bevonden, het antwoord schuldig bleven op de vraag van het doodelijk verschrikte duifje, wat dit alles beteekende, keerde de voerman uit het huis terug, en zette terstond zijn paard weder in beweging.
‘Hebben die soldeniers niets gevraagd?’ zeî hij na eenige oogenblikken.
‘Ja,’ antwoordde stoutenburg haastig, ‘hebt gij gehoord, wat dat volk in den zin heeft?’
‘Ik heb het daarbinnen vernomen,’ hervatte de voerman. ‘Er is gisteren avond een gerucht ter oore van de vroedschap gekomen, dat in weerwil van de ordonnantie van de Heeren Staten, buiten in 't geheim zou gepreêkt worden; de tijd was te kort, om er gewapend volk heen te sturen, en nu heeft men dien vendrig met zijne manschappen naar deze zijde gezonden, om op eigen consideratie en suspicie onderzoek te doen, wie er zoo al dezen morgen van Bleiswijk naar Rotterdam keerden, daar het privilegie niet toelaat, hen in hechtenis te nemen, als ze niet op heeter daad betrapt worden. Zoo kan er misschien voor de justitie gelegenheid komen, de zaak aan 't licht te brengen.’
‘'t Is waarachtig meer dan tijd, dat er licht ge-
{==162==} {>>pagina-aanduiding<<}
maakt worde in die helsche duisternis!’ bromde slatius, die evenmin als stoutenburg een enkel oogenblik zijne kalmte had verloren, maar toch zeer voldaan was over den afloop der zaak, waarvoor hij verder geen vrees had, daar hij hoegenaamd niet voornemeus was, zijne schuilplaats aan olsveen bekend te maken, die hem dus onmogelijk zou kunnen verklappen.
Wij behoeven wel niet te zeggen, met welke gemoedsaandoeningen de arme kastelein de poort van Rotterdam binnenreed en aan de Hulck afstapte, waar slatius zich haastte, met vele dankbetuigingen afscheid te nemen, en zich, na de kwalijk gemeende belofte van een spoedig bezoek uit de voeten maakte.
Stoutenburg ging met duifje en haren vader naar binnen.



{==163==} {>>pagina-aanduiding<<}

Hoofdstuk VIII. De weduwe van Oldenbarneveld.

Wij verzoeken nu onzen lezers, zich op den avond van dienzelfden dag met ons te verplaatsen in de ruime achterkamer van een deftig gebouw in de Raamstraat te 's Gravenhage. Het vertrek, waar wij hen binnenleiden, droeg even als het uitwendig van het gebouw den stempel van echt oudhollandsche degelijkheid; een zwaar Smyrnaasch tapijt dekte den vloer, zoodat geen enkele voetstap de stille rust, die er heerschte, kon verbreken; de breede vensters, met het uitzigt op den grooten tuin, waren verborgen achter zware donkerblaauwe damasten gordijnen, die zelfs het denkbeeld aan togt en koude buiten loten. Wel gaf het goudleêren behangsel een min of meer somberen tint aan het geheel, die echter voor een gedeelte gebroken werd door vier kolossale schilderijen in breede zwarte lijsten, - familie-portretten - waarvan het

{==164==} {>>pagina-aanduiding<<}



eene een grijsaard voorstelde in een zwarten, met bont omzoomden tabbaard, wiens gelaat in iederen trek diepdenkenden ernst en strenge vasthoudendheid teekende. De onderste regterboek van deze schilderij prijkte met een wapenschild, voerende een geankerd kruis van zilver op een rood veld, gedekt door een helm, waarboven eene brandende mand; het devies luidde: Nil scire tutissima fides.
De stille huisselijkheid van het vertrek werd vermeerderd door den helderen gloed van een geweldig groot vuur van opeengestapelde turf en houtsblokken, dat onderhouden werd onder een schoorsteen, welks kunstig gebeeldhouwde eikenhouten rand door twee massieve cariatiden werd ondersteund, en die ruimte genoeg bevatte, om ten minste zes personen eene plaats er onder te verschaffen. Vóór dien schoorsteen stond eene ronde tafel van donkerkleurig Oost-Indisch hout, welke, vooral in die dagen, eene kostbare zeldzaamheid mogt genoemd worden, en waarop een zware zilveren kandelaar met drie armen prijkte, met helder brandende waskaarsen voorzien.
Wij vinden daar een klein gezelschap bijeen, waarmede wij den lezer, alvorens verder te gaan, willen bekend maken, na hem gezegd te hebben, dat hij is binnengeleid in de woning van maria van utrecht, de weduwe van den Advokaat van Holland, johan van oldenbarneveld.
Digt bij het vuur, in een grooten, gemakkelijken leunstoel, zat zij zelve, eene vrouw van bijna zeventig jaren, in zware weduwenrouw gekleed. Haar gelaat, dat niettegenstaande haren vergevorderden ouderdom nog sporen toonde van vroegere schoonheid,

{==165==} {>>pagina-aanduiding<<}

droeg evenwel de duidelijke kenteekenen van het ontzettend wigt der smarte, dat haar was opgelegd. Nog was de gloed van dat oog, dat eene aangeborene fierheid teekende, niet verdoofd door de tranen, die het sedert meer dan drie jaren dagelijks hadden bevochtigd; maar toch lag er eene meer kalme uitdrukking in, die bewees, dat het diep godsdienstig gevoel, al was het ook na bitteren strijd, eene overwinning behaald had, die haar tot meer bedaarde onderwerping had gebragt, hoe zwaar het haar ook nu en dan nog mogt vallen, met volle overtuiging het woord te spreken, dat zij wel gelooven, maar niet doorgronden kon: ‘Wat God doet, dat is welgedaan.’
En waarlijk, wij behoeven wel niet uitvoerig aan te toonen, waarom haar dit zoo veel kostte, want wel zwaar was de hand des Heeren geweest over haar en haar huis. De vreesselijke dood van haren beminden echtgenoot, de verbeurdverklaring van al zijne goederen, het verwijderen van hare beide zonen uit alle staatsbetrekkingen, de uitzigten van grootheid voor haar nakroost vernietigd, dat waren alle dagelijks wederkeerende schrikbeelden, die zich aan haar vertoonden, waarheen zij den blik ook wendde.
Buitendien was er nog eene grief, die haar als een kanker aan het gemoed knaagde: het was de levenswijze, die de jongste harer zonen, willem van stoutenburg, leidde. Zoolang oldenbarneveld leefde en in aanzien was, had het ontzag voor dezen zijnen onwilligen en toomeloozen aard nog eenigermate getemperd, terwijl ook voor de wereld, die zoo ligt geneigd is, zich te laten blinddoeken, als de ondeugd hoog geplaatst is, zijn gedrag toen geen steen des

{==166==} {>>pagina-aanduiding<<}


aanstoots scheen te wezen. Maar, wij hebben het reeds vroeger gezegd, het ongeluk, wel verre van hem te louteren, had hem al verder en verder voortgezweept op zijn rampzaligen weg; langzamerhand had hij hetgeen hem van zijn vermogen was overgebleven, verbrast en zich daarenboven in schulden gestoken. Gehuwd met walburg van marnix, eene kleindochter van den beroemden philips van marnix, heer van St. Aldegonde, was noch de vermaagschapping met dit aanzienlijk geslacht, noch het voortreffelijke karakter zijner vrouw hem een spoorslag geweest, om een beter pad te volgen. Slechts zelden zag men hem in den huisselijken kring, en zoowel zijne afwezigheid als zijn bijzijn verzwaarden het floers van treurigheid, dat over het zoo hard beproefde gezin uitgespreid lag.
Den troost, die de weduwe dus van deze zijde niet geschonken werd, vond zij evenwel voor een groot gedeelte vergoed in de liefde van haren oudsten zoon, reinier, heer van Groeneveld, wiens karakter in bijna alle opzigten van dat van zijnen jongeren broeder verschilde. Hij was even zacht van aard, als deze ruw en ongevoelig was. Den slag, die zijnen vader getroffen en zijn geheele geslacht in rouw en jammer gedompeld had, gevoelde hij even diep; maar het lag niet in zijnen aard, daardoor tot geweldige middelen van wraak te worden aangezet, evenmin als te trachten, de pijnlijke aandoeningen, die de herinnering daaraan bij hem opwekte, te verdooven door een gedrag als dat van stoutenburg, hetwelk ontwijfelbaar tot nog veel dieper ellende moest voeren. En toch was zijn trots als edelman geweldig gekrenkt, toen hij zich langzamerhand door zijne vroegere bekenden verlaten en

{==167==} {>>pagina-aanduiding<<}


geschuwd zag; toen hij, even als zijne zwagers van der mijle en veenhuizen, niet meer onder de Edelen van de Ridderschap van Holland werd beschreven, en vooral was het hem een zware slag toen de Prins hem, ruim een jaar geleden, op herhaald voorstel an Gecommiteerde Raden, zijn ambt van Luitenant-houtvester ontnam. Van dat oogenblik af aan, koesterde hij een onverzoenlijken wrok tegen maurits en de bestaande regering; maar zijn zacht karakter, eene soort van aangeboren schroomvalligheid, en de afkeer, dien de handelwijze van zijn broeder hem inboezemde, waren oorzaak, dat hij tot nog toe standvastig geweigerd had, in eenigerlei opzigt deelgenoot te worden van diens ontwerpen, welke hem even roekeloos als strafwaardig voorkwamen. Hij zocht aarom zijn geluk in den huisselijken kring, en had zich ten doel gesteld, zich geheel en al toe te wijden aan de vertroosting zijner moeder, die, na den dood van den Advokaat, haren intrek genomen had in het huis, dat hij met zijne gade, anna van weitsen, vrouwe van Brandwijk, en hunne drie kinderen bewoonden.
Zoo was hij dan nu ook in haar gezelschap, en trachtte door het lezen van hooft's Geeraerd van Velzen den langen winteravond te korten.
Naast hem, bij het vuur, zat walburg, de vrouw zijns broeders, die, nu eens in diepe gepeinzen verzonken, dan weder naar de heerlijke poëzij luisterende, het fijne draadie van het zacht snorrende spinnewiel, als werktuigelijk door de vingers liet gaan. Tegenover haar bij de weduwe at zijne vrouw, die, spelende met de blonde lokken van haar negenjarig zoontje, dat zich aan haren schoot vleide, met innig welbehagen den

{==168==} {>>pagina-aanduiding<<}

blik liet rusten op het schoone, mannelijke gelaat van haren echtgenoot, wiens helder bruine oogen flikkerden van geestdrift bij het lezen van de welluidende en krachtige verzen van den Muidschen Drost.
Eenigen tijd had het zachte genot, dat allen er in schenen te smaken, geduurd, toen groeneveld genaderd was tot de heerlijke alleenspraak van den gevangen Graaf floris, in het vijfde bedrijf. Geheel met het onderwerp vervuld, las hij met diep gevoel de regels:

‘Wat is de mijn' een val! Hoe ver ben ik versmeten! 
Op gistren zat ik hoogh, verzelschapt met de pracht 
Des Priesterdoms verwaant, en Heeren groot van maght; 
In 't schoone midden van den drang der eedle scharen, 
Omringelt van den stoet van lijfwacht en dienaren.’ 


en was zoo genaderd tot de woorden:

In één, in éénen dagh, ben ik geworpen t'onder: 
En is verdweenen heel mijn gloory klaar, gelijk 
Als van den hemel valt de sneeuw en smelt in 't slijk.’ 


toen plotseling zijne rede afgebroken werd door een half gesmoord snikken. Meêgesleept door de kracht der poëzij, had hij niet opgemerkt, hoe die woorden als scherpe pijlen der herinnering in de ziel zijner moeder drongen, die bij de zenuwachtige spanning, waarin hooft's verzen haar gebragt hadden, niet bestand was tegen hare aandoening, en bitter weenende het grijze hoofd voorover liet vallen, en het gelaat in de handen verborg.
‘Moeder, lieve moeder!’ riep anna, opspringende en naast de weduwe nederknielende, wier

{==169==} {>>pagina-aanduiding<<}

arm zij zachtkens met de beide banden vatte, alsof zij dien met liefderijken dwang van het gelaat wilde nemen, opdat zij troost en bemoediging lezen mogt in hare vriendelijke blaauwe oogen. Walburg zat als versteend, een strakken blik, waarin het diepste meêgevoel te lezen was, op de arme vrouw vestigende; groeneveld, plotseling uit de schoone wereld der idealen in de hartverscheurende werkelijkheid terug geslingerd, liet het boek vallen, en vouwde de handen, alsof hij smeeken wilde, dat hem een onwillekeurig verzuim vergeven mogt worden.
‘“Verdwenen heel zijn glorie klaar!”’ jammerde de weenende met eene door tranen afgebroken stem, ‘verdwenen, verdwenen! o God, waarom hij j de edelste onder de edelen -?’
‘Lieve moeder,’ herhaalde anna met smeekende stem, ‘ween niet zoo; - zie ons aan, ons, die u liefhebben en bij u zijn.’
‘O, ik weet het, ik weet het,’ zeî de troostelooze, ‘ik moest niet zoo zijn; ik mag niet oordeelen. - De Heer heeft gegeven, de Heer heeft genomen,’ - en weder barstte zij in onbedwingbare tranen uit.
‘O, zeg alles, lieve moeder,’ bad anna op bijna angstigen toon, ‘zeg alles - waarom ook niet, de naam des Heeren zij geloofd?’
‘De naam des Heeren zij geloofd,’ snikte de moeder, als met kinderlijke gehoorzaamheid, en trachtte zich bij die heilige woorden de tranen uit de oogen te wisschen.
Dit tooneel, hoe kort het ook duurde, korter dan de tijd, dien wij noodig hebben om het te beschrijen, was te veel voor het gevoel van groeneveld.

{==170==} {>>pagina-aanduiding<<}

In hevige gemoedsbeweging stond hij op, en wendde zich af, om een gang door de kamer te doen.
‘Jammer! Eeuwige, peillooze jammer!’ sprak hij bitter, ‘en nergens uitkomst en nergens vergoeding. O, Vader in den Hemel, wat heeft u deze arme gedaan, dat Gij haar zoo beproeft!’
‘De naam des Heeren zij geloofd,’ herhaalde nogmaals op zachten toon de bedroefde vrouw, alsof zij telkens nieuwe kracht uit die woorden scheen te willen scheppen, ‘lieve kinderen, rekent het mij niet aan, - ik, die u voor moest gaan in godvreezendheid - ik - ik heb tusschenbeide de kracht niet -, en toch, ik heb er den Heer van den morgen tot den avond om gebeden.’
‘Hij zal ze u geven, liefste moeder,’ sprak walburg, bemoedigend, ‘Hij zal ze ons allen geven; Hij wil geen lijden zonder einde of uitkomst: God stilt den wind, voor het kaalgeschoren lam.’
‘Het is zoo, lieve kinderen mijn,’ hernam de oude vrouw meer bedaard, terwijl zij haar de beide handen toestak. ‘Mij is eindeloos veel ontnomen, maar heb ik niet nog veel behouden?’
In diep gepeins stond groeneveld voor de beeldtenis van oldenbarneveld, alsof zijn navorschende blik een geheim zocht op te lossen, welks ontraadseling hij in den ernstigen oogopslag van den grijzen staatsman meende te kunnen vinden. Meermalen reeds had hij daar zóó gestaan, en telkens was het hem, alsof die lippen zich zouden openen, en dat doek leven en beweging zou krijgen, alsof die sterk sprekende oogen hem eene bede of een verwijt wilden doen. In de overspanning der zenuwen, waarin hij zich op dit oogenblik bevond, werk-
{==171==} {>>pagina-aanduiding<<}
te die geheimzinnige gedachte met nog meer kracht op zijne ziel, en langzamerhand verbond hij haar met hetgeen om hem henen voorviel.
‘“Verdwenen heel mijn glorie klaar,”’ herhaalde hij als werktuigelijk bij zich zelven. ‘Grijze martelaar voor Hollands vrijheid, is het dat niet, wat uw blik mij schijnt te verwijten? - Dat ze u het leven hebben genomen, gij zoudt het luttel geteld hebben, indien het u ware voorspeld geworden; want gij hebt uw leven altijd veil gehad voor waarheid en regt; maar dat ze u de kroon der eere hebben gerukt van het hoofd en ze met voeten getrapt; dat eene sententie, een godslasterlijk zamenweefsel van leugen en bedrog, na eeuwen misschien het eenige zal wezen, wat uw naam aan de nakomelingschap zal overbrengen, als, - -’
‘Waar denkt gij aan, reinier?’ klonk de stem van anna naast hem, terwijl zij zich aan zijne kraehtige gestalte aansloot en hare armen om hem heensloeg.
Groeneveld zag om naar zijne moeder, die regt overeind in haren leunigstoel zat, en met strakken blik in het vuur staarde, terwijl zij de hand van walburg, die zich naast haar had neêrgezet, tusschen de hare klemde.
‘Waaraan ik denk, anna?’ zeî hij zacht. ‘Behoeft gij dat te vragen, als wij dagelijks getuigen zijn van een jammer, die Gods engelen in den hemel week zou maken, die onze goede moeder het hartebloed kost?’
‘Zie, reinier,’ hernam anna fluisterend, ‘zie hoe zij nu weder bedaard en gelaten dààr zit; de overspanning heeft haar afgemat; zie, hoe ze 't hoofd neigt op walburg's schouder; nog een oogenblik

{==172==} {>>pagina-aanduiding<<}

en ze sluimert; - de zwakheid van den ouderdom wordt haar tot een zegen.’
‘Een treurigbeeld van moê gemartelde droefbeid,’ sprak groeneveld, terwijl hij een medelijdenden blik op zijne moeder sloeg.
‘Of van biddende onderwerping, reinier,’ hernam anna.
‘O, zij zoekt haren troost hooger dan deze aarde, ik weet het’ antwoordde hij; ‘maar geloof daarom niet, dat zij niet meer in haar binnenste overpeinst, dan zij ons wel zegt. Herinnert gij u niet, hoe zij verleden jaar ons onverwachts vroeg, of er geene mogelijkheid bestond, om eene geregtelijke herziening te verkrijgen van het schandelijke vonnis, dat onzen vader de eer met het leven ontnomen heeft?’
‘O, wel herinner ik mij dat,’ hervatte anna; ‘maar gij weet ook, hoe zij stilzweeg op willem's woesten uitval, dat hij zich zelven een lafaard zou rekenen, als dat het eenige was, 'twelk hij zou weten terug te krijgen. Sedert heeft zij er niet meer van gesproken.’
‘Maar er zeker meer dan eens aan gedacht,’ hernam groeneveld, ‘en die wensch, anna, is zoo natuurlijk! Hoe dikwijls heeft hij mij voor den geest gezweefd!’
‘Zie, anna,’ ging hij na een oogenblik zwijgens voort, ‘zie opwaarts naar die beeldtenis van onzen vader: zegt u dat ernstig gelaat niets? Is het u ook niet als mij? Gelooft ge, dat hij, wanneer hem 't leven niet tevens ware benomen geworden, zoo kalm zou berust hebben in de verguizing van zijne eer? Sedert eenigen tijd is het, alsof die blik mij mijne flaauwe werkeloosheid ver-
{==173==} {>>pagina-aanduiding<<}
wijt, mij, wien de zwakheid van den ouderdom nog niet tot kalmte en gelatenheid dwingt. O, het is mij, alsof zijne laatste woorden eene herinnering waren voor zijne zonen, de laatste woorden, die hij sprak, voordat hij voor Gods regterstoel daarboven verscheen, zijne laatste roerende bede tot het volk, dat het gruwelstuk aanschouwde: ‘Mannen, gelooft niet dat ik een landverrader hen!’ Dat was het eenige, wat zijne reine ziel nog met smartelijk verlangen bad van het volk, dat hem zoo schandelijk miskende. En toch gelooven het nog duizenden bij duizenden!’
‘God zal de waarheid eens doen zegevieren, reinier’ sprak anna met overtuiging, ‘en Hij alleen kan het. - Wanneer? - Dat moeten wij aan Zijne ondoorgrondelijke wijsheid overlaten. Ik vrees, dat het tegenwoordige geslacht te verstokt van harte is, om dien regtvaardige te geven, wat hem toekomt.’
‘En wij leven toch te midden van het tegenwoordige geslacht,’ hernam groeneveld; ‘zullen onze oogen dan dat niet meer mogen zien, waar wij volgens de stem van onze innige overtuiging regt op hebben? En nog, anna - was het om ons alleen te doen, wij zouden kunnen dragen wat ons wordt opgelegd, en eenmaal in kalme berusting ons hoofd nederleggen, - maar als ik onzen kleinen, schuldeloozen johan aanzie, en bedenk, wat zijn lot zou geweest zijn, als de glorie van ons huis niet zoo schennig getreden was in het slijk -’
Zijne stem beefde van ontroering en anna's moederoog werd vochtig, terwijl zij zich stilzwijgend vaster aan haren echtgenoot klemde; zij had toch

{==174==} {>>pagina-aanduiding<<}

zelve zoo menigmaal dat denkbeeld bij zich voelen opkomen.
Beide spraken geen woord meer, maar bleven eenige minuten in pijnlijk nadenken verzonken, en keerden toen langzaam terug naar de plaats bij het vuur, die zij verlaten hadden. De kalme rust echter waarin zij tot nu toe den avond hadden doorgebragt, was verdwenen, eene diepe stilte heerschte in het vertrek, en geen van allen voelde in zich de kracht, eene poging te doen, om het sombere floers hunner droefgeestige gedachten te doorbreken.
De moeder was de eerste, die het hoofd weder oprigtte; langzamerhand hadden hare denkbeelden de gewone rigting hernomen, en terwijl die van hare kinderen zich bij de herinnering aan het verledene telkens als onwillekeurig op het tegenwoordige vestigden, had de bittere school van tegenspoed, die zij had doorloopen, haar, wier leven hier beneden wel haast zou ten einde spoeden, geleerd, den blik te slaan naar gene zijde van het graf, en vond haar echt godsdienstig gemoed daarin zijn eenigen troost.
‘Ga nu, walburg,’ sprak zij zacht tot hare dochter, wier hand zij tot nu toe in de hare gehouden had, ‘neem Gods heilig woord en laat ons bemoediging zoeken, waar zij alleen te vinden is.’
Walburg stond op om aan haar verzoek te voldoen, en legde den zwaren bijbel voor zich op de tafel.
‘Lees mij den 143sten psalm, mijn kind,’ sprak de oude vrouw met die grondige bekendheid met de Heilige Schrift die onze godsdienstige voorouders zoozeer kenmerkte; ‘die woorden zijn mij zoo menigmaal tot zegen geweest.’

{==175==} {>>pagina-aanduiding<<}

Walburg sloeg het verlangde op, en weldra sprak hare zachte, welluidende stem het gewijde lied, dat ook nu, als altijd, zijne heilrijke uitwerking niet miste. Zij was nog niet ver gevorderd en allen zaten in vrome aandacht te luisteren naar de woorden, die van hare lippen vloeiden:

‘Ick ghedencke aen de voorleden tijden: Ick spreke van 
alle uwe daden, ende segge van de wercken uwer handen. 
‘Ick breijde mijn handen uit tot u. Mijn siele dorst na u 
als een dorre lant,’ 


toe de zware klopper van de huisdeur een paar maal sterk op de metalen plaat nederviel, en helder door het ruime voorhuis weêrgalmde.
Allen zagen in het eerste oogenblik eenigzins bevreemd op, maar weldra maakte die bevreemding plaats voor een onbostemd gevoel van onaangenamen aard, toen zij begrepen, dat het stoutenburg zijn moest, die aldus zijne komst aankondigde. Weldra maakte een zware stap op den marmeren gangvloer en het stemgeluid, waarmede eenige woorden gesproken werden tot den bediende, die de deur geopend had, dit vermoeden tot zekerheid. Men hoorde den aangekomene eerst de achterkamer naderen, maar de verwachting, dat hij er zou binnentreden, werd niet vervuld, daar hij de trap, digt bij de deur van het vertrek, opging, en men kort daarna zijne voetstappen op de bovengelegen achterkamer onderscheidde.
Te gelijker tijd trad de oude bediende binnen.
‘De Ritmeester is zoo even te huis gekomen,’ sprak hij tot groeneveld, zich nog altijd uit gewoonte van den titel bedienende, dien stoutenburg sedert verscheidene jaren niet meer droeg, ‘en verzoekt u, onverwijld bij hem te komen, daar hij u

{==176==} {>>pagina-aanduiding<<}

noodzakelijk moet spreken, en waarschijnlijk heden avond de stad weder verlaat.’
Eenigzins verwonderd zag groeneveld op, en toevallig ontmoette zijn blik dien van walburg, waarin diepe smart en gekrenkte fierheid te lezen waren. Geen enkel woord toch van haren echtgenoot toonde aan, dat hij zich om haar bekommerde, en die tijding, dat hij nog dienzelfden avond weder zou vertrekken, waarschijnlijk zonder de kamer binnen te treden, waarvan hij slechts eenige schreden verwijderd geweest was, die ijskoude onverschilligheid, griefden haar telkens weder op nieuw, hoezeer zij er ook aan gewoon mogt zijn. Groeneveld gevoelde al het pijnlijke, dat er voor haar moest liggen in die handelwijze, en in de scherpe tegenstelling, die het dagelijksch tafereel van zijn stil huisselijk geluk met haar lot opleverde. Een oogenblik dacht hij er aan, zijnen broeder te doen weten, dat er geen vreemde in hun midden was, en hem dus uit te noodigen, in den kring van het huisgezin te komen, voor hetwelk hij geene geheimen had; maar even zoo spoedig voorzag hij eene weigering, die walburg nog meer zou grieven.
‘Zeg aan den Heer van stoutenburg, dat ik mij onmiddellijk bij hem zal vervoegen,’ sprak hij tot den bediende, die zich daarop verwijderde.
‘Ik denk spoedig weder bij u te zijn,’ ging hij voort tot zijne moeder, terwijl hij opstond; ‘het zullen wel zulke uitvoerige besognes niet zijn, die willem met mij te verhandelen zal hebben; wacht ons te zamen dus weldra weder beneden.’
Met deze woorden verliet hij het vertrek, anna met een vriendelijken hoofdknik groetende.

{==177==} {>>pagina-aanduiding<<}

Was het een smartelijk herdenken aan stoutenburg's handelwijze, of was het de weêrklank van eene onheilspellende stem in haar hinnenste, die maria van oldenbarneveld, terwijl zij haren oudsten zoon met welgevallen naöogde, half luid tot zich zelve deed zeggen: ‘Onze trots en onze trooat! - Wat zou het zijn, als wij hem moesten missen uit ons midden!’



{==178==} {>>pagina-aanduiding<<}

Hoofdstuk IX. Groeneveld en Stoutenburg.

Groeneveld ging de trap op, en de kamer binnen, waar zijn broeder zich bevond, die met den rug naar het vuur, dat onder den schoorsteen brandde, bezig was, zich te ontdoen van zijne zware overkleeding, welke hij op een stoel nederwierp, terwijl hij eenige brieven nam uit den borstzak van zijn wambuis, dat hij had losgeknoopt.
‘Ha, welkom reinier!’ sprak hij, toen deze de deur achter zich gesloten had; ‘'t is mij aangenaam, u te huis te vinden, zoo als ik ook trouwens wel verwachtte.’
‘Gij weet het, willem,’ sprak groeneveld, ‘dat ik mijne meeste avonden aan onze moeder wijd.’
‘Zij heeft behoefte aan gezelschap,’ hernam stoutenburg; ‘gelukkig, dat zij dit altijd in onze vrouwen vinden kan.’
‘Anna en walburg zijn ook nu weder bij

{==179==} {>>pagina-aanduiding<<}

haar,’ hervatte groeneveld, ‘zij was dezen avond bijzonder droevig gestemd.’
‘Zoo?’ sprak stoutenburg op een toon, die tamelijk veel onverschilligheid aanduidde, maar toch nog meer een gevolg was van de afdwaling zijner denkbeelden, die zich op dat oogenblik met geheel andere onderwerpen bezig hidden.
‘Ik geloof, dat het haar niet onaangenaam zou zijn, als wij ons bij haar vervoegden,’ vervolgde groeneveld, ‘wij kunnen in haar bijzijn immers alzoo vrijelijk spreken als hier.’
‘Daar kunnen wij straks over denken, reinier,’ antwoordde stoutenburg, ‘ik ben nu volstrekt niet gestemd om beneden te verwijlen. Blijf eene korte poos hier: ik heb u te spreken over velerlei. Maar laat ons nederzitten,’ ging hij voort, terwijl hij een stoel bij het vuur trok, waarop hij plaats nam, terwijl zijn broeder zwijgend zijn voorbeeld volgde.
‘Reinier,’ ging hij voort, eensklaps een ernstiger toon aannemende, en groeneveld scherp aanziende, ‘'t is mij een raadsel, hoe gij u zoo gelukkig en tevreden kunt voelen, vergetende het verleden, het heden en de toekomst.’
‘Gelukkig en tevreden -?’ herhaalde groeneveld, als verwonderd over het zonderlinge verwijt, dat hem zoo onverwacht gedaan werd; maar stoutenburg liet hem niet verder uitspreken.
‘Vergetende wat smaad op u rust,’ viel hij hem met eene zekere gejaagdheid in de rede, ‘wat onregt wij dagelijks te verkroppen hebben, wat donkere toekomst vóór ons ligt.’
‘Vanwaar komt u dat denkbeeld?’ vroeg groeneveld, wiens gemoedsstemming op dat oogenblik

{==180==} {>>pagina-aanduiding<<}

en bij de herinnering aan het gebeurde van dien avond juist niet zeer overeenstemde met de kalmte, die zijn broeder hem scheen toe te schrijven: ‘gelooft gij, dat ik minder gevoel, omdat het mij niet lust, telkens onnutte jammerklagten en magtelooze verwenschingen uit te brengen? Al schijn ik voor het uiterlijk gelukkig, en al doe ik met krachtig zelfbedwang bijna het onmogelijke, om mijne moeder en anna in dien waan te houden, gij weet het maar al te wel, hoe het geluk van ons leven voor altijd vernield is.’
‘Voor altijd?’ vroeg stoutenburg op bitteren toon, ‘dat zal de toekomst nog moeten leeren; wie zegt u, dat 't altijd zoo zal moeten blijven?’
‘Gods raadsbesluiten liggen in het duister verborgen,’ sprak groeneveld ernstig; ‘zoo Hij anders beschikt heeft, dan zal 't ons ook eenmaal gegeven worden. O, mogt 't zoo zijn!’ vervolgde hij op weemoedig twijfelenden toon, terwijl hij denkend vóór zich in den vuurgloed staarde.
‘Gij spreekt zuiver Turksch of Gommaristisch over die voorbeschikking, heer broeder,’ hervatte stoutenburg, schamper lagchende, ‘mij dunkt dat is eene schoone en gemakkelijke leer voor flaauwhartige zielen.’
‘Voor -?’ vroeg groeneveld, plotseling opziende, met scherp geraakten trots.
‘Voor flaauwhartige zielen, zeî ik,’ herhaalde stoutenburg zeer bedaard, ‘en daarom voegt ze ons niet, en daarom is dat uwe innige gedachte ook niet, reinier, al is die lijdelijke onderwerping het masker, waarachter gij u met zooveel moeite tracht te verbergen.’
‘Waarom noemt gij dat een masker? Waarom

{==181==} {>>pagina-aanduiding<<}

zou berusting in het onvermijdelijke gelden voor flaauwhartigheid?’ vroeg groeneveld ontevreden.
‘Onvermijdelijk!’ hernam stoutenburg. ‘Niets is onvermijdelijk, dan wat wij zelf uit vrome dweeperij wel zoo onderdanig zijn, daarvoor te willen aannemen. Ik wil gelooven, dat gij met uw koel redenerend verstand bedaard de diepte peilt, waarin wij gestort zijn; maar met die wetenschap stelt gij u tevreden, en blijft kalm op den bodem zitten. O, dat gij 't voeldet zoo als ik! Maar gij kent die scherpe angels niet,’ vervolgde hij heviger, ‘die mij nacht en dag tot bloedens toe geesselen; gij hoort nooit die stem, die wrake vordert, en eeuwig roept, en door geen magt ter wereld zich smoren laat! O God!’ ging hij op woesten toon voort, terwijl hij de zaamgeklemde vuist ten hemel hief, ‘ik zweer het u, daar zal eenmaal een donderend antwoord op die stem vernomen worden! Reinier, reinier, van wat maaksel zijt gij? Hoort gij dan nooit in de holle stilte van den nacht den doffen slag van dat grijze hoofd, dat neêrploft op de planken van het schavot? Ziet gij nooit dien gudsenden bloedstroom, die ten hemel schreit voor de gemartelde onschuld? En dan, bij de herinnering aan dat alles, dien duldenloozen smaad, waarmeê de laaghartige onderdrukkers ons dag en nacht hoonlagchend vervolgen! O, dat ik éénen dag, maar éénen enkelen dag meester was over die allen - hoe ze weêr kruipen zouden in het stof, en de voetzool lekken, die hen zou trappen op den nek!’
Onder het uitspreken van deze hartstogtelijke woorden was stoutenburg opgestaan, en ging nu met gejaagde schreden het vertrek op en neêr. Eensklaps bleef hij voor zijn broeder staan, zag hem

{==182==} {>>pagina-aanduiding<<}

aan, en sprak met eene bedaarde stem, wier kalmte een scherp contrast vormde met zijne opgewondene stemming:
‘Reinier, - alles kan nog goed worden; - kan het niet?’
Op zijne beurt zag groeneveld zijn broeder vorschend in de oogen, als verbaasd over deze schijnbaar zoo plotselinge verandering van denkbeelden, die evenwel een natuurlijk gevolg was van de herinnering aan de plannen, die stoutenburg's brein doorwoelden: de hevigheid zijner aandoeningen had zijne gedachten noodwendig geleid tot het middel, dat hij sinds vier en twintig uren in de hand had, om zijne wraakzucht op schitterende wijze te doen zegevieren, en waarvan hij den uitslag zoo goed als zeker waande. De schampere verwijtingen, die hij groeneveld had toegevoegd, waren door dezen wel opgemerkt en gevoeld, maar niet beantwoord geworden. Te zeer had hij in stoutenburg's woorden de gedachten weêrgevonden, die zoo menigmaal bij hem zelven opkwamen, maar die hij met al de kracht zijner redenering zocht te onderdrukken. Ook nu zeî eene stem in zijn binnenste hem, dat hij weêrstand bieden moest aan zijn gevoel, dat luide met stoutenburg's woorden medesprak, en het was hem, alsof een onbestemd voorgevoel hem waarschuwde, niet toe te geven aan den schijn van het oogenblik, en den weg, dien hij zich met zooveel zelfverloochening gebaand had, niet te verlaten.
‘Alles kan nog goed worden, willem?’ vroeg hij, en schudde langzaam het hoofd; ‘ik weet niet, in welken zin gij die woorden verstaat. Die geweldige opwinding, die de stem van rede en voorzig-
{==183==} {>>pagina-aanduiding<<}
tigheid tot zwijgen dwingt, is zeker niet goed; noch die jammerklagten, die verbittering aanbrengen, en toch geen troost.’
‘Wat ik goed noem, reinier?’ hernam stoutenburg. ‘Herstel van onze grieven, van ons regt, en wat nog meer zegt, reinier, van de eer, die ons ontnomen is, die ontroofd is geworden aan onzen vader in het graf.’
‘De Heere weet, hoe innig ik dat herstel gewenscht heb,’ sprak groeneveld, ‘gij weet, dat ik middelen genoeg heb gebruikt om er toe te geraken.’
‘Middelen? Middelen genoeg?’ vroeg stoutenburg met minachting, ‘ellendig stukwerk, dat noodwendig tot niets leiden kon.’
‘'t Komt mij toch voor,’ hervatte groeneveld eenigzins scherp, ‘dat ze door u nooit zoo verworpen zijn geworden.’
‘Dat zijn ze ook niet,’ antwoordde stoutenburg, ‘hoewel ik ze nooit erkend heb als eenigermate voldoende. Wat hielpen uwe bemoeijingen bij gelegenheid van het proces? Niets!’
‘Ik heb altijd aangedrongen op het verzoeken van gratie,’ zeî groeneveld zacht, ‘maar gij hebt het tot het laatste oogenblik tegengehouden. Neen - ik wil u dat niet verwijten: - ik volgde toen meer de inspraak van mijn hart dan van mijn verstand; het was denkelijk beter zóó, hoewel het zwaar was om te dragen. En toch,’ vervolgde hij somber, ‘het had hem welligt het leven gespaard.’
‘Maar zeker de eer genomen,’ viel stoutenburg hem in de rede, ‘reinier, hoe kunt gij nog daarop terugkomen? Het ware gelijk geweest aan eene schuldbekentenis.’

{==184==} {>>pagina-aanduiding<<}

‘Dat zou 't toch in waarheid niet geweest zijn; doch 't zij zoo, de wereld had het er zeker voor gehouden, zoolang het vonnis niet ware vernietigd geworden.’
‘En dat zou nimmer gebeurd zijn,’ hernam stoutenburg, ‘waar heeft het u toe geleid, dat gij regterlijke revisie van het vonnis gevraagd hebt? Tot bespotting en verachting. En toen wij, op grond van de privilegiën, de verbeurdverklaring der goederen wilden afkoopen, waartoe wij een algemeen erkend regt hadden? - Reinier, ze hebben ons lagchende uitgeschud, en gedaan wat ze konden, om onze kinderen tot den bedelstaf te brengen, - ellendelingen die ze zijn! - En nu? Het zal zoo voortgaan, van erger tot erger. Waarom is uw ambt van opperhoutvester u ontnomen? Waarlijk, reinier, gij zijt wel geduldig, dat gij dat alles lijden kunt, en rustig de handen vouwen in den schoot!’
Stoutenburg had zich, zoo sprekende, weder in den armstoel bij het vuur neêrgevlijd, sloeg de armen over elkander, en zag zijn broeder met een sarkastischen blik aan, waarmede hij tegelijk zocht uit te vorschen, welken indruk zijne woorden maakten; want zelfs te midden van de opgewondenheid, waarvan zijn spreken getuigde, verloor hij zijn doel niet uit het oog. Het was voor hem eene noodzakelijkheid geworden, zoo spoedig mogelijk groeneveld tot deelneming aan het komplot over te halen, en hij had vast besloten, te slagen, zonder zich een oogenblik te laten terughouden door de gedachte aan het geluk van zijn geheele gezin, dat hij daardoor in de waagschaal stelde, of aan de ontzettende ramp, die hij welligt over het hoofd van

{==185==} {>>pagina-aanduiding<<}

zijne moeder brengen zou. Hij voor zich, kon niet meer terug, en wilde het ook niet meer, maar zonder groeneveld was hem de voltooijing van zijn begonnen werk onmogelijk; - het overige was hem onverschillig.
Daarbij kwam nog eene drijfveer, die hij zelf niet kende, en die hem, zonder dat hij er waarschijnlijk bewustheid van had, aanspoorde. Hij gevoelde het zedelijk overwigt, dat zijn broeder, die geacht werd door al wie hem kende, op hem had. De geheele zamenzwering was tot nu toe alleen ontworpen en zaamgeweven door lieden, die hij gering schatte, die in stand en afkomst verre beneden hem stonden, die hij als werktuigen meende te gebruiken; alleen zijn neef van der dussen was, van al degenen, die in de zaak betrokken waren, de eenige, dien hij als zijns gelijke kon beschouwen; doch ook over dezen luidde de algemeene opinie verre van gunstig. Hij gevoelde dus, zonder dat het denkbeeld hem bepaald voor den geest zweefde, of eenigermate een erkende beweegreden voor hem was, dat de deelneming van groeneveld, aan de roekelooze en strafwaardige onderneming een edeler karakter zou bijzetten, indien dit woord hier niet misplaatst is.
Buitendien was er nog eene omstandigheid, die wij bij de beoordeeling van stoutenburg's handelwijze niet uit het oog mogen verliezen, en die ten minste eenigzins het lage, het afschuwelijke er van vermindert: hij zelf geloofde vast aan het welgelukken van zijn plan, en zag zich en de zijnen daardoor weder hersteld in eer en aanzien, weder met de geheele Staatsche partij aan het hoofd van de Republiek.

{==186==} {>>pagina-aanduiding<<}

Zijne woorden hadden intusschen op groeneveld een diepen indruk gemaakt: die sombere herinneringen, die optelling van bittere grieven, die hij zelf ook maar al te diep en dagelijks gevoelde, de stemming, waarin hij buitendien verkeerde, alles werkte mede, om hem, meer dan ooit te voren, vatbaar te maken voor de overreding, waarmede stoutenburg sprak. Daarbij was hij zwak van karakter, en, wat daarmede dikwijls gepaard gaat, hij gevoelde diep, en was hoogst vatbaar voor de indrukken van het oogenblik. Zijn rustig, huisselijk leven, zijn dagelijksche omgang met zijn gezin oefenden een grooten invloed uit op zijne handelwijze, die hij zich nu als flaauw en onverschillig begon te verwijten. Aan moed, in de ruimste beteekenis van het woord, ontbrak het hem in geenen deele, en wanneer hem op dit oogenblik de deelneming ware voorgeslagen aan eene krachtige handeling ten voordeele van de onderdrukte partij; wanneer hij vrij, en ten aanzien van de geheele wereld, de banier van den opstand had kunnen planten tegenover een gezag, dat hij als dwingelandij beschouwde, - hij zou geene seconde geaarzeld hebben, er bloed en leven voor op het spel te zetten. Een oogenblik kwam die gedachte bij hem op; hij begreep, dat stoutenburg eenig doel hebben moest met het gesprek, dat tot nog toe gevoerd was geworden; welligt was hij in staat mede te werken tot iets, dat met zijne overtuiging kon overeenstemmen, welligt ook kon hij eenig verkeerd ontworpen plan wijzigen en tot een goed einde helpen brengen.
‘Willem,’ sprak hij, ‘uwe woorden gaan langs omwegen, en geven uwe gedachten slechts ten hal-
{==187==} {>>pagina-aanduiding<<}
ve. Het is voorzeker niet met het doel, om die duizendwerf herhaalde klagten nog eens te herhalen, dat gij heden avond hier zijt gekomen. Is er iets meer gewigtigs mede te deelen, zoo spreek het uit; - zoo niet, laten wij dan verder over dit onderwerp zwijgen, dat ons zamenzijn vergalt, en ons tot niets leiden kan, dan tot gramme wraakgierigheid, die zich in arrenmoede verpijnt.’
Die vraag kwam stoutenburg min of meer onverwacht, hoewel hij er natuurlijk op bedacht was geweest, eene opheldering te zullen moeten geven; maar nu was hij het nog met zich zelven oneens, of hij groeneveld met den geheelen omvang van het plan zou bekend maken of niet.
‘Gij hebt gelijk,’ antwoordde hij; ‘het was ook mijn oogmerk niet, den tijd te verspillen met doellooze woorden, waartoe wij eigentlijk langzamerhand en ongemerkt geraakt zijn: ik wilde juist het tegendeel. In plaats van de onnutte opsomming onzer grieven en het jammeren over onze ellende, wilde ik u eene uitkomst doen zien, waartoe het vooruitzigt zich dezer dagen geopend heeft. Wanneer wij willen, gij en ik en allen, die het goed met de zaak meenen, dan is herstel niet alleen mogelijk, maar zoo goed als zeker. Het komt er maar op aan, dat wij een kloek en kort besluit nemen.’
‘Een kort besluit nemen,’ sprak groeneveld ernstig en nadenkend, ‘in zaken van zoo ver uitziende gevolgen, dat stemt kwalijk met mijne gevoelens; maar één kort woord kan ik u voorloopig zeggen. Gij weet, hoe ik met u in vele opzigten van denkwijze verschil. Gij weet, hoe gij menigmaal tot mij gesproken hebt van gewelddadige middelen, die ik niet kon goedkeuren, zoo als ze door u werden

{==188==} {>>pagina-aanduiding<<}

beraamd: daarover is mijne gedachte hoegenaamd niet veranderd. Ik wil den ettigen weg gaan; maar ik wil hem gaan tot aan het einde, en als daar langs geen regt te vinden is, maar ook dan eerst -
‘Dat is er niet meer, - dat is er sinds lang niet meer!’ riep stoutenburg heftig uit; ‘wat suft gij nog langer van wettige wegen!’
‘Hoor mij aan,’ hervatte groeneveld bedaard; ‘als er met het regt geen regt meer te vinden is, dan eerst acht ik het mij tot pligt, maar ook in de volle en onbeperkte beteekenis van het woord, mij te stellen buiten die diep gezonken maatschappij, die huichelarij is en bedrog; - mij te plaatsen boven die wet, die niet meer is dan snijdende bespotting van het heilige, dan de ijzeren boei van den slaaf; maar dan ook moet de schede weggeworpen worden, als het zwaard is getrokken; dan moet onze partij opstaan als een eenig man, en met open vizier voor God en de geheele wereld den strijd strijden voor haar regt in het heldere licht der zon, maar nooit den weg gaan des sluipmoordenaars in het duistere van den nacht.’
Die rondborstige en onbewimpelde verklaring sloeg op eens de verwachting van stoutenburg den bodem in, en hij was op het punt zijne inwendige verbolgenheid in hevige verwijtingen lucht te geven, en daardoor op eens een einde aan de zaak te maken, toen hem inviel, dat hem nog één middel over bleef, namelijk zijnen broeder te bedriegen, door hem omtrent de ware toedragt der zaak verkeerd in te lichten, en haar voor te stellen op eene wijze, die meer met diens zoo even bepaald uitgedrukte denkbeelden overeen kwam.
‘En wie zegt u,’ sprak hij, ‘dat ik mij even

{==189==} {>>pagina-aanduiding<<}

als zoo vele duizenden niet ten volle daarmede zou vereenigen? Dat is het juist, wat ik sinds jaren zoek tot stand te brengen, en waartoe nu het oogenblik is aangebroken. Of meent gij, dat alle middelen van bedaarde overtuiging nog niet uitgeput zijn? Ik zeg u, zij zijn het! Die tijd is voorbij, en wat meer is, reinier, de gelegenheid, waarnaar ik zoo lang gezocht heb, is gevonden. Alles is voorbereid, en het oogenblik van handelen is dáár. Dat is, hetgeen ik u te zeggen heb. Ik kan u niet alles tot in de kleinste bijzonderheden uiteenzetten; maar daar op de tafel liggen opgaven, die u zouden kunnen doen zien, dat ik op geen lossen grond spreek. In de voornaamste Hollaandsche steden zal de menigte op onze hand zijn: de afgezette regenten wachten maar op het teeken, om zich weder in hunne verlorene regten te herstellen; de gewezen Secretarissen van de meeste plattelandsgemeenten zijn gereed, om met een tal van misnoegde Remonstranten op te staan, en zich daarheen te begeven, waar wij hen noodig oordeelen. Die allen hebben goed en bloed voor de zaak over, en zullen wij dan terugblijven?’
‘Willem,’ sprak groeneveld verrast, doch slechts ten halve overtuigd door hetgeen hij hoorde, ‘ik vrees dat gij uzelven en tegelijk anderen misleidt door te groote verwachtingen.’
‘Daarin bedriegt gij u,’ antwoordde stoutenburg; ‘gij kent den geest van het volk tegenwoordig niet; er smeult een vuur onder de asch, dat slechts het oogenblik van doorbreken afwacht, om in laaijen gloed op te gaan: de algemeene ontevredenheid is tot den hoogsten trap geklommen; sedert lang heb ik nagevorscht en bespied, en nu ben ik tot ze-
{==190==} {>>pagina-aanduiding<<}
kerheid gekomen. Zoodra de eerste slag geslagen is, zijn wij van 't welgelukken zeker; doch daartoe ontbreekt mij één middel;’
‘En dat middel is?’ vroeg groeneveld.
‘Dat middel is geld,’ hernam stoutenburg; ‘daarom juist moest ik er nog heden met u over spreken. Gij weet, ik ben ongelukkig geweest; mijn vermogen is - ja, gij weet het, of gij weet het niet - met één woord - ik heb het niet meer, en binnen tweemaal vier en twintig uur moet ik, hoe dan ook - vier duizend gulden hebben.’
‘Vier duizend gulden?’ sprak groeneveld langzaam; ‘hoe is zulk eene aanzienlijke somme gelds benoodigd, wanneer duizenden, zoo als gij zegt, gereed zijn om op te staan tot verdediging van regt en religie?’
‘Duizenden zijn gereed om te volgen;’ hervatte stoutenburg; ‘maar niet om voor te gaan. Niet allen hebben, zoo als wij, het vooruitzigt, groote voordeelen te zullen trekken van eene omkeering van zaken; - wij behoeven eenige ondernemende gasten, die voor een onmiddellijk geldelijk belang zich laten vinden.’
‘Groote voordeelen voor ons?’ vroeg groeneveld. ‘Zullen anderen, wanneer de zaak regt is, niet eveneens als wij, verkrijgen wat hun wettig toekomt?’
‘Noem het zoo als gij wilt,’ hernam stoutenburg, ‘gij kunt niet ontkennen, dat wij er het meest bij zullen winnen; en daarenboven, wat ik u vraag, reinier, kan nooit in uw nadeel zijn. Zoodra onze zaak triomfeert, zullen door verbeurdverklaringen en vrijwillige giften, u die gelden dubbel vergoed worden. Wees verzekerd,’ ging hij

{==191==} {>>pagina-aanduiding<<}

meer aandringende voort, ‘dat ik het geld behoef, volstrekt noodig heb, anders -’
‘Daarvan spreek ik niet,’ hervatte geoeneveld, ‘als 't om de herkrijging van vrijheid der religie, om de zegepraal van het regt te doen is, dan zal mij geene opoffering te zwaar zijn, ook al ware zij aanzienlijker dan deze.’
‘Meer behoeft er niet te zijn,’ sprak stoutenburg, die voorzag, dat hij zijn oogmerk zou bereiken, ‘alleen die som heb ik berekend, dat noodig was om den eersten slag te kunnen slaan.’
‘En die eerste slag is -? vroeg geoeneveld.
Stoutenburg zocht klaarblijkelijk het antwoord op die vraag te ontwijken; hij stond op, nam een der papieren van de tafel op, en vouwde het open.
‘Zie hier,’ sprak hij, ‘dat is alle medewerking, die ik van u verlang; hier is eene verklaring, dat gij borg blijven wilt voor de som van zesduizend gulden. Uw krediet heb ik noodig, dat zal ons 't geld wel doen vinden, - meer behoeven wij voor het oogenblik niet. Gij ziet, dat ik niet veel van u verg, en dat gij niets waagt, daar met geen woord gerept wordt van het doel, waartoe het geld gebruikt moet worden.’
Geoeneveld stond op, naderde de tafel, en nam eene pen op, terwijl hij het stuk papier, dat voor hem lag, en dat slechts op zijne handteekening wachtte, ter loops inzag.
‘Willem,’ sprak hij daarop, zijnen broeder, die van ongeduld beefde, scherp aanziende; ‘sinds wanneer twijfelt gij aan mijnen moed, dat gij zoo herhaaldelijk rept van niets te wagen? - Maar wat is die eerste slag, die geslagen zal worden?’
‘Eene revolutie hier in den Haghe’, sprak stoutenburg.

{==192==} {>>pagina-aanduiding<<}

‘Gij hebt vroeger propoosten tot mij gehouden, die min of meer anders verluidden,’ hernam groeneveld op denzelfden toon; ‘gij weet zeer goed, wat ik bedoel, en daarom nog ééne vraag: wat is uw plan ten opzigte van den Prins van Oranje?’
Verrast door die woorden, en in verwarring gebragt door den doordringenden blik zijns broeders, bleef stoutenburg een oogenblik het antwoord schuldig.
‘Gij zijt er immers verder niet in gemoeid,’ sprak hij aarzelend; ‘wij zullen 't werk doen zonder u - wat vraagt gij dan meer? Maar,’ voegde hij er haastig bij, ‘zoo 't zijn kan, zal men den Prins ongemoeid laten.’
‘En zoo 't niet zijn kan?’ vroeg groeneveld op denzelfden bedaarden toon.
‘Welligt zal hij in gevangenschap komen,’ vervolgde stoutenburg; ‘maar - hoe kan ik er u voor instaan, wat het volk zal doen, als eenmaal de gemoederen aan het gisten zijn?’
‘Dan teeken ik dit papier niet,’ sprak groeneveld vast, terwijl hij de pen weder nederlegde.
Die woorden klonken als een donderslag in de ooren van stoutenburg, die reeds in zijn binnenste triomfeerde over het welgelukken van zijn plan. Met inwendigen spijt verweet hij zich het onverstandige antwoord, dat de verrassing hem ontlokt had, en voor zich zelven was 't hem onverklaarbaar, hoe hij een oogenblik had kunnen weifele, om door eene bepaalde ontkenning tot zijn doel te geraken.
‘'t Is goed, reinier,’ sprak hij, trillende van woede; ‘het zij zoo; gij weigert; - maar gij weet niet, waartoe die weigering zal leiden; want zie, dit ééne heb ik u nog te zeggen: dat geld was mij

{==193==} {>>pagina-aanduiding<<}

noodig, om to komen tot een goeden uitslag; maar niet om de zaak te beginnen en door te zetten tot het einde, welk dan ook dat einde zijn moge. Voort zal ik gaan, en niemand zal mij terughouden; doch nu zal ik afhankelijk worden van de omstandigheden, die ik anders had kunnen dwingen. Let wel, en ik zeg u dit in vollen ernst, en niets zal er mij van afbrengen: zoo waar er een God in den hemel is, zweer ik u -’
‘Willem, om Gods wil, houd op!’ viel groeneveld hem in hevigen gemoedsangst in de rede; ‘ik weet niet wat gij zeggen zult, maar zweer geen eed zoo als deze,’ en hij wilde op hem toe gaan, om hem de hand te vatten, en hem als 't ware tegen te houden.
‘Terug!’ riep stoutenburg; ‘wat denkt gij mij af te houden met laffe kwezelarij! Neen, gij zult het hooren, en het zal u tot een vloek wezen, - ik zweer het u op Gods heilig woord en bij de nagedachtenis van onzen vader in het graf, dat ik voleindigen zal, wat ik heb begonnen, dat ik, ook zonder de hulp, die gij mij nu weigert, mijnen weg zal vervolgen, en wanneer dan de ontknooping, zoo als wel te denken is, noodlottig voor mij en voor ons allen zal wezen, als er weêr een oldenbarneveld zijn bloed zal gestort hebben op het moordschavot, als er weêr een martelaar voor Hollands vrijheid zal gevallen zijn: dan zult gij, reinier, aan dit oogenblik denken, u zelven en uwe flaauwhartigheid verwenschende. Maar gij wilt het: - het zij zoo! - Doch hoor, reinier,’ vervolgde hij langzaam met eene duivelsche uitdrukking op het gelaat, terwijl hij zich voorover boog en groeneveld, die sprakeloos van ontroering vóór hem stond, met vlammende blikken aanzag, ‘als

{==194==} {>>pagina-aanduiding<<}

gij dan in latere dagen Gods woord aan uwe kinderen voorleest, - vermijd dan de geschiedenis van caïn's broedernoord; want zij mogten u om eene uitlegging vragen, en het teeken van Jehova's vloek op uw voorhoofd zoeken!’
Met deze woorden greep hij haastig naar zijnen mantel en sloeg dien om de schouders.
‘Vader in den hemel!’ barstte groeneveld uit, ‘Dat kan ik niet dragen! Willem, gij laadt eene zware verantwoording op u; - de Heer alleen weet, waartoe dat alles leiden mag, en Hij sture het ten beste; maar zóó kan ik niet van u gaan, en u in een zeker verderf zien rennen. Ik weet niet, of het mij toegerekend zal worden, wat ik doen ga; - dáárboven zal eenmaal gerigt worden tusschen u en mij. Ziedaar -,’ en hij greep haastig de pen, boog zich over de tafel, en onderteekende het nood-lottig geschrift.
Wie zal het zeggen, wat er op dat oogenblik in stoutenburg's ziel omging; maar geen trek van zijn gelaat teekende eenig gevoel van naberouw over de afschuwelijke daad, die hij gepleegd had.
‘Zoo had ik het ook van u gewacht, reinier,’ sprak hij op kalmen toon, terwijl hij het papier zamen vouwde en bij zich stak; ‘thans zijn wij van van de uitkomst zeker. En nu, vaarwel, binnen kort zult gij meer hooren.’
Groeneveld sprak geen woord, maar drukte werktuigelijk de hand, welke stoutenburg hem aanbood. Deze verliet daarop haastig het vertrek en het huis, terwijl zijn broeder als in een droom, het portaal overging, naar eene kamer, waaruit hem door de openstaande deur een zwak licht tegen schemerde.
Hier zag hij zijnen kleinen johan, voor zijn

{==195==} {>>pagina-aanduiding<<}

bedje aan de voeten zijner moeder neêrgeknield, met de handjes zaâmgevouwen, zijn gebed opzeggende, en toen de kinderlijke stem hem in de ooren klonk: ‘en leid ons niet in verzoeking, maar verlos ons van den booze,’ toen viel hem een looden wigt op het hart, en als een bliksemstraal drong de gedachte in zijne ziel: ‘Ik ben te zwak geweest in de verzoeking; - ik heb te duren prijs betaald zelfs voor het behoud van een broeder.’
Maar de daad was onherroepelijk; hij begreep, dat ze voor allen verborgen moest blijven, en zich bedwingende, keerde hij, voor het uiterlijk kalm en opgeruimd, met anna naar het benedenvertrek terug.



{==196==} {>>pagina-aanduiding<<}

Hoofdstuk X. Een nieuwe deelnemer in de zamenzwering.

Stoutenburg had er zelfs niet aan gedacht, een oogenblik bij zijne vrouw en zijne moeder te verwijlen, maar, zoo als wij gezegd hebben, onmiddellijk het huis verlaten. Haastig staple hij voort door de Nieuwstraat, langs de groote kerk, naar het Westeinde, waar hij, na voorzigtig rond gezien te hebben, een klein huis binnentrad, welks uithangbord, aan een ijzeren stang boven de deur hangende, een maliënkolder voorstelde en dat in die buurt bekend was als de herberg de Kolder.
‘Is er reeds iemand voor mij gekomen?’ vroeg hij den waard, die hem met een klein lampje in den gang te gemoet kwam.
‘Er is iemand binnen,’ antwoordde deze. ‘maar hij heeft naar u niet gevraagd.’
‘Is er niemand anders?’
‘Op 't oogenblik niet: 't weder is te koud voor

{==197==} {>>pagina-aanduiding<<}

veel bezoekers,’ hernam de waard, ‘en 't is niet waarschijnlijk, dat er nog bezoek komt, daar de klok reeds negen geslagen heeft: 't is evenwel mogelijk. Wil ik voor UEdele een afzonderlijk vertrek doen verwarmen?’
‘Dat is niet noodig,’ sprak stoutenburg na een kort bedenken; ‘breng eene kan bier binnen en laat ons alleen.’ Tegelijkertijd ging hij op de kamerdeur toe.
‘'t Is maar, dat ik UEdele wilde doen opmerken,’ hervatte de waard, die gaarne de winst van een afzonderlijke kamer wilde genieten, ‘dat ik -’
‘Wat?’ vroeg stoutenburg ongeduldig, terwijl hij zich, met de kruk der deur in de hand, half omkeerde.
‘Dat ik, ingevolge stedelijke ordonnantie, klokke tien de taveerne moet sluiten, en wel op poene van -’
‘Wat raken mij uwe ordonnantiën?’ viel stoutenburg hem gramstorig in de rede, ‘vóór tien uur zijn wij lang weder uit uw huis.’
Dit zeggende, trad hij de kamer binnen, waar hij coorenwinder vond, die zich behagelijk had uitgestrekt op een grooten stoel, dien hij op twee pooten liet achterover hellen, daarbij met de beenen gemakkelijk rustende op de rand van den haard, waar een vrij schraal vuur brandde. Hij had stoutenburg wel hooren aankomen; maar wist niet, in hoever deze hun zamenzijn voor den waard als toevallig wilde doen voorkomen, en bleef dus rustig in 't vuur zitten staren.
Stoutenburg sloot de deur en trad eenigzins aarzelend op hem toe, daar hij hem met den eersten oogopslag bij het flaauwe licht van de lamp, die

{==198==} {>>pagina-aanduiding<<}

van de zolder afhing, niet herkende: coorenwinder wendde 't hoofd om, zoodra de deur gesloten was.
‘Goeden avond heer willem,’ sprak hij zonder evenwel zijne gemakkelijke houding te verlaten, ‘gij ziet, ik ben het bepaalde uur getrouw; hoewel 't mij moeite gekost heeft. 't Is een dag van drukke besognes geweest: ik ben dood vermoeid; dit is het eerste half uur dat ik sedert het aanbreken van den dag gezeten heb.’
‘'t Ging mij evenzoo,’ antwoordde stoutenburg, mede een stoel bij het vuur plaatsende waarop hij zich nederwierp; ‘maar vertel mij, waarom gij mij hebt verzocht hier te komen. Hebt gij iets kunnen uitrigten?’
‘Alles gaat, geloof ik, naar wensch,’ antwoordde coorenwinder, ‘als ieder onzer zijnen tijd zoo goed gebruikt, als ik 't heden gedaan heb, dan zijn wij op den bepaalden dag gereed. Ik zal u zeggen hoe de zaken nu staan.’
Op dit oogenblik kwam de waard binnen met eene kan bier en twee bekers, en na een ontkennend antwoord te hebben ontvangen op zijn aanbod, of zij een spel kaarten of een verkeerbord verlangden, liet hij hen weder alleen.
‘Reeds voor het aanbreken van den dag.’ ging nu coorenwinder voort, ‘heb ik Bleiswijk verlaten, om, zoo als wij gisteren avond bepaald hadden te zien of ik bontebal in Zevenhuizen zou kunnen vinden: ten acht ure reeds was ik aan zijn huis, maar tot mijne spijt hoorde ik, dat ik een vergeefschen togt gedaan had, daar hij den vorigen dag voor zaken naar Rotterdam gegaan was, en, zoo als men mij zeide, waarschijnlijk daar wel te vinden

{==199==} {>>pagina-aanduiding<<}

zou zijn bij zijn zwager cors jansz. van alfen. Ik vertekle hem natuurlijk niet, dat ik dien kort te voren in Bleiswijk verlaten had.’
‘'t Verwondert mij,’ viel stoutenburg hem in de rede, ‘dat van alfen niet uit Bleiswijk met u naar Zevenhuizen ging om zijn zwager tot het voorschieten van 't geld over te halen.’
‘Hij zeî, in Rotterdam terug te moeten wezen,’ hernam coorenwinder, ‘ik geloof wel, dat dit maar een voorwendsel was; want hij gaf niet onduidelijk te kennen, dat hij den man van zijne zuster niet gaarne zelf in gevaar zou willen brengen; dat hij wel hoopte, dat deze zich zou laten vinden, maar voor zijn persoon liefst daarin niet gemoeid was, en dergelijke discoursen meer. Daar zijn menschen,’ ging coorenwinder op spottenden toon voort, ‘die wonderlijke conscientie bezwaren hebben, heer willem: zij willen wel het doel bereiken, maar niet den weg loopen.’ Stoutenburg antwoordde niet: een gevoel van wroeging voer hem een oogenblik door de ziel, dat hij evenwel terstond weder verstikte en volstrekt niet deed blijken.
‘Ik zag dus wel,’ vervolgde coorenwinder, ‘dat het geen zaak was, bij hem aan te dringen: ja, 't was mij veeleer welkom, dat hij niet mede ging. Maar, zoo als ik zeg, ik vond bontebal niet, ging zoo spoedig mogelijk naar Bleiswijk terug, in de hoop, cors jansz nog bij van dyck aan te treffen; maar hij was reeds voor een uur met slatius en cornelis gerrits naar Rotterdam teruggekeerd. Het was een toeval, dat ik van dyck nog vond, want die stond met jan blansaert reisvaardig om naar Leiden te gaan, waar zij wilden

{==200==} {>>pagina-aanduiding<<}

zoeken volk te werven. Ik heb hun deze herberg opgegeven, als eene plaats waar wij, zoo 't noodig was, konden zamenkomen, om elkander den uitslag onzer verrigtingen mede te deelen, en nader onderling te beraadslagen. Hoewel zij er half plan op hadden, geloof ik evenwel niet, dat wij hen van avond zullen zien. Er bleef mij dus niets anders over dan naar Rotterdam te gaan, en te beproeven of ik bontebal daar mogt aantreffen. 't Was evenwel als voorbeschikt, dat ik hem niet zou mogen vinden. Ten twaalf uur was ik bij cors jansz, die mij vertelde, dat ook werkelijk zijn zwager, eerst den vorigen avond in zijne afwezigheid, en daarna nog eens dezen ochtend ten zijnen huize was geweest, dat hij hem slechts kort gesproken had, maar niet in de gelegenheid was geweest, de zaak aan te roeren; - hoewel ik geloof, dat hij 't bij de beste gelegenheid toch niet zou gedaan hebben - en dat bontebal juist een half uur geleden naar den Haghe gereden was, waar hij een paar dagen voor zaken dacht te blijven. Hoezeer het mij ook ergerde, dat hij altijd als een onbereikbare schim voor mij uitliep, besloot ik alles te doen wat mogelijk was, on hem nog heden tot hier to volgen; van cors jansz vernam ik, dat hij zijnen intrek in de Kolder zou nemen; toen ik daarom in de Hulck kwam en u daar niet aantrof, schreef ik u het briefje dat gij, zoo als ik zie, rigtig hebt ontvangen, om ten negen uur hier zamen te komen. Ten acht uur kwam ik hier, nam er mijn logys, toen ik hoorde, dat er na den middag een gast was aangekomen, die tegen half tien zijne kamer had besteld, en nu wil ik hopen, dat het eindelijk bontebal zal wezen, of de duivel moest mij weêr een part

{==201==} {>>pagina-aanduiding<<}

spelen, zoodat de man, die bij den waard onbekend is, nog een ander is dan dien wij zoeken.’
‘Het is echter wel waarschijnlijk, dat hij het wezen zal,’ sprak stoutenburg, ‘en dan komt hij ter gelegener ure, want ik heb het middel om hem tot hot verstrekken van het geld over te halen. Daarmede zijn wij dan een eind gevorderd; met geld kunnen wij handen tot de uitvoering genoeg krijgen. Ik heb evenmin als gij,’ ging hij voort, ‘mijnen dag verloren, en heb eene uitkomst verkregen, die nog boven mijne wenschen ging. Vooreerst is mijn neef van der ddssen geheel en al deelgenoot geworden van ons plan. Ik heb hem heden morgen, zoodra ik in Rotterdam was bezocht; en hem onder vordering van eede van geheimhouding alles mede gedeeld. Hij zal ijverig meêwerken, daar ben ik zeker van, want hij aast nu reeds op den post van Pensionaris, dien zijn schoonvader mijn oom elias, vroeger in Rotterdam bekleedde. Daar heb ik dan ook voornamelijk op heen gewezen, want de geloofskwestie van arminius is hem als Katholijk tamelijk onverschillig. Hij zal in overleg treden met slatius en cornelis gerrits, voornamelijk over het aanschaffen van de noodige wapens, en daarenboven zal hij voor een gedeelte van het geld zorgen.’
‘Als wij dan het overige door bontebal kunnen magtig worden, zijn wij geholpen,’ sprak coorenwinder, ‘maar of deze er zonder goede garantie toe zal willen overgaan, betwijfel ik.’
‘Zou hij betere garantie willen hebben, dan die van mijn broeder groeneveld?’ vroeg stoutenburg.
‘Zeker neen,’ antwoordde coorenwinder.

{==202==} {>>pagina-aanduiding<<}

‘Maar kunt gij die krijgen?’ voegde hij er haastig bij.
‘Die heb ik reeds,’ sprak stoutenburg, ‘ziedaar,’ en te gelijker tijd haalde hij de borgstelling van zijnen broeder te voorschijn, vouwde haar open en reikte haar aan coorenwinder toe.
De oogen van dezen glinsterden van duivelsche vreugde, toen hij het stuk aannam en inzag. Zoowel de tijding der deelneming van adriaan van der dussen, als deze verklaring, die groeneveld onherroepelijk in het komplot wikkelde, waren hem even welkom, en hij zag reeds in de toekomst met de herstelling van het geslacht van oldenbarneveld ook zijn eigen lot verzekerd.
‘Zesduizend gulden!’ sprak hij, stoutenburg aanziende, ‘dat is meer, dan ik had durven hopen; uw heer broeder schijnt met de zaak bijster ingenomen te zijn.’
‘Ik had er twaalf kunnen krijgen,’ indien ik het gewild,’ had hervatte stoutenburg, zonder op de aanmerking van coorenwinder te antwoorden, daar het hem onmogelijk was, de schandelijke wijze waarop hij reinier tot de onderteekening had overgehaald, mede te deelen. Hij, die den moed had gehad, de eerlooze daad te volbrengen, had niet den moed haar aan coorenwinder te bekennen. ‘Wij zullen evenwel,’ vervolgde hij, ‘hier genoeg aan hebben, en zoo 't niet volstrekt noodig is, 't ook niet alles gebruiken.’
‘Zoo 't niet noodig is, zeker niet, hernam coorenwinder, ‘maar als ons opzet gelukt is, zal 't ons aan geld niet falen; daar zullen confiscatiën genoeg vallen.’
Op dit oogenblik hoorde men de voordeur ope-
{==203==} {>>pagina-aanduiding<<}
nen, en iemand binnen treden die met den waar in gesprek kwam.
‘Dat is bontebal!’ riep coorenwinder verheugd uit, na een oogenblik geluisterd te hebben; ‘Wanneer hij nu binnen komt, dan zullen wij de zaak wel in orde brengen.’
Op hetzelfde oogenblik ging de deur van het vertrek open, en het bleek, dat het werkelijk de gewezen Secretaris van Zevenhuizen was, die met den waard binnentrad.
‘Goeden avond, michielsz,’ sprak coorenwinder opstaande, terwijl hij naar bontebal toeging, en hem de hand toestak, ‘gij ziet, dat gij hier dadelijk onder bekenden komt.’
‘Dat zie ik,’ sprak deze, hoed en mantel afleggende, terwijl de waard henenging, om een avondeten, dat hij besteld had, te gaan gereed maken, ‘en ik moet u zeggen, dat ik het half en half verwachtte, want ik wist, dat gij mij zocht.’
‘Wist gij dat?’ vroeg coorenwinder verwonderd, ‘Hoe is dat mogelijk?’
‘Eenvoudig daardoor,’ hernam bontebal, ‘dat ik na uw vertrek uit Rotterdam nog bij cors jansz geweest ben: ik ben later gegaan dan ik dacht, en moest hem nog spreken. Toen verhaalde hij mij, dat gij mij zocht, en dat hij u had meêgedeeld, dat ik hier in de Kolder meende te overnachten; hij gaf mij nog een brief mede voor den Heere van oldenbarneveld -’
‘Dien gij dan dadelijk bezorgen kunt, Heer Secretaris,’ sprak stoutenburg, die bij den haard was blijven staan, gedurende het korte gesprek, door die beiden bij de deur gevoerd.

{==204==} {>>pagina-aanduiding<<}

Bontebal zag den spreker aan, en ging op hem toe.
‘Zijt gij -?’ vroeg hij.
‘De Heer van stoutenburg,’ hervatte deze; ‘hoor ik u niet zeggen, dat gij een brief voor mij hebt?’
‘Ja,’ antwoordde bontebal, terwijl hij beleefdelijk boog, ‘maar ik heb hem reeds aan uwe huizinge bezorgd. Mijn zwager had mij gezegd, dat er niets belangrijks in stond, en dat hij alleen diende, om mij aan u bekend te maken. Ik had geen tijd, lang te toeven, en heb de boodschap aan uwen dienaar achtergelaten, dat ik morgen ochtend vroegtijdig ten uwent zou komen.’
‘Dat wordt alzoo onnoodig,’ sprak stoutenburg; ‘wat wij te bespreken hebben, kunnen wij onmiddellijk hier afdoen. Zet u bij ons, wij zullen nu gezamentlijk het avondbrood nuttigen, en mij dunkt,’ ging hij voort, zich tot coorenwinder wendende, ‘'t was goed, als wij hier voor dezen nacht onzen intrek namen; dan kan de waard zijn huis sluiten, want 't zal welhaast tien ure zijn en wij blijven ongestoord.’
Coorenwinder verklaarde zich hiertoe bereid, en weldra zaten de drie mannen aan de tafel, waarop het avondeten gereed stond.
Nadat zij zich verzekerd hadden, dat niemand der huisgenooten hen beluisteren kon, was het gesprek weldra geleid op het onderwerp, waarover zij te beraadslagen hadden, en bleek het al zeer spoedig, dat bontebal reeds sedert lang behoorde tot de onvergenoegden, die niets liever wenschten dan eene verandering in den staat van zaken.
‘'t Is korten tijd geleden,’ zeî hij, ‘dat ik nog met van dyck hierover gesproken heb, en gij zult

{==205==} {>>pagina-aanduiding<<}

het van hem, zoowel als van mijnen zwager van alfen gehoord hebben, dat ik niet achterlijk zal blijven, wanneer het er op aankomt; maar regtuit gezegd, 't schijnt mij alles op te losse schroeven te staan, om er eenig succes van te verwachten.’
‘Dat was 't geval vóór eenige dagen,’ sprak coorenwinder, ‘maar sedert is de kans op eene goede réussite veel grooter geworden. Nog een korten tijd, bontebal, en Zevenhuizen, zoowel als Berkel, hebben hunne oude Secretarissen weêr; tenzij gij nog meer mogt verlangen, en 't zal u ook kunnen gegeven worden.’
‘Meer verlang ik voorshands niet,’ hernam bontebal, ‘dan wederoprigting van de ware religie en herstelling van regt.’
‘En dat kan zonder algeheele verandering in de regering niet verkregen worden,’ sprak stoutenburg ‘dus juist daarin moeten wij elkander behulpzaam zijn.’
‘Ik heb gehoord, wat 't zijn moet,’ hervatte bontebal, ‘van dyck vroeg mij, of ik niet een deel huisluiden zou kunnen naar den Haghe trekken, om daar eenig remuement te helpen bevorderen, ten faveure van de verdrukte partij.’
‘En wat dunkt u daarvan?’ vroeg stoutenburg.
‘Dat zou mij zeker niet onmogelijk wezen, doch waartoe zal het leiden? Huisluiden kunnen met geen geweer omgaan, en als het gevaar aan den man komt, ben ik overtuigd, dat ze schielijker verdwijnen, dan dat ze gekomen zijn.’
‘Als de zaken gaan, zoo als wij het voorbereiden, zal daarvoor geen nood wezen,’ sprak coorenwinder; ‘gij zult er toch wel een twintigtal kunnen aanbrengen, die op zich zouden nemen,

{==206==} {>>pagina-aanduiding<<}

eene brag te bezetten, en voor korten tijd een toegang af te snijden?’
‘Zonder twijfel,’ hervatte bontebal,’ ‘en waartoe zou dat dienen?’
‘Daarvan later,’ sprak stoutenburg, die nog niet wist in hoeverre het raadzaam was, hem met den voorgenomen moord des Prinsen bekend te maken; ‘in bijzonderheden kunnen wij naderhand treden: voorloopig is het goed te weten, dat wij ook van die zijde hulp van u kunnen verwachten. Doch er is een ander kardinaal punt, waaromtrent wij bepaald zekerheid verlangen. Ons plan, zal het gelukken, kan zonder geld niet worden uitgevoerd; gij zijt bij onze partij bekend als tamelijk welgesteld, en wat meer is, als iemand, die eene goede somme gelds voor de zaak zou over hebben.’
‘Dat is te zeggen,’ viel bontebal hem in de rede, ‘ik wil wel naar mijn vermogen, -’
‘Ik begrijp, wat gij zeggen wilt,’ ging stoutenburg voort, zonder hem te laten uitspreken; ‘gij zult niet gaarne het goede geld naar het kwade werpen, en wagen waar niets te winnen is. Heb daarvoor evenwel geene zorg: al wat gij verstrekt, zal u ruim weêrgegeven worden. Ik zal u eene acceptatie geven van anderhalf maal de som, die gij kunt en wilt fourneeren.’
‘Daarvan wilde ik niet spreken,’ hervatte bontebal, ‘als mij bij eene goede réussite weêgeven wordt wat ik heb voorgeschoten, is dat voldoende, en als eene goede borgstelling, -’
‘Die van mij zou u waarschijnlijk luttel voldoen,’ hernam stoutenburg, zich zelven bij dat onaangename denkbeeld bedwingende, ‘de ongelukken, die mij vervolgen, hebben mij bijna tot een

{==207==} {>>pagina-aanduiding<<}

behoeftige gemaakt; dock gij kent mijn broeder, den Heer van groeneveld, die door zijn huwelijk en zijne aanzienlijke inkomsten een beduidend vermogen bijeen heeft.’
‘Is de Heer van groeneveld in de zaak betrokken?’ vroeg bontebal.
‘Evenzeer als ik,’ antwoordde stoutenburg, ‘hij is tot alles bereid, om het welgelukken te bevorderen. Heeft hij er niet hetzelfde belang bij als wij?’
‘Voorzeker,’ hernam bontebal, ‘en dit maakt mij te meer gereed, om mede te werken. Want ziet, dit is hetgeen ik u zoo even zeggen wilde, toen gij mij in de rede zijt gevallen: - ik dacht daarbij minder aan het terug bekomen der penningen; maar ik oordeel alles nutteloos, gevaarlijk en schadelijk, wat gegrond is op het wufte gemeen. De medewerking van honderd huisluiden of poorters is niet zooveel waard, als die van één man van distinctie. Uwe deelneming, en nog meer die van den Heer van groeneveld, geven gewigt aan de onderneming.’
Deze uitdrukking, zoo als zij den Secretaris ontviel, was juist niet zeer streelend voor stoutenburg, doch hij gevoelde maar al te wel, dat het geen zaak was, haar nader te ontleden en sprak:
‘Wat mijn broeder aangaat, zie hier, oordeel zelf, in hoeverre wij op hem kunnen rekenen. ‘Baar geld heb ik in de eerste weken niet,’ sprak hij dezen middag nog tot mij, ‘maar al wat ik bezit, heb ik voor de goede zaak over; gebruik dus mijn krediet, waar het u noodig kan wezen.’ En het bewijs daarvan is hier,’ ging hij voort, terwijl hij bontebal de borgstelling van groeneveld overreikte.

{==208==} {>>pagina-aanduiding<<}

‘Ik zal zien, wat ik kan bijeenbrengen,’ zeide bontebal, na het stuk te hebben ingezien. ‘De helft van de som zal ik wel binnen een paar dagen kunnen bezorgen.’
Coorenwinder had al dien tijd bedaard zitten toeluisteren, en het niet noodig geoordeeld, zich in het gesprek te mengen; te meer daar hij zag, van hoeveel invloed de omstandigheid, dat personen van zeker aanzien in de zaak betrokken waren, op bontebal's besluiten had. Zijne geslepenheid had hem al spoedig dit zwakke punt van diens karakter doen opmerken, en hij oordeelde het raadzaam, daarvan zooveel mogelijk partij te trekken.
‘Zou de Heer van der dussen ook nog bij magte zijn, eenig geld voor te schieten?’ vroeg hij aan stoutenburg.
‘Als hij het kan, zal hij het zonder twijfel doen,’ antwoordde deze; ‘maar in allen gevalle zijn wij van zijne medewerking verzekerd, zoo als ik u straks zeide.’
‘De schoonzoon van den gewezen Pensionaris van oldenbarneveld?’ vroeg bontebal op een toon, die aanduidde, dat coorenwinder het juiste punt getroffen had.
‘Dezelfde,’ hernam deze, ‘hij is een groote steun voor de goede zaak. O, er zijn er meer dan ik u melden kan, die ons in de hand zullen werken, als maar eens het oogenblik gekomen is. Maar de meeste kracht ontleenen wij toch, ten minste als wij van zedelijke kracht spreken, - aan personen, die zich zoo niet laten noemen.’
Stoutenburg zag hem eenigzins verwonderd aan, daar hij niet regt begreep, wat hij meende; maar gaf zijne bevreemding door geene enkele vraag te

{==209==} {>>pagina-aanduiding<<}

kennen, wel doorgrondende, dat coorenwinder met die woorden eenige bijbedoeling moest hebben.
‘'t Is maar al te waar,’ vervolgde deze tot bontebal, ‘zoo als gij zoo even zeidet: wanneer wij alleen op de medewerking van geringe luiden mogten rekenen, 't zou ons luttel baten. Gelukkig, dat juist de hooger geplaatsten het meest bij eene verandering van zaken zouden winnen.’
‘Doch dat geeft nog geene zekerheid, dat ze mede zullen handelen,’ hernam bontebal. ‘Om de profijten na 't welgelukken tot zich te trekken, daarvoor zullen handen genoeg gevonden worden.’
‘Daar zijn er overvloedig,’ hernam coorenwinder op geheimzinnigen toon, ‘die door hunne positie in den lande, niet den eersten stoot kunnen geven, maar van wien wij zeker weten, dat zij zich zullen aansluiten, als 't sein gegeven is. 't Is gevaarlijk, er veel van te laten verluiden, maar,’ vervolgde hij, terwijl hij zijnen stoel nader bij dien van bontebal schoof, en met fluisterende stem voortging, ‘wie denkt gij, dat bij eene verandering in het bestuur der Geunieerde Provinciën wel het meeste gebaat zou zijn?’
Bontebal zag hem met eenige bevreemding aan. ‘Voorzeker de partij, die van 't kussen gedrongen is,’ zeî hij.
‘Dat wel; - maar wanneer die verandering tot de hoogste rangen doordrong; wanneer eens de Stadhouder - men kan niet weten hoe de zaken loopen zullen; - gij weet hij heeft vele vijanden - en daarom --. Maar gij hebt toch zeker dezer dagen wel gehoord van zijn plan om de Jonkvrouwe van Mechelen te huwen?’
‘Daarvan loopen geruchten,’ antwoordde bontebal.

{==210==} {>>pagina-aanduiding<<}


‘En zijne zonen te wettigen,’ vervolgde coorenwinder, ‘en ze zoodoende zelfs tot zijne opvolgers te maken.’
‘En Prins hendrik frederik dan?’ vroeg bontebal met verbazing.
‘Stil,’ hervatte coorenwinder, ‘spreek daarover zacht: die is met dat huwelijksplan van zijn broeder bekend; meer behoef ik u niet te zeggen. Laat u dit voor 't oogenblik genoeg zijn: die men denkt dat onze vijanden zijn, die zijn onze vrienden.’
Deze woorden van coorenwinder misten hunne uitwerking niet op den gretig luisterenden bontebal, die volkomen in den valstrik liep, welke hier door coorenwinder het eerst gebruikt werd, maar die, zoo als naderhand is gebleken, bij verscheidene anderen is aangewend geworden, om aan het komplot zoodoende meer den schijn te geven van eene staatkundige partij, welke die van den Stadhouder vijandig tegenover trad. De geruchten, die werkelijk in dien tijd in omloop waren, en waarvan coorenwinder behendig partij trok, dienden om aan dit alles een schijn van waarheid te geven, waardoor menigeen verblind werd.
‘Maar laat ons nu verdere afspraken tot gelegener ure uitstellen,’ sprak coorenwinder opstaande, daar hij zijn doel genoegzaam meende bereikt te hebben, en het geven van nadere ophelderingen of verklaringen liefst wilde ontwijken; ‘'t is reeds zeer laat en ons allen zal de rust welkom wezen.’
‘Wij kunnen ons dagwerk dan ook wel voor volbragt rekenen,’ sprak stoutenburg, insgelijks opstaande, en den waard roepende, wien hij last gaf de lichten te ontsteken, ‘morgen vroeg ga ik van hier, Heer bontebal, gij zult u dus wel met coo-
{==211==} {>>pagina-aanduiding<<}
renwinder nader beraden over de beste wijze om de geldzaken op goeden voet te brengen. Mogt gij mij dezer dagen wenschen te spreken of te schrijven, ik blijf in Rotterdam, waar ik mijn intrek genomen heb in de Hulck.’
‘Bij olsveen?’ vroeg coorenwinder verwonderd.
‘Ja,’ antwoordde stoutenburg, ‘ik oordeelde het beter, in dezen tijd in Rotterdam te zijn, waar ik meer met allen in verbinding kan blijven. De waard van de Hulck behoort tot onze partij, zoo als gij weet, en heden kwam er juist eene kamer bij hem open door het vertrek van een bootsman, die eenige maanden hij hem gewoond heeft, maar die, zoo 't schijnt, in onmin van hem gescheiden is. Goeden avond, Heer Secretaris.’
Dit zeggende nam hij een kandelaar van de tafel, en verliet het vertrek.
‘Prins hendrik frederik aan het hoofd!’ mompelde bontebal, als uit een diep gepeins ontwakende; ‘aan zoo iets had ik nooit gedacht; het ware de triomf voor onze partij, als ik alles wel naga.’
‘Dat zal 't ook wezen,’ sprak coornwinder met inwendig genoegen over de juiste uitwerking van zijne onbeschaamde logen, ‘maar nu, slaap wel michielsz, mijn leger roept mij met luider stem.’
‘En zijne Excellentie, Prins maurits?’ vroeg bontebal nadenkend en geen acht op die aanmaning slaande, terwijl coorenwinder naar de deur trad.
Deze keerde zich half om en bleef een oogenblik staan.
‘Zijne Excellentie gaat des Advokaats gang, Michielsz,’ sprak hij fluisterend, ‘goeden nacht!’



{==212==} {>>pagina-aanduiding<<}

Hoofdstuk XI. Faessen verlaat de hulck.

Wij hebben den jongen bootsman verlaten op den avond van den vorigen dag, toen hij in gezelschap van de vrouwen van cornelis gerrits en cors jansz. van alphen uit de Jonstgaarde weg reed, waar hij duifje met haren vader in het gezelschap van stoutenburg achterliet. In pijnlijke overdenkingen verzonken, zat hij naast den voerman op de voorste bank van de kleine kar, en nam te naauwernood eenig deel aan het gesprek, dat in het begin van den togt gevoerd werd door de beide vrouwen, die digt in hare mantels gewikkeld, om zich tegen de gure nachtlucht te beschutten, achter in den wagen hadden plaats genomen, en, langzamerhand toegevende aan de vermoeijenis, die haar overweldigde, insluimerden. De regen bleef nog altijd aanhouden, en viel kletterend op de huif van de kar, die aan de voorzijde open zijnde, den beiden

{==213==} {>>pagina-aanduiding<<}

mannen, weinig of geene beschutting aanbood. Zonder zich evenwel in het minste daarom te bekommeren, zat faessen met voorovergebogen hoofd te staren op den lichtkring, dien de lantaren, welke onder aan de kar was opgehangen, op den hobbeligen zandweg afteekende, en tuurde nu eens op de diepe sporen en de steenen, die er afwisselend door zigtbaar werden, dan eens op de boomen of de hekken, die voor een oogenblik, als de kar hen voorbijreed, fantastisch verlicht werden, om terstond daarop weder in de zwarte duisternis te verdwijnen.
Eene menigte van gedachten woelden hem door het hoofd, en schoon het onjuist zou wezen, te zeggen, dat zij alle van droevigen en somberen aard waren, is het toch zeker, dat de opgeruimde gemoedsstemming, hem anders van nature zoo eigen, geen oogenblik de overhand verkrijgen kon. Eén enkel denkbeeld, de noodzakelijkheid van het bezit van duifje voor zijn volgend levensgeluk, was het heerschende in zijn gemoed; maar juist die overtuiging, welke zaligheid voor zijn hart geweest zou zijn, indien hij de verwezenlijking van dien wensch met eenigen grond van waarschijnlijkheid had kunnen vooruit zien, was hem nu tot eene onophoudelijke kwelling geworden. Hoe menige hinderpaal toch rees er voor zijne verbeelding op, die de vervulling zijner wenschen in den weg lag! Hoe zou hij, die daar eenzaam stond in de wereld, zonder eenig vermogen, zonder noemenswaardige betrekking in de maatschappij, hij, die nog naauwelijks aan het begin was van de loopbaan, die hem eerst na lange, lange jaren eenige vruchten van zijnen arbeid beloofde, het durven wagen, aanspraak te

{==214==} {>>pagina-aanduiding<<}

maken op het bezit van zulk een liefelijk wezen, dat hij in zijne naïve opgewondenheid zelfs voor den waardigste een te schoonen prijs keurde? En zonderling was het, dat zijn geheugen juist nu zoo wonderhaarlijk gescherpt scheen te zijn, dat hij zich ieder woord van olsveen begon te herinneren, dat daarop betrekking kon hebben, of dat hem toescheen in dien geest gesproken te zijn, hoewel hij vroeger nooit eenige acht daarop had geslagen. Als eene vrijwillige zelfpijniging bragt hij zich den vaderlijken trots van den kastelein te binnen, van wien hem nu menige uitdrukking in de gedachte kwam, die op plannen voor de toekomst zijner dochter doelde, welke natuurlijk verre verheven waren boven hetgeen faessen gevoelde haar te kunnen aanbieden. Bij die gelegenheden had hij er zelf luchthartig mede geschertst, en menig woord in kortswijl gesproken en geheel onbedacht daarheen geworpen, trad hem nu als een verwijt voor den geest. Dan weder gaf hij zich eene lange wijl over aan droombeelden voor de toekomst, waarbij hij van lieverlede de bezwaren, die hij niet kon oplossen, vergat, totdat eene plotselinge terugwerking zijner gedachten hem weder op het standpunt van twijfel en hopeloosheid terug slingerde. Wat de meening van duifje zelve aanging, daaraan durfde hij ter naauwernood denken. Hoeveel moeite hij ook deed, was het hem niet mogelijk, bij zijn rondzoeken in het verledene, in eenig woord of eenige daad van het eenvoudige kind den minsten grond te vinden tot de veronderstelling, dat zij iets meer voor hem zou gevoelen, dan die vriendschappelijke toegenegenheid, welke hem de laatste maanden van stille huisselijkheid zoo gelukkig gemaakt had-
{==215==} {>>pagina-aanduiding<<}
den, maar die hij nu, ondankbaar geworden door de egoïstische eischen der liefde, volstrekt niet meer scheen te tellen. Om bij gebrek van een dergelijk bewijs van hare zijde, in eenig opzigt op zijne eigene verdiensten te bouwen, kwam in het nederige gemoed van den zeeman zoo weinig op, dat hij het veeleer bijna als eene volstrekte onmogelijkheid beschouwde, dat duifje zijne vurigste wenschen zou willen vervullen.
Zoo geslingerd tusschen hoop en vrees, vormde hij allerlei plannen, die beurtelings opgevat en weder verworpen, slechts dienden, om zijne onrust en onzekerheid te vermeerderen, en die niet eerder weken, of liever eenigzins bedaarden, voordat hij, na lang overleg, tot een besluit was gekomen, dat hij nog dienzelfden dag wilde uitvoeren. Hij gevoelde, dat hij in den toestand, waarin hij zich nu bevond, niet langer blijven kon, dat hij zekerheid moest hebben, en eene beslissing zoeken, hoedanig die dan ook zijn mogt. Dat besluit was geheel in overeenstemming met zijn eerlijk en rondborstig karakter: hij wilde zijnen wensch openhartig aan olsveen bloot leggen; stemde deze er in toe, dan - maar verder kon hij niet geregeld daarover doordenken, en voor het vervolg zou zich dan als van zelf de weg wel aanwijzen, - sloeg deze zijne hoop op eens den bodem in, konden al de drangredenen, die hij zich voorstelde in dat geval te zullen aanwenden, niet baten: hij hoopte, dat hij dan volbrengen zou, wat hij voor zijn pligt hield: hij zou dan nog dienzelfden dag duifje verlaten, onmiddellijk een schip zoeken, dat hem, zoo spoedig mogelijk en voor altijd, naar verafgelegen gewesten zou voeren, om daar - maar verder kon hij hier ook

{==216==} {>>pagina-aanduiding<<}

niet denken: hij zou er zoo eenzaam, zoo verlaten van alles wezen; zijn leven zou een eindeloos verlangen zijn naar een onbereikbaar geluk, want hij gevoelde, dat hij nooit zou kunnen vergeten.
De tijd was intusschen voorbijgesneld, en had onze reizigers binnen een paar uren aan de poort van Rotterdam gebragt, en eerst het roepen van den portier, het rammelen der sleutels, het knarsen der zware deuren en het ratelen van den wagen over de ongelijke keijen voerden zijne gedachten weder geheel tot de werkelijkheid terug.
De beide vrouwen werden eerst te huis gebragt, en de zware torenklok had reeds één uur geslagen, toen faessen, voor de Hulck aangekomen, van den voerman afscheid nam, de huisdeur achter zich toegrendelde, en zich te bed begaf, waar hij binnen weinige oogenblikken, uitgeput van vermoeijenis naar geest en ligchaam, in een diepen slaap gedompeld lag.
De heldere stralen der morgenzon schitterden reeds op de kleine vensterruiten, toen hij ontwaakte; maar de vrolijke stemming, die zij in het eerste oogenblik bij hem opwekten, verdween weldra, toen zijn geest zich geheel en al uit de kluisters van den slaap had losgemaakt, en maakten plaats voor een gevoel van beklemdheid, dat meer en meer toenam, naarmate het tijdstip naderde, waarop hij duifje met haren vader terug verwachtte. Met angst zag hij dat oogenblik te gemoet, en toch duurde hem de tijd ontzettend lang, terwijl hij nu eens in de kleine gelagkamer van de Hulck op en neêr ging, dan weder lang achtereen voor het venster stond te turen, schijnbaar met opmerkzaamheid het gewoel der bedrijvige menigte daarbuiten gade-
{==217==} {>>pagina-aanduiding<<}
slaande, waarvan zijne gedachten evenwel verre verwijderd waren.
Eindelijk sloeg de klok elf uur, en bijna terzelfder tijd hoorde hij een rijtuig aankomen, dat voor de Hulck stilhield. Het hart klopte hem hoorbaar; maar wie beschrijft zijne gewaarwording, toen hij in den eersten persoon, die uit den wagen sprong, stoutenburg herkende. Als vast genageld bleef hij aan het venster staan, en de bitterste ijverzucht deed hem tot in de kleinste bijzonderheden opmerken, hoe die man, wien hij op dat oogenblik een doodelijken haat toedroeg, de hand van duifje vatte, en haar bij het uitstijgen met de grootste zorgvuldigheid behulpzaam was. Het kwam hem niet in de gedachte, naar buiten te gaan, zelfs toen het kleine gezelschap nog een oogenblik toefde, om afscheid te nemen van slatius, die inmiddels ook den wagen had verlaten.
Duifje was de eerste die binnentrad, maar, - faessen zag het al spoedig, - niet met dat vrolijke gelaat, dat anders allen om haar heen tot opgeruimdheid stemde, niet met die heldere oogen, die gewoonlijk schitterden van jeugd en levensgeluk; eene duoefgeestige, ernstige tint lag over haar wezen uitgespreid en de weinige woorden, waarmede zij faessen's welkomst beantwoordde, werden op zachten en ernstigen toon uitgesproken, veel verschillend van den vrolijken morgengroet, dien zij gewoon waren, met elkander te wisselen. Niets was er, dat den zeeman in de stemming, waarin hij zich bevond, zoo had kunnen treffen, als deze omstandigheid, die hij - want de liefde brengt alles tot zich zelve terug - natuurlijk verbond met het denkbeeld, dat geheel alleen zijne ziel

{==218==} {>>pagina-aanduiding<<}

vervulde. In een oogwenk vlogen allerlei veronderstellingen door zijnen geest: hij dacht aan eene plotselinge omkeering van hare genegenheid voor hem; hij verbeeldde zich, dat zij zijne geheimste gedachten geraden had; hij dacht aan dien vreemdeling, die met hen was gekomen, aan eene liefde, die in haar hart voor dien man ontkiemde, aan eene menigte andere schijnbeelden zonder vorm of uitdrukking.
En toch, hoe onjuist waren al die onderstellingen; hoe had een enkel woord hem die onzekerheid kunnen benemen! Duifje dacht zelfs in de verte niet aan datgene, wat hem duizende kwellingen veroorzaakte; de eenige reden van hare zwaarmoedigheid lag in den angst, dien zij in de laatste uren had doorgestaan. De geheele avontuurlijke togt, dien zij gedaan hadden, de opgewonden godsdienstige stemming, waarin zij was gebragt geworden, de bijna slapelooze nacht, dien zij doorgebragt had, maar bovenal een bang voorgevoel, dat zich van haar had meester gemaakt bij het onderzoek van den wagen buiten de stad, en dat haar, als bij ingeving, eenig naderend vreesselijk onheil scheen te voorspellen, dat alles werkte zeer natuurlijk zamen, om haar hart tot eene onbeschrijfelijke treurigheid te stemmen, die zij niet bij magte was, van zich af te werpen.
Wanneer dit alles den vorigen dag had plaats gehad, dan zou faessen geen oogenblik geaarzeld hebben, haar naar de reden van die treurigheid te vragen, en eene wederzijdsche opheldering en opbeuring zou dadelijk gevolgd zijn; maar bij zijne verkeerde vermoedens, was hem dit ten eenenmale onmogelijk. Als werktuigelijk ging hij naar ols-
{==219==} {>>pagina-aanduiding<<}
veen toe, wien hij verwelkomde, en scheen ter naauwernood op te merken, dat ook deze min of meer in eene gedrukte stemming verkeerde, die hij evenwel, gedeeltelijk om duifje gerust te stellen, gedeeltelijk om zich zelven daardoor als het ware te bemoedigen, onder een vloed van woorden zocht te verbergen. Met stoutenburg, die zich bij het vuur stond te verwarmen, wisselde hij geen enkel woord, en deze scheen zich ook volstrekt niet om hem te bekommeren, maar sprak na eene korte wijl, toen duifje het vertrek verlaten had:
‘En nu nog, voordat ik vertrek, olsveen, mijnen dank voor de zoo welkome plaats in uwen wagen, die mij op gemakkelijke wijze hierheen gevoerd heeft. 't Komt mij vooral niet te onpas, daar ik nog velerlei te verrigten heb in Rotterdam, en mij dadelijk op weg denk te begeven. Ik zal mijn valies hier laten,’ vervolgde hij, op eenen mantelzak wijzende, die op een stoel lag: ‘gij zult dat wel bewaren totdat ik wederkom, zoo het heden niet is, dan toch zeker morgen. Houd intusschen eene kamer voor mij in gereedheid, waarover ik kan beschikken.’
‘Eene kamer?’ herhaalde olsveen, ‘dat zal mij niet wel mogelijk wezen; hoe gaarne ik het ook zou willen. Ik ben niet ingerigt tot groot logys, - in den winter namelijk; 's zomers is dat een notabel onderscheid: dan heb ik meer dan eens veertien man gelogeerd, en 't scheepsvolk is niet ongaarne in de Hulck, als 't van verre togten terugkomt. Doch ik kan maar ééne kamer verwarmen, en die is nu juist door faessen ingenomen, zoodat -’
‘Laat het daaraan niet haperen, olsveen,’ hernam

{==220==} {>>pagina-aanduiding<<}

stoutenburg, die niet voornemens was er veel gebruik van te maken, maar wien het alleen te doen was, om vrijelijk het huis van duifje's vader te kunnen in- en uitgaan, ‘laat het daaraan niet haperen; de koude zal mij niet verjagen. En buitendien,’ vervolgde hij, zich tot faessen wendende, ‘denkt gij nog lang hier te blijven?’
‘'t Kan wel zijn,’ hernam deze droogjes, minder dan ooit geneigd, hem zijne plaats in huis in te ruimen.
Stoutenburg antwoordde niet, en faessen zweeg ook, terwijl hij op een stoel achter de kagchel plaats nam. Beide mannen gevoelden ieder voor zich zelven, dat de andere hem in den weg stond.
‘Wanneer gij u dan vergenoegen wilt met wat ik u voorloopig geven kan, zoo wees welkom, en deel over dag den gemeenen haard met ons,’ sprak olsveen, wien het juist inviel, dat hij wel iets meer diende te weten van den gast, voor wien de vendrig der stadsschutters hem min of meer verantwoordelijk had gesteld. Die herinnering bragt te gelijker tijd eene wolk van bezorgdheid op zijn gelaat, daar hij niet wel wist, hoe hij het zou aanleggen om tot die kennis te geraken. Het toeval scheen hem hierin eenigzins te dienen, daar stoutenburg ten antwoord gaf:
‘Het zal niet voor lange dagen zijn, en dus kan ik mij daar best meê tevreden stellen. Ik ga nu mijne zaken afdoen; - mogt er in dien tusschentijd iemand voor mij komen, bestel dien dan op morgen om dezen tijd terug, daar ik, zoo als ik zeg, niet weet of ik heden middag te huis kom.’
‘Naar wien zal men alzoo vragen, als men voor

{==221==} {>>pagina-aanduiding<<}

u komt?’ hervatte olsveen haastig, terwijl ook faessen scherp toeluisterde, alsof die naam hem de oplossing zou zijn van een gewigtig raadsel.
Stoutenburg zag den kastelein een oogenblik met gemaakte verwondering aan. ‘Natuurlijk naar pieter adriaenz.’, antwoordde hij; ‘ik dacht dat gij mijn naam wist.’
‘Regtuit gesproken,’ hernam olsveen, ‘was ik van meening, dat gij dien naam maar als een verdichten had opgenoemd, toen de soldeniers naar u vroegen.’
‘En waarom zou ik dat?’ vroeg stoutenburg altijd even eenvoudig. ‘Heel Gorkum kent mij, en dus heb ik geene zorgen, dat men mij hier in eenige zwarigheid zal brengen, als men weet, wie ik ben. Het eenige, wat ik meende den vendrig op de mouw te moeten spelden was, dat ik den eerwaarden slatius voor mijn broeder maarten liet doorgaan, maar geen der soldeniers heeft hem gezien, en dus heeft dat geene zwarigheid. Trouwens die geheele zaak beduidt minder dan niets; het ergste, dat ons overkomen kan is, dat wij bij den magistraat met eene zwarte kool worden aangeteekend, of misschien als ze ons kwaad willen, eenige guldens boete zullen moeten betalen.’
Olsveen werd min of meer door die woorden gerustgesteld, hoewel zijne bezorgdheid niet geheel verdween, terwijl faessen beurtelings den eenen en den anderen der sprekers aanzag, als iemand, die te vergeefs den sleutel trachtte te vinden van hunne woorden; maar hij wenschte te zeer naar het vertrek van stoutenburg, om hem door het vragen naar opheldering welligt nog langer terug te houden. Deze nam eindelijk hoed en mantel

{==222==} {>>pagina-aanduiding<<}

op, en verliet het vertrek, vergezeld van olsveen, die hem tot buiten de deur uitgeleide deed.
‘Wie is die jongman, dien wij bij u aantroffen?’ vroeg hij den kastelein, toen zij beiden op straat stonden.
‘Jan faessen, de bootsman van de Stad Leijden, die voor drie maanden uit Oost-Indië trugkeerde,’ antwoordde deze; ‘hij heeft sedert dien tijd zijnen intrek bij mij genomen, - een goed gezel voor de lange winteravonden.’
‘En voor uwe dochter ook,’ hernam stoutenburg luchtig.
‘Zeker, zeker,’ antwoordde olsveen, wien het niet in de gedachte kwam, hier eenige bedekte bedoeling te vermoeden.
‘'t Meiske zal hem misschien wel goedwillig zijn,’ vervolgde stoutenburg op onverschilligen toon.
‘Goedwillig? Hoe? Wat zal? Wat meent gij?’ stotterde olsveen, wien plotseling het denkbeeld aan zoo iets dat hem nimmer in 't hoofd was gekomen, door de ziel vloog.
‘Nu, ik meen maar,’ hernam stoutenburg lagchende, ‘drie maanden onder één dak -: olsveen, gij kent het oude rijmpje: ‘vuur en stroo, dient niet alzoo.’ Maar ik moet voort, tot wederziens!’
Met deze woorden sloeg hij den weg in naar de woning van zijn neef adriaan van der dussen, en liet den goeden kastelein zoo versuft staan door de onverwachte denkbeelden, welke hij door die enkele woorden bij hem had opgewekt, dat deze ten eenenmale vergat, zijnen groet te beantwoorden, en in diep gepeins staan bleef.
Jan faessen een oog slaan op duifje! Dat was iets, dat volstrekt niet overeenkwam met de

{==223==} {>>pagina-aanduiding<<}

plannen, die hij tot nog toe omtrent dit punt gekoesterd had. Veel had hij er nooit over nagedacht, maar wanneer dat gebeurde, was het altijd onveranderlijk op dezelfde wijze geweest, zoodat zijne verbeelding langzamerhand een vast gebouw had opgetrokken, waarin zij, om zoo te zeggen, met welgevallen huisde, en waarvan zij voor vast bezit had genomen. Hij, de gezeten Rotterdammer poorter, zou nooit zijne dochter geven, dan aan iemand, die wat zijne maatschappelijke betrekking aanging, ten minste op dezelfde hoogte, zoo niet eenige treden hooger stond dan hij, en die in staat was, behalve zijne hand, een deftig huwelijksgoed aan te brengen, waarvan het bedrag langzamerhand, naarmate zijn eigen tijdelijk welzijn vermeerderde, hooger en hooger was geklommen. En nu te veronderstellen, dat hij al die schoone vooruitzigten, waaraan hij duifje's geluk voor altijd verbonden rekende, zou opofferen aan een jongman zonder eenig vermogen, zonder vooruitzigten, zonder noemenswaardige betrekking, iemand, die onbekend was zelfs in de stad zijner geboorte, en waarop hij dus niet met vaderlijken trots zou kunnen wijzen, als op eene schitterende verovering, door de bekoorlijkheden zijner dochter behaald, die naar zijn gevoelen de bloem der jonge Rotterdammer maagden was: - dat was iets, waarmede hij zich volstrekt niet kon vereenigen.
Met een zekeren schrik dacht hij er aan, hoe onvoorzigtig hij gehandeld had, door het gevaar over 't hoofd te zien, waaraan hij duifje in den laatsten tijd had blootgesteld; want hoewel hij vast had besloten, nimmer zijne toestemming te geven tot iets, wat hij gewoon was, als volstrekt onbe-
{==224==} {>>pagina-aanduiding<<}
staanbaar met haar volgend geluk te beschouwen, gevoelde hij maar al te wel, wat het zijn zou, als hare gevoelens op dit punt eens lijnregt in strijd mogten wezen met de zijne. Tot nog toe was er geen grond, dit te veronderstellen; dit begreep hij bij eenig nadenken; maar toen hij na verloop van tien minuten de gelagkamer weder binnentrad, waar faessen in onrustig gepeins nog altijd bij het vuur zat, was hij tot de overtuiging gekomen, dat het noodzakelijk was, op eene of andere manier, hij wist zelf niet hoe, den jongen zeeman te verwijderen.
Deze begon het gesprek door met de grootste belangstelling onderzoek te doen naar hetgeen er onder weg gebeurd was, en waarop stoutenburg in zijn gesprek met olsveen gezinspeeld had. Het verhaal, dat de kastelein hem hierop deed, was niet geschikt, om diens gemoed vrolijker te stemmen, en tegen zijne gewoonte, was olsveen zeer kort in de beschrijving van dat voorval, hetwelk hem in andere omstandigheden gewis stof tot eene zeer wijdloopige rede zou gegeven hebben; daarop verdiepte hij zich in bittere bespiegelingen over den druk der tijden en over de vervolgingen, waaraan de Arminiaansche partij nog altijd ten doel stond.
Terwijl zij hierover spraken, kwam er iemand, uit naam van de vrouw van cornelis gerrits, duifje verzoeken, den achtermiddag bij haar te komen doorbrengen, daar een harer kinderen onverwachts ziek geworden was, en zij dus hare hulp bij de huisselijke bezigheden zeer verlangde. Het goede kind aarzelde geen oogenblik, niettegenstaande zij dringend behoefte gevoelde aan rust, gevolg te geven aan dat verzoek, te meer

{==225==} {>>pagina-aanduiding<<}

daar haar vader, wien hare afwezigheid niet onwelkom was bij hetgeen hij voornemens was met faessen te bespreken, haar niet alleen zijne toestemming gaf, maar haar zelfs zeer daartoe aanspoorde. Ook den bootsman was het niet onaangenaam, dat hij daardoor de gelegenheid kreeg, vrij te kunnen spreken, zonder vrees, dat hij door hare tegenwoordigheid zou verhinderd worden, te zeggen wat hem op het harte lag. Hij gevoelde zich ook werkelijk met nieuwen moed bezield, toen hij haar bedrijvig door de kamer en het voorhuis heen en weder zag trippelen, om zich tot het vertrek gereed te maken, en toen zij ten laatste weder binnenkwam, om haren vader en hem goeden dag te zeggen, en zij hem de hand weder toereikte als altijd, en hare blaauwe oogen hem van onder den zwarten kap, die haar het hoofd bedekte, weder zoo vriendelijk aanzagen als ooit te voren, toen was het hem, alsof er een straal van hoop in zijne ziel doordrong. Met innig welbehagen zag hij haar na, toen zij, door de dienstmaagd vergezeld, de deur uittrad, en, langs het venster gaande, naar binnen keek met een vriendelijken knik, die immers zoowel hem als olsveen kon gelden.
Hoe weinig dacht hij er op dat oogenblik aan, onder welke droevige omstandigheden hij haar voor het eerst zou wederzien.
Hij begreep nu, dat het zaak was, van de gelegenheid, die hem aangeboden werd, en die hij als een gunstig voorteeken beschouwde, gebruik te maken. Zonder veel omhaal van woorden kwam hij tot de zaak, en verklaarde olsveen openhartig zijne gevoelens; doch maar al te spoedig werd hij gewaar, hoe weinig de uitslag aan zijne verwach-
{==226==} {>>pagina-aanduiding<<}
ting zou beantwoorden. Het gelaat van den kastelein betrok reeds merkelijk bij de eerste woorden, die hem tamelijk onverwacht kwamen; en, nog geheel onder den invloed der gedachten, die stoutenburg's gezegde bij hem had opgewekt, en ten gevolge waarvan hij juist tot het tegenovergestelde besloten had van hetgeen hem nu werd voorgeslagen, was zijn afwijzend antwoord zoo beslissend, dat faessen, wien het als een plotselinge donderslag in de ooren klonk, op eenmaal zijne zaligste hoop in rook zag verdwijnen.
Met al de welsprekendheid der hartstogtelijkste liefde drong hij aan op de herroeping, of ten minste op de verzachting van dat harde vonnis, waardoor het geluk van zijn leven onverbiddelijk zou vernietigd worden, en wendde hij alles aan, om olsveen te bewegen tot een uitstel van eenige jaren, vast besloten, in dien tijd het onmogelijke te beproeven, om duifje dan een onafhankelijk bestaan te kunnen verzekeren: maar vruchteloos. De tegenwerpingen van den kastelein waren te bepaald, en zijn besluit scheen onherroepelijk. Hij kon de toekomst van duifje niet aan zulk eene twijfelachtige kans bloot geven. Zij zelve, en hierin kon faessen hem niet tegenspreken, had nimmer getoond eenige bijzondere genegenheid voor hem te gevoelen, en wie wist, of niet al zeer spoedig zich iemand kon opdoen, wien zij hare liefde schenken kon, en aan wien hij gerust haar lot kon toevertrouwen, in het bewustzijn, dat het haar, als hij zijn hoofd nederlegde, niet aan steun zou ontbreken, vooral in de treurige en troebele tijden, waarin allen, die tot de verdrukte partij behoorden, elk oogenblik gevaar liepen, verontrust en vervolgd te worden: - en zoo-
{==227==} {>>pagina-aanduiding<<}
en zoodanige steun kon faessen haar onmogelijk wezen.
‘Geloof mij, faessen,’ sprak hij ten slotte tot den jongman, die in somber stilzwijgen vóór zich heen staarde, ‘het kan niet anders zijn; het smart mij, maar ik moet zoo handelen. Stel u dat uit het hoofd; nog is het tijd, dat gij dat alles vergeten kunt, en als gij er bedaard over nadenkt, zult gij het kunnen doen, en oordeelen, dat ik gesproken en gehandeld heb als pligt en regt was.’
De zeeman schudde weemoedig het hoofd.
‘Vergeten?’ zeî hij. ‘Gij weet niet, wat gij vraagt; ik wil gelooven, dat gij meent te doen wat goed en dienstig is; maar gij weet niet, hoe gij mij de ziel verscheurt. Ik wil duifje's ongeluk niet, en als ik dacht zoo als gij, ik zou de eerste zijn, om mij te onderwerpen aan de ijzeren noodzakelijkheid. Maar nu - ik kan mij dat niet zoo voorstellen, - ik kan het niet. Doch geloof niet, olsveen, dat ik het u verwijten zal; ik heb een gelukkigen droom gehad en ben wakker geworden. Ik zie, dat ik mijne beste dagen hier bij u en duifje doorleefd heb: ik dacht, dat ze konden voortduren; maar het mag niet wezen. Ik kan nu ook niet langer bij u blijven, olsveen,’ ging hij voort, en zijne stem beefde, terwijl hij opstond en zich naar het venster wendde, alsof hij zich schaamde zijne ontroering te laten blijken. ‘Ik moet voort, voort, de wijde wereld in, en wel hoe eer hoe beter; ik kan niet blijven om -’, hij meende er bij voegen ‘om duifje vaarwel te zeggen,’ maar die woorden wilden er niet uit; ‘ik kan niet blijven tot van avond,’ vervolgde hij, en toen, zich plotseling omkeerende, ging hij op olsveen toe, en

{==228==} {>>pagina-aanduiding<<}

sprak: ‘Wij moeten nu maar dadelijk afscheid nemen, en het kort maken; maar één woord, ééne enkele belofte verg ik nog van u, om mij staande te houden, en mij kracht te geven in de droeve dagen, die daar voor mij komen zullen. Wanneer ik na jaren - God weet hoe lang ze duren zullen, - terug kwam, en alles was nog bij u, zoo als 't nu is, en ik was dan eens in staat om te voldoen aan hetgeen gij nu te vergeefs van mij vergt -’
‘Mijn goede faessen,’ sprak olsveen, die werkelijk bewogen werd met den diepen weemoed van zijnen vriend, en al de kracht zijner vaste overtuiging in dit oogenblik noodig had, ‘wat ik u bidden mag, maak u zelven niet ongelukkig met zulke valsch vleijende droomen: gij zoudt er naderhand des te grievender door gepijnd worden.’
‘Ik zal het niet!’ riep faessen uit, ‘ik zal het niet; wat zou ik nu ook voor een jammer te meer vreezen? Maar ik smeek het u, om al wat u lief is, laat mij niet zoo geheel hopeloos henen gaan! Laat mij nog dat eene, eene uitzigt in de verte zien, en ik zal kunnen dragen, wat zoo zwaar te dragen is.’
De goede kastelein had de tranen in de oogen.
‘God weet het,’ sprak hij, ‘faessen, ik kan en mag u geene belofte doen, waar gij iets zekers op zoudt kunnen bouwen; maar toch, 't zou zondig wezen, als ik u dit afsloeg; en hoewel ik u voor 't laatst, in uw eigen belang, bid en smeek, om u dat alles uit het hoofd te brengen, wil ik hier geen neen op zeggen. Als 't zijn mogt, dat ik in later tijd met een gerust geweten duifje aan u geven kon, dan -’ en hij stak hem de beide handen toe, die

{==229==} {>>pagina-aanduiding<<}

faessen met een gevoel van onuitsprekelijke dankbaarheid aangreep, ‘dan, beste jongen, mijn woord is mij altijd heilig geweest, - dan beloof ik u, zal ik er amen op zeggen.’
Een ontzettend wigt viel bij die woorden den armen bootsman van het hart. Hij was jong, en met het heilige vuur van eene eerste liefde in het hart, gevoelde hij, dat zijne kracht vertienvoudigd was, en het scheen hem toe, alsof iedere zwarigheid te overwinnen, ieder beletsel, dat hem nu nog van duifje scheidde, omver te werpen was.
‘Ik dank u, olsveen,’ sprak hij na eene korte poos; ‘gij hebt goed gedaan met zoo te spreken, want ik had het anders niet kunnen dragen. Ik had veel gehoopt, en 't heeft niet kunnen zijn; maar gij hebt mij toch nog veel gegeven. En nu, geen dag wil ik meer wachten; 't zal mij een bitteren strijd wezen, maar ik moet gaan.’
‘Nog één woord,’ sprak olsveen, ‘en laat ons dan aan dit pijnlijk onderhoud een einde maken: gij behoeft niet zoo dadelijk van ons heen te gaan; maar op ééne voorwaarde: - beloof mij, dat gij door geen enkel woord, door geen enkel teeken de rust van duifje verstoren zult. Zij mag van niets weten.’
Faessen weifelde eenige oogenblikken; het was een harde strijd, dien hij streed, maar mj behaalde eene krachtige overwinning op zich zelven, toen hij haastig antwoordde:
‘Blijven zou niet goed zijn, olsveen; ik zou 't niet kunnen. Ik gevoel, dat het beter is, dat ik dadelijk ga. Zeg - zeg aan allen, die er naar vragen, - dat ik onverwacht weg moest, dat ik eene plaatsing gekregen heb, zeg alles wat gij wilt.’

{==230==} {>>pagina-aanduiding<<}

‘Zoo als gij 't goed oordeelt, faessen,’ hernam olsveen, ‘'t is mogelijk beter zoo.’
En hij bleef in diep gepeins staan, want nu het oogenblik dáár was, gevoelde hij eerst hoe veel het scheiden ook hem kosten zou. Hij was in de laatste maanden zoo gewoon geworden aan het gezelschap en het onderhoud van den jongen zeeman, dat de gedachte aan zijn vertrek, die hem eigenlijk nu eerst regt klaar werd, hem een hoogst onaangenaam gevoel veroorzaakte; hij was ontevreden en verdrietig, en had veel willen geven, wanneer zoowel stoutenburg als faessen over dit onderwerp nooit gesproken hadden.
De bootsman liet hem met zijne gedachten alleen, en ging naar boven, om zijne kleine bezitting in te pakken, en zich voor zijn vertrek gereed te maken. Hoe beklemd was zijn hart bij die bezigheid! Met welke andere gedachten was hij nog onlangs vervuld geweest, toen hij, - het stond hem nog zoo levendig voor den geest, - al de verschillende onderdeelen van zijne uitrusting, welke hij zich dien winter langzamerhand had aangeschaft, aan duifje had laten zien, die zich met hem zoo goedhartig verheugd had in de volledigheid en de netheid van het geheel. Hoe herinnerde hij zich hare verbazing bij de ontzettende zwaarte van dien regenjas, hare bewondering van dat fijne blaauwlakensche buis met die menigte gedreven zilveren knoopen, dat hij op nieuwjaarsdag voor het eerst had aan gehad. 't Waren alle kleinigheden, als men wil maar ieder van die herinneringen sneed hem door de ziel; al wat hem omringde, het eenvoudige huisraad, dat venster met die kleine in lood ge vatte ruitjes, waardoor op het oogenblik de zon

{==231==} {>>pagina-aanduiding<<}

zoo vrolijk in de kamer scheen, alles had voor hem eene nieuwe beteekenis gekregen, alles scheen hem dubbel aan te trekken nu hij het, mogelijk voor altijd, verlaten moest.
Maar toch, zijn gemoed was te krachtig en te mannelijk, om om zich voortdurend aan nuttelooze weekelijkheid over te geven. Indien hij eensklaps van duifje ware afgescheurd geworden zonder eenig vooruitzigt, zonder een straal van hoop in 't verschiet, zijne veerkracht zou welligt voor altijd verlamd, het vuur van jeugdigen moed voor altijd uitgebluscht zijn; maar nu - meer en meer werd het denkbeeld, dat hij met ijzeren volharding in staat zou kunnen zijn, zichzelven zijn geluk te scheppen, het heerschende boven alle anderen, terwijl het zijne wilskracht versterkte en zijn moed aanwakkerde.
Het was dus in eene veel kalmer stemming, dat hij een half uur later, na alles in orde gebragt te hebben, weder naar beneden ging, waar hij olsveen, die tweemaal op het punt was geweest de trap op te gaan, om zich bij hem te vervoegen, maar 't niet over zich had kunnen verkrijgen, in gedachten verzonken voor den haard vond zitten, dien hij werktuigelijk met eene ontzagchelijke menigte turven en houtblokken opvulde.
‘Faessen, faessen,’ zeî hij, met eene zucht opziende, ‘waarom zijt gij toch op dit rampspoedig denkbeeld gekomen? Wij hadden nog zoo menigen dag te zamen kunnen blijven.’
‘'t Is nu eenmaal niet anders;’ antwoordde faessen kalm; ‘kan men zijn gevoel dwingen? Ik ga nu in treurigheid van hier, maar,’ vervolgde hij op een toon, dien hij zoo opgeruimd mogelijk zocht

{==232==} {>>pagina-aanduiding<<}

te maken, ‘ik ben in mijn binnenste overtuigd, dat ik weêrkom.’
Olsveen schudde het hoofd zonder te antwoorden.
‘En buitendien,’ ging de zeeman voort, ‘'t ware toch niet goed geweest, zoo 't nog lang geduurd had. Reeds meer dan drie maanden aan wal, is al te lang. Ik zou toch in deze dagen hebben moeten vertrekken; maar - ik had dit afscheid niet zóó voorzien. Doch het zij zoo! Vaarwel, olsveen, over een paar dagen kom ik weder hier, maar niet voordat ik een schip gevonden heb, dat mij weêr naar Java brengen zal; morgen ga ik er onmiddellijk werk van maken, en dat zal mij geene moeite kosten. Dan kom ik nog voor 't laatst bij u voor mijn vertrek, - dan zal ik ook van u beiden afscheid kunnen nemen; ik gevoel nu al, dat ik er weldra kracht toe zal hebben; want dat afscheid moet de eerste stap zijn op den weg naar mijn geluk. Vaarwel!’
Dit zeggende, drukte hij zich den hoed diep in de oogen, en reikte olsveen de hand, welke deze geheel en al verbijsterd, met beide de zijne vatte, terwijl hij niets anders stamelen kon dan: ‘Vaarwel, faessen, vaarwel, God zij met u; - kom spoedig weder bij ons terug.’
En toen hij zijnen vriend tot aan de deur vergezeld had, keerde hij langzaam weder terug in de gelagkamer, die hem nu onbeschrijfelijk doodsch en ledig voorkwam, en bleef, met het hoofd voorover op de handen leunende, aan de tafel zitten, totdat de invallende avond alles om hem heen in duisternis gehuld had.
Kort daarna kwam duifje terug, en wanneer zij niet van jongs af aan gewoon geweest ware, een on-
{==233==} {>>pagina-aanduiding<<}
bepaald geloof te hechten aan haars vaders woorden, dan zou het haar nu moeijelijk gevallen zijn, zich volkomen te vereenigen met de min of meer verwarde verklaring, die hij haar van faessen's plotseling vertrek gaf. Hij had evenwel den tijd gehad, er eene eenigzins aanneembare reden voor te bedenken, daar hij haar tot geenen prijs met den waren toedragt der zaak wilde bekend maken, en zijne verzekering, dat de bootsman onverwachts was opgeroepen geworden tot eene plaatsing aan boord, om welke hij sedert eenigen tijd had gevraagd, vond bij haar gereedelijk ingang, daar hij er door zijne omslagtige opheldering zooveel mogelijk waarschijnlijkheid aan zocht te geven, en de schemering, waarin zij zich bevonden, haar belette, te zien, dat hij minder kalm was dan gewoonlijk.
De kaarsen werden in de kleine woonkamer opgestoken, en de onverwachte gebeurtenis was den geheelen avond het onderwerp van het gesprek, dat, welke moeite olsveen ook deed om het af te breken, of het ergens anders heen te leiden, telkens door duifje er weder op gebragt werd. Zonder het te zeggen, gevoelden beiden het maar al te zeer, hoe zij den vriend misten, die in de laatste maanden elken avond met hen had doorgebragt, en wiens opgeruimdheid zich zelve altijd gelijk bleef. Olsveen liet gedachteloos de bierkan onaangeroerd staan, en na vruchtelooze pogingen, om zijne denkbeelden elders te vestigen, gaf hij veel vroeger dan gewoonlijk door het sluiten der voordeur, het teeken, om zich ter ruste te begeven.
En duifje? Wist zij het zelve wel, waarom haar die avond zoo geheel anders geweest was, dan zoovele andere, die zij vòòr de komst van

{==234==} {>>pagina-aanduiding<<}

faessen toch ook met haren vader alleen had doorgebragt? Zou zij het hebben kunnen zeggen, waarom zij, op hare kleine kamer alleen zijnde, zoo lang in gedachten verzonken bleef zitten; waarom haar avondgebed zoo innig was en haar zoo weêmoedig stemde, en was het alleen toeval en het gevolg van het gesprek met haren vader, dat het beeld van den jongen zeeman haar den geheelen nacht voor den geest schemerde?



{==235==} {>>pagina-aanduiding<<}

Hoofdstuk XII. Eene zeemans-taveerne.

Een vrolijk en levendig tooneel vertoonde zich op den dag, volgende op dien, waarop faessen de Hulck vaarwel zeide, in de herberg het Lands Welvaren, waar hij zijnen intrek genomen had, een tooneel, de pen van rotgans en het penseel van ostade waardig. Het was zondag, de morgen-godsdienstoefening was afgeloopen, en de stilte, die tot dien tijd overal in de stad geheerscht had, werd kort daarna vervangen door de drukte der wandelende menigte op de straat en door de meer luidruchtige bijeenkomsten in de bierhuizen en taveernen.
Die, welke wij zoo even noemden, bleek eene geliefkoosde verzamelplaats te zijn van het scheepsvolk, daar behalve eenige andere burgers, ten minste een twintigtal zeelieden zich in de ruime gelagkamer vereenigd hadden, waar zij, in kleinere en

{==236==} {>>pagina-aanduiding<<}

grootere groepen rondom de tafels geschaard, lustig de bierkan aanspraken. Daar zag men er verscheidene, wier bruin gebrande gelaatstrekken duidelijk verkondigden, dat zij nog niet lang de verzengende keerkringsstreken met den vaderlandschen bodem verwisseld hadden, en die voor het overige genoeg te herkennen waren aan de opgewondenheid, waarmede zij de wonderen dier verre gewesten trachtten te beschrijven aan diegenen hunner makkers, die tot nu toe slechts op kleinere, minder merkwaardige togten, hetzij ter walvischvangst, hetzij naar de Oostzee, waarvoor men langzamerhand in die dagen de benaming van den Kleinen Oost was beginnen te bezigen, konden bogen. Daar zag men er ook verscheidene, wier verminkte gelaatstrekken en zware lidteekenen de herinnering aan de vroegere Watergeuzen weder opwekten, en bewezen, dat de reeds gevestigde staat even goed als de opkomende republiek eene halve eeuw geleden, een tal van wakkere gasten kon aanwijzen, die ter zee den Spanjaard niet minder stout onder de oogen durfden zien, dan maurits benden het te land deden.
De gesprekken, die regts en links werden gevoerd, tusschenbeide afgebroken door vrolijk gelach, of enkele meer krachtige termen, waarmede de een of andere ruwe zeerob de waarachtige gevoelens van zijn hart op ondubbelzinnige wijze zocht lucht te geven, verflaauwden geen oogenblik; integendeel, nu en dan klom de drukte van zoovele elkander kruisende woorden, het rinkelen der bierkannen en glazen, het stommelen van de banken en stoelen, waartusschen de bedrijvige kastelein en zijne jongens zich ter naauwernood een weg konden banen, tot een oorverdoovend geraas.

{==237==} {>>pagina-aanduiding<<}

Digt bij een der vensters zat een sterk gebouwde, vrij bejaarde onderstuurman, in druk gesprek met een knaap van omtrent vijftien jaren, wiens kleeding, bestaande in een lang bruin wambuis, een breeden halskraag en een buffelslederen bandelier, waaraan een cortelas hing, scheen aan te duiden, dat hij, niettegenstaande zijn jeugdigen leeftijd, tot den krijgsmanstand behoorde.
‘Wat zonderling toeval, michiel, dat ik u hier in Rotterdam moest ontmoeten.’ sprak de zeeman; ‘'t Is drie jaren geleden, dat ik u voor het laatst in Vlissingen bij uwen vader gezien heb. Alzoo gij zijt sinds eergisteren hier?’
‘Sinds eergisteren,’ antwoordde de knaap, wiens zachte, welluidende stem meer in overeenstemming scheen met zijne heldere oogen en de lange bruine lokken, die hem tot op de schouders neêrhingen, dan met zijne krijgsmanskleeding en met de bijna mannelijke kracht, die uit zijn geheel voorkomen sprak. ‘Ik ben hier gekomen met de halve kompagnie busschieters, die door de Heeren van Zeeland naar Bergen-op-Zoom waren gezonden; gisteren hebben wij onze paije ontvangen, en morgen schepen wij weder in naar Middelburg.’
‘Ik had nooit gedacht,’ hernam de andere, ‘dat er uit u een landrot zou groeijen. Hoe menige keer heb ik u in Vlissingen boven in 't want zien rondklauteren, dat mij 't hart er van open ging, en ik al met verlangen naar 't oogenblik uitzag, dat wij u bij ons aan boord zouden zien.’
De oogen van den jongman glinsterden bij die woorden en zijne wangen gloeiden.
‘Daar zal 't nu, Goddank, ook wel toe komen, bartels,’ sprak hij driftig, ‘ik voel maar al te

{==238==} {>>pagina-aanduiding<<}


wel, dat het water mijn element is; 't zou al vroeger gebeurd zijn, maar - 't toeval bragt mij onder de soldeniers. Gij herinnert u misschien,’ ging hij lagchende voort, ‘dat iedereen zeî, dat er nooit veel aan mij zou deugen, en dat ik 't niet ver brengen zou in de wereld? Ik was dan ook al veertien jaar geworden en draaide nog altijd in de lijnbaan van lampsens, toen ik op eens hoorde, dat er eene kompagnie busschieters uit Zeeland naar Bergen-op-Zoom moest, waar de Spanjool voor lag: - een uur later stond ik op de rol en vijf dagen later op de wallen van Bergen.’
De oude zeeman, hoezeer blijkbaar ingenomen met de levendigheid van den knaap, in wien zeker niemand toen nog den grootsten zeeheld van zijnen tijd zou voorspeld hebben, schudde het hoofd.
‘Gij hadt al lang op de scheepsplanken moeten loopen, jongen,’ sprak hij; ‘dat soldatenleven bederft den matroos.’
‘Dat zullen we zien, bartels,’ ‘hernam de knaap vrolijk, ‘ik ben nu eenmaal uit de leêglooperij en van het touwslagerswiel af: die korte togt zal mij geen kwaad gedaan hebben. Over een dag of wat ben ik bij de heeren lampsens, en die zullen mij wel eene plaats aan boord bezorgen.’
‘Waarom dan maar niet liever hier gebleven, jongen,’ sprak de stuurman, die behagen in hem schepte; ‘in de volgende week ga ik weêr op de Duinkerkers uit; ga meê, ik zal mijn best doen, u te plaatsen, en daar kunt gij handen vol werk krijgen. Maar dat gaat om leven en dood: victorie, of de voeten worden gespoeld, dus bedenk er dat bij.’
Deze zinspeling op de barbaarsche gewoonte, die toen ter tijde, zoowel bij ons scheepsvolk als

{==239==} {>>pagina-aanduiding<<}

bij de Duinkerker kapers in zwang was, om de gevangenen zonder genade over boord te werpen, scheen weinig indruk op michiel adriaansz te maken. Maar toch bleef hij zonder te antwoorden strak vóór zich zien, bedacht zich eenige oogenblikken en zeî toen met een zucht:
‘'k Zou 't wel willen, bartels, maar - 't gaat niet. Ik kan nog zoo de wereld niet in. Het trekt mij nog te veel naar mijne moeder; ik moet haar eerst zien. Zij weet niet, waar ik op 't oogenblik zwerf, of ik levend ben of dood. En - ik geloof, dat ik me goed gehouden heb, bartels; ik kan nu gerust bij haar terug komen: ik ben de vroegere leêglooper niet meer. Neen, ik ga liever met ons volk terug naar Vlissingen.’
De ruwe zeeman begreep het gevoel van den knaap te goed, om er niet in zijn hart mede in te stemmen.
‘Doe dat dan, jongen,’ sprak hij; ‘gij hebt gelijk, en zeg haar een groet van mij: maar de duivel hale u,’ vervolgde hij, lagchend met den vinger dreigende, ‘als ik u later weêr achter de trom vind!’
‘'t Heeft geen nood, bartels,’ antwoordde de knaap eveneens lagchende; ‘ik voel wel, dat ik het daar niet zoeken moet.’
Hun gesprek werd afgebroken door het binnenkomen van een matroos, die den gekwetsten linkerarm in een doek droeg, en op wiens open en wakker gelaat te lezen scheen, dat hij alleen daarom het gebruik van zijne linkerhand zou terugwenschen, om de vele handen te kunnen drukken, welke hem toegestoken werden door verscheidene der aanwezigen, die hem te gemoet waren gesneld en hem met gejuich ontvingen.

{==240==} {>>pagina-aanduiding<<}


‘Welkom, welkom hier, swartejan,’ klonk het van alle kanten. ‘Hoe is 't met de wond? Behoeft er de vlerk niet af?’
‘Goddank niet, maats!’ antwoordde de binnengekomene, die een oogenblik als verbijsterd had gestaan bij die hartelijke ontvangst, ‘de meester heeft gezegd, dat ik ze houden zal, en dat hij ze weêr klaar zal maken ook. En al was 't zoo niet,’ vervolgde hij vrolijk, terwijl hij den blinkenden hoed van 't hoofd nam en in de lucht wierp, ‘dan heb ik er altijd nog aan dezen kant ééne over voor de Heeren en voor den Prins!’
Een daverend gejuich, dat op deze woorden van swartejan volgde, bewees, dat allen er eveneens over dachten als hij, en weldra werd hem eene plaats ingeruimd aan eene der tafels, en stond er eene schuimende bierkan voor hem, die hem als 't ware tot het verhaal van zijne avonturen scheen uit te noodigen, waarnaar hij dan ook niet lang liet wachten, en dat door alle aanwezigen met gespannen aandacht en met de levendigste belangstelling werd aangehoord.
Swartejan was voor tien dagen de Maas binnengeloopen, en had dien tijd tot zijne groote ergernis aan boord moeten blijven, ten gevolge van zijne wond, die een oogenblik gevaarlijk voor het behoud van zijn arm had gedreigd te worden. Hij behoorde tot de bemanning van een der vier koopvaarders, door den wakkeren kapitein jakob van steenbach, die een schip van den den Staat kommandeerde, op den 17den Januarij behouden in het vaderland gebragt, nadat zij bij de Straat van Gibraltar vijf Spaansche oorlogschepen, die hen voor een gemakkelijken buit hielden, niet alleen afgeweerd, maar geheel ontredderd en geslagen hadden.

{==241==} {>>pagina-aanduiding<<}

Het verhaal van dat gevecht, een der stoutste wapenfeiten, die opgeteekend staan in de geschiedenis van ons zeewezen, waar het echter onder de menigte schitterende heldendaden door velen onopgemerkt voorbijgezien wordt, werd met moeijelijk te beschrijven belangstelling aangehoord.
Gretig ving men de woorden van swartejan op, toen hij verhaalde, hoe zij, na vruchteloos eenige weken in de Middellandsche zee gekruist te hebben, om de Staatsche vloot op te zoeken, die hen naar het vaderland zou convoijeeren, op raad van den kapitein van steenbach, die met een klein oorlogschip bij hen gedetacheerd was, het moedige besluit namen, om op eigen avontuur den togt te ondernemen, niettegenstaande zij wisten, dat er bij Gibraltar eene sterke Spaansche vloot lag, die hen den doortogt van de Straat kon beletten. Met angstige spanning luisterden zij naar zijne beschrijving, hoe het begin van de reis gelukkig volbragt werd, en zij Gibraltar reeds in het gezigt hadden, toen plotselinge windstilte hen aan de plaats gebonden hield, hetwelk vijf dagen duurde, totdat eindelijk de Spaansche vloot hen in het gezigt kreeg, waarop onmiddellijk de Vice-admiraal don juan de fachardo met zijn eigen schip, drie galjoenen en een Fransche petasch, te zamen met honderd acht en zeventig stukken gewapend en met twaalfhonderd koppen bemand, uitliepen om hen te nemen en op te brengen.
Met ingehouden adem hoorden zij het aan, hoe steenbach de schippers der vier koopvaardijschepen bij zich aan boord had doen komen, hun kloekmoedig had voorgesteld, ‘daar hij maar vijf schepen zag, en het dus man tegen man was,’ niet te wijken,

{==242==} {>>pagina-aanduiding<<}

maar gezamentlijk den vijand af te wachten; hoe hij zich daarop achtervolgens bij de schippers aan boord had begeven, hen en het volk in 't generaal vermanende, nu hun eed, hem en 't land gedaan, te betrachten, en vromelijk voor hun lijf, koopmansgoed en de eer der Heeren Staten te vechten, daarbij belovende ieder van de bootsgezellen, die de vijandelijke vlag mogt afhalen, met honderd stukken van achten te vereeren; hoe zij daarop allen gezworen hadden, zich als vrome soldaten te weeren en besloten hadden met hun kapitein te leven en te sterven.
Een half gesmoorde kreet van goedkeuring ging onder de toehoorders van swartejan op, die door een uitbundig gejuich gevolgd werd, toen hij het relaas geëindigd had van het hardnekkige gevecht, waarin de vijf kleine Staatsche schepen in twee uren tijds tweehonderd twee en zeventig man van den vijand buiten gevecht gesteld, en zijne bodems zoo ontredderd hadden, dat zij gedwongen waren geweest naar de Barbarysche kust te loopen, en noodschoten te lossen, opdat men hun uit Gibraltar te hulp mogt komen.
Het was geen klein genoegen voor dat wakker zeevolk, al de bijzonderheden van dien togt, waarvan zij reeds gehoord hadden, nu door een ooggetuige te hooren verhalen. Onuitputtelijk waren zij in het vragen en vorschen naar alle omstandigheden, en vonden gelukkigerwijze in swartejan iemand, die niet minder onvermoeid verteller als dapper matroos was. Zijne loftuigingen op steenbach, zijne beschrijving van Algiers, waar zijn schip kort daarna was binnengeloopen, en waar de Bassa, toenmaals een bondgenoot van de Republiek, hun vijftien slaven, allen Nederlanders, ten geschenke

{==243==} {>>pagina-aanduiding<<}

gegeven had, het berigt, dat hem een paar dagen geleden aan boord ter oore was gekomen, hoe de gezamentlijke reeders van de vijf schepen den kapitein steenbach, door de hand van den eerzamen albert schuit, koopman binnen Amsterdam, een gouden keten, zevenhonderd guldens waard, om den hals gehangen hadden, en hoe al het scheepsvolk bovendien rijkelijk beloond was geworden: dat alles werd met de levendigste belangstelling aangehoord en besproken.
Onder de toehoorders, die wel met evenveel aandacht, maar niet met zulke luidruchtige teekenen van toejuiching en geestdrift, zaten te luisteren was er een, die door dat verhaal bij zonder was opgewekt; bij wien oude herinneringen werden verlevendigd en de kalme denkbeelden, die in de laatste maanden zijne ziel vervuld hadden, meer en meer op den achtergrond werden gedrongen, om plaats te maken voor eene levendige begeerte naar daden en een onbevredigd verlangen naar het woelige tooneel van roemrijke handelingen.
Onze lezers vermoeden reeds, dat wij spreken van onzen bekende, jan faessen, die zich, deels om afleiding te vinden, deels om eene gelegenheid te zoeken tot een begin van uitvoering zijner plannen, onder de hier aanwezigen begeven had, waarbij hij eenige vroegere bekenden had aangetroffen. Hij gevoelde, hoe de oude, echte zeemansgeest weder geheel bij hem was opgewekt, en nu en dan was het hem onbegrijpelijk, dat hij zich meer dan drie maanden had kunnen voegen in het rustige leven, dat hij had geleid. Hij was weder dezelfde als vroeger, behalve dat er eene nieuwe, magtige drijfveer bij hem in werking gekomen was,

{==244==} {>>pagina-aanduiding<<}


waardoor hij in 't vervolg nog meer zou aangespoord worden, om met kracht voort te gaan op den weg, die wel door zoo vele gevaren leidde, maar die hem eenmaal voeren kon tot een doel, waar hij het hoogste geluk van zijn leven kon vinden. Nog was hij in het onzekere, tot wien hij zich zou wenden, en had nog geen besluit genomen, waar hij zich zou aanmelden om eene plaatsing te zoeken, die geheel aan zijn verlangen voldeed, toen eene toevallige omstandigheid hem hierbij te hulp kwam.
Swartejan was nog druk bezig, de aandacht zijner hoorders door zijne verhalen te boeijen, toen eensklaps een nieuwe gast de taveerne binnenstormde met den uitroep:
‘Hoezee, jongens, hoezee! 't Is klaar - de zaak is geklonken! Het berigt is er; - ik heb het van de heeren zelf!’
‘Wat? Wie? Wat is er?’ vroegen verscheidene stemmen.
‘De Nassausche vloot zal werkelijk uitgaan,’ hernam de binnengekomene; ‘de resolutie is gisteren genomen.’
De meesten der aanwezigen schenen volkomen bekend met de beteekenis van die woorden, en drukten hunne tevredenheid uit.
‘Welke resolutie is dat?’ vroeg faessen nieuwsgierig aan een der bootsgezellen, die naast hem zat.
‘Er liep al sinds eenigen tijd een gerucht,’ antwoordde deze, ‘dat de Admiraliteit en de Oost-Indische Kompagnie gezamentlijk eene vloot zouden uitrusten, volgens het ontwerp van den Prins, om naar de Groote Zuidzee te varen, en daar den Spanjool in de Amerikaansche landen te gaan be-
{==245==} {>>pagina-aanduiding<<}
vechten: dat schijnt nu tot uitvoering te zullen komen. Daar zal glorie en prijsgeld bij te halen wezen!’
Dit laatste was juist, hetgeen faessen zocht, en met levendige belangstelling hoorde hij naar de verdere bijzonderheden van dat plan.
‘Als ik niet nog eene kleine rekening met die Duinkerker schelmen in 't effen had te brengen,’ zeî de oude bartels, ‘dan zou die togt een kolfje naar mijn hand wezen; - 't zal eene kostelijke onderneming zijn!’
‘Wèl zal het dat,’ hernam degene, die het berigt gebragt had, en die naauwkeurig met de zaak bekend bleek te zijn. ‘Elf kloeke schepen, driehonderd kanons en zestienhonderd man! O, Spanjoolen, Spanjoolen, wat zullen ze een dans dansen!’
‘Wie zal den togt aanvoeren?’ vroeg bartels.
‘Jacques l'hermite,’ was het antwoord, ‘en zoo ik hoor, is schapenham als onderzeevoogd en jan willemz verschoor als Schout-bij-nacht aangesteld.’
‘Vrome soldaten en kloeke zeeluî,’ hernam bartels met blijkbare goedkeuring. ‘Op wanneer kan 't vertrek bepaald zijn?’
‘Dat weet ik niet,’ antwoordde de andere; ‘maar ik zal er bij zijn, dat weet ik zeker.’
Verscheidene der overigen verklaarden hetzelfde, en onder dezen was ook faessen, die vast besloten had, deze gelegenheid aan te grijpen, en in de toevallige wijze, waarop hij met die onderneming bekend werd, eene gunstige beschikking meende te zien voor de toekomst.
‘Bij wien zal ik mij hebben aan te melden, om dien togt mede te maken?’ vroeg hij eenige

{==246==} {>>pagina-aanduiding<<}

oogenblikken later aan den mededeeler van het berigt.
‘Mij dunkt bij de Heeren van de Admiraliteit van de Maze,’ antwoordde deze, ‘of, wat misschien ook niet te onpas is, en wat ik ook denk te doen, bij een van de Gedeputeerden van Hun Hoogmogenden, die met de uitrusting en bevordering der vloot belast zijn. Gisteren zijn ze, zoo ik hoor, hier aangekomen, heer hugo muis van holy, bruining en joachim.’
‘Dat is zeker het beste,’ hernam faessen na eenig nadenken. ‘Waar zouden die te vinden zijn?’
‘De heer van holy heeft zijn intrek genomen bij jakob niclaesz duyn, baljuw van Schieland,’ was het antwoord, ‘van de anderen weet ik het niet.’
Faessen was met deze inlichtingen volkomen tevreden, en besloot den volgenden dag daar heen te gaan, om zoo doende eene plaatsing te verkrijgen, die hem voordeel en bevordering beloofde. Nog eenigen tijd bleef hij in het gezelschap zijner kameraden, en vertrok toen, inwendig tevreden, dat hij door het nemen van dat besluit, om zoo te zeggen, den eersten stap gedaan had op het pad, dat hij zich had afgebakend. In zalige droombeelden over de toekomst bragt hij den avond door, en wanneer ook al menigmaal de gedachte aan de langdurige scheiding eene treuriger tint aan de heldere kleuren gaf, waarmede hij zich die beelden afmaalde, verdreef een gevoel van zelfvoldoening, dat hij zich ontrukt had aan de werkeloosheid, en het vooruitzigt, dat hij weldra weder in het bedrijvige en rustelooze

{==247==} {>>pagina-aanduiding<<}

leven zou optreden, dat voor zijn krachtigen geest zoo veel aanlokkelijks had, ten laatste alle andere denkbeelden, en deed hem verlangend uit zien naar het oogenblik, hetwelk hem weder in dat leven zou binnen leiden.
Den volgenden morgen was de kalmte geheel in zijn gemoed teruggekeerd, en dezelfde aangename beelden zweefden voor zijne ziel, en deden hem het toeval zegenen, dat hem zoo onverwachts en juist op het oogenblik, dat hij nog in volslagen onzekerheid verkeerde omtrent den weg, dien hij zou moeten inslaan, eene gelegenheid aanbood, zoo schoon, als hij ze maar zou kunnen wenschen. Want, hoe meer hij er over nadacht, hoe meer hij begreep, dat dit juist iets was, dat hem in alle opzigten wenschelijk moest schijnen. Het was een togt, die niet te lang duren zou: mogelijk twee of drie jaren; die daarenboven niet naar de nieuwe koloniën ging, waar hij anders altijd de kans zou kunnen loopen, in een der sterkten of faktorijen achtergelaten te worden; bovendien was het een bepaald oorlogsfeit, waarbij dus belooning en bevordering te wachten viel, en de bestemming was Peru, het fabelachtige Eldorado van die dagen, dat dus rijken buit beloofde. Hij wist, dat hij met de papieren, die hem gegeven waren na zijn laatsten togt en na de gevechten, die hij op Java had bijgewoond, bij de Heeren welkom zou zijn, en dus op eene goede aanstelling kon rekenen. Hij verzuimde ook niet, die stukken bij zich te steken, en kleedde zich met meer dan gewone zorg; iets, wij moeten het bekennen, dat hij niet alleen deed, om zich bij de Hoogmogenden een goed voorkomen te geven, maar ook, omdat hij, zoodra hij zijne aanstel-
{==248==} {>>pagina-aanduiding<<}
ling had bekomen, naar de Hulck wilde stappen, waar hij olsveen met zijn plan zou bekend maken, en hoopte door een en ander bij duifje een gunstigen indruk achter te laten, die na zijn vertrek zeker niet in zijn nadeel zou werken; - kortom hij zag alles in rozentint, toen hij ten tien ure bij den Baljuw duyn aan de deur klopte.
Voordat wij met hem binnentreden, willen wij eerst zien, in wiens tegenwoordigheid hij daar werd toegelaten.



{==249==} {>>pagina-aanduiding<<}

Hoofdstuk XIII. De uitslag van Faessen's pogingen.


In eene groote achterkamer, die door den Baljuw aan zijnen gast, den afgevaardigde der Generale Staten, Heer hugo muis van holy, tijdelijk ten gebruike was ingeruimd, vinden wij bij den haard, waarop een helder vuur vlamt, drie mannen, van een achtbaar en deftig uiterlijk, in druk gesprek zitten, namelijk den gastheer zelf, den Heer van holy, en den Rotterdamschen predikant grevinck, die den laatstgenoemde, een zijner bijzondere vrienden, een vroegtijdig bezoek kwam brengen.
‘Gij ziet dus,’ sprak holy, die juist geëindigd had met aan zijne vrienden het plan der onderneming open te leggen. ‘dat het een togt zijn zal, waarvan zich veel goeds laat voorspellen. Er is dan ook zelden een voorslag gedaan, die bij Gedeputeerde Staten zoo unaniem is goedgekeurd.’
‘Dat blijkt ook uit den ijver, waarmede men het

{==250==} {>>pagina-aanduiding<<}

werk wil doorzetten,’ voegde grevinck er bij, ‘voor eenige dagen is de resolutie eerst genomen; en nu reeds zien wij u hier in besogne.’
‘'t Kan nog Lentemaand worden, eer de vloot in zee loopt,’ hernam van holy, ‘want er is veel te doen, wil men op alles goede order stellen.’
‘Zijt gij alleen als afgevaardigde hier?’ vroeg grevinck.
‘Bij de Admiraliteit van de Maze, ja,’ antwoordde van holy; ‘bruining en joachim zijn in dezelfde kwaliteit naar Amsterdam.’
‘'t Is weder eene geheel andere besogne,’ nam grevinck weder het woord, ‘dan die, waarin ik u het laatst ontmoet heb.’
‘Wanneer was dat?’ vroeg duyn.
‘Dat was in 1619,’ hernam de predikant, ‘toen van holy met martinus gregorius ons, kerkelijke gemagtigden op de Synode van Dordrecht, uit naam van de Politieke Gedeputeerden ontving.’
‘Ja, wel eene andere besogne,’ hervatte van holy; ‘zoo worden wij geroepen tot werken van vrede en van oorlog.’
‘Gelukkig het land, dat regenten heeft, tot beide even bekwaam,’ sprak grevinck.
Zonder op deze verpligtende woorden te antwoorden, hernam van holy: ‘Wanneer wij deze besogne tot een even goed einde mogen brengen, als de andere, dan zal 't mij eene groote voldoening wezen.’
‘De Heer zal er evenzeer Zijnen zegen toe geven.’ zeî grevinck. ‘Hij is blijkbaar met ons en met de goede zaak.’
‘Amen!’ sprak duyn;’ maar de vijand dien de heer l'hermite te bestrijden zal hebben, is misschien minder gevaarlijk dan die, welke door onzen

{==251==} {>>pagina-aanduiding<<}

waardigen bogerman in Dordrecht is aangevallen.’
‘En overwonnen,’ voegde grevinck er bij.
‘Ten minste onderdrukt,’ verbeterde duyn; ‘want geloof niet, dat de overwinning zoo volkomen is geweest als zij schijnt.’
‘Wat had men dan meer kunnen of moeten doen, heer duyn?’ vroeg grevinck op eenigzins driftigen toon, daar hij, een der voornaamste ijveraars tegen de Arminiaansche partij op de Synode te Dordrecht, zich min of meer geraakt gevoelde door de woorden van den Baljuw. ‘Wordt niet tegenwoordig overal het ware brood des levens aan de gemeenten uitgedeeld? Heeft de regtzinnige leer niet overal getriomfeerd? Zijn niet overal regenten op het kussen, die vast en ijverig zijn in de ware principen?’
‘Ik zal niet beweren,’ hervatte duyn, ‘dat dit niet alles waar is, en ik ben er even als gij der Synode in ruime mate dankbaar voor, dat zij den moed gehad heeft, de verfoeijelijke dwaalleeringen met kracht aan te grijpen. Ik wil alleen dit maar zeggen, dat zij ze op verre na niet met wortel en tak heeft kunnen uitroeijen.’
‘Dat zal met der tijd onder den zegen Gods meer en meer geschieden,’ hernam grevinck.
‘Ik wil het hopen met u,’ sprak duyn; ‘maar, geloof mij, gij heeren predikanten, ziet niet altijd tot op den waren grond der zaken. Daar niemand u in 't openbaar tegenspreekt, waar gij het woord voert, meent gij wel eens, dat die tegenspraak niet mogelijk is. Wij, die als dienaren der Justitie meer onder allerlei omstandigheden met het Volk in aanraking komen, wij zien en hooren vaak meer dan oppervlakkig wel gedacht wordt.’

{==252==} {>>pagina-aanduiding<<}

‘Spreekt gij hier in 't generaal of in 't particulier?’ vroeg van holy, die tot nu toe het gesprek van zijne beide vrienden stilzwijgend, maar met belangstelling had aangehoord. ‘Dunkt u, dat de Resolutiën der Staten niet van genoeg effect zijn; dat scherpere plakkaten zouden oirbaar wezen?’
‘Dat wil ik juist niet zeggen,’ antwoordde duyn; ‘scherpe plakkaten geven scherpen tegenstand; maar wat wenschelijk zou wezen: - dat de bestaande streng werden gehandhaafd, en daarbij vooral, dat een scherp onderscheid gemaakt werd tusschen de gehoorzamen aan de wettige overigheid en de malcontenten. Daardoor zouden deze langzamerhand van hunne verderfelijke praktijken terugkomen. Rotterdam is, op dit punt, nog lang niet wat het wezen moest,’ vervolgde hij, het hoofd schuddende, ‘en hoog noodig is het, dat de goedgezinden de handen ineenslaan.’
‘Ik meende in den laatsten tijd toch vooruitgang op den regten weg te bespeuren,’ hernam grevinck, die op godsdienstig terrein niet gaarne zijne inzigten wilde verworpen zien.
‘En ik meen juist het tegendeel te bespeuren,’ antwoordde duyn op stelligen toon; ‘de berigten, die in deze dagen bij de Justitie inkomen, hebben mij tot geheel andere denkbeelden gebragt dan de uwe zijn.’
Grevinck glimlachte ongeloovig.
‘Bij voorbeeld,’ hervatte de Baljuw, die dit niet onopgemerkt had gelaten, ‘wat zoudt gij wel meenen, als ik u zeî, dat ik sterk vermoed, dat gij tegenwoordig de bediening van uwe gemeente deelt met henricus slatius?’
‘Met -?’ riep grevinck, terwijl hij opsprong

{==253==} {>>pagina-aanduiding<<}

alsof eene slang hem gebeten had, ‘met - dien duivel?’
‘Ik zeg, dat ik vermoed,’ sprak duyn, die op zijne beurt niet kon nalaten te glimlagchen bij den schrik, dien hij den ijverigen Gommarist had op 't lijf gejaagd; ‘dezen morgen heb ik inlichtingen gekregen aangaande eene zaak, -’
Op dit oogenblik werd er aan de deur getikt, en een bode trad binnen, met het berigt, dat er iemand buiten was, die den heer van holy wenschte te spreken.
‘Wie is het?’ vroeg deze.
‘'t Schijnt mij een zeeman te zijn,’ antwoordde de bode, ‘zal ik hem zijn naam vragen?’
‘Dat behoeft niet,’ hernam van holy, ‘laat hem binnenkomen, en - indien gij mij veroorlooft,’ sprak hij, zich tot duyn en grevinck wendende, ‘zal ik de zaak, die denkelijk wel niet van groot belang zal zijn, hier maar met hem afdoen.’
De beide heeren gaven door een teeken hunne toestemming te kennen en te gelijker tijd stond hij op en naderde de tafel, midden in het vertrek, waar hij zich in een met bruin leêr bekleeden leuningstoel neêrzette. Een oogenblik daarna trad faessen binnen.
Op de vraag van van holy, wat zijn begeeren was, kwam hij terstond kort en eenvoudig met zijn verzoek voor den dag: hij wenschte deel te nemen aan den togt, die door den heer van holy mede beschikt zou worden, en als bootsman of onderstuurman op de rol van een der schepen te worden opgeschreven, waartoe hij de aanbeveling der Heeren verzocht.
‘Ik behoef u wel niet te vragen, of gij beva-
{==254==} {>>pagina-aanduiding<<}
ren zeeman zijt.’ sprak van holy, die blijkbaar welgevallen had in het ronde gelaat en het flinke voorkomen van den jongman.
‘Sedert mijn elfde jaar heb ik gevaren,’ antwoordde faessen ‘en 't laatst ben ik bij de verovering van Jacatra geweest en bij menige andere affaire in Indië. Hier zijn de papieren, die 't bewijzen,’ en te gelijkertijd haalde hij zijne documenten te voorschijn, die hij op de tafel legde.
‘Dat is aanbeveling genoeg,’ sprak van holy vriendelijk; ‘juist zulke maats hebben wij gaarne op de vloot. Ik zal zien, wat voor u gedaan kan worden. Hoe is uw naam?’
‘Jan faessen,’ antwoordde de zeeman, langzaam en duidelijk, terwijl een glans van genoegen zich over zijn gelaat verspreidde, toen hij zag, dat hij zoo spoedig en zoo goed geslaagd was.
‘Jan faessen,’ herhaalde hij nog eens, terwijl van holy den naam op een blad papier, dat voor hem lag, opteekende.
Die naam scheen plotseling den Baljuw, die naar het overige van het onderhoud weinig geluisterd had, te treffen. ‘Jan faessen -’ herhaalde hij nadenkend bij zich zelven, stond toen haastig op, nam eenige papieren van een stoel, waarop hij ze bij zijn binnenkomen had neêrgeworpen, en bladerde ze vlugtig door. Binnen eenige tellens had hij gevonden wat hij zocht, en toen regelregt op van holy afgaande, boog hij zich tot hem, en sprak fluisterend: ‘ik moet u verzoeken, niet dadelijk dien jongman aan te nemen: laat hem even buiten staan.’
Van holy voldeed aan dit verzoek, en toen faessen de kamer verlaten had, sprak de Baljuw:

{==255==} {>>pagina-aanduiding<<}

‘'t ls een zonderling toeval, dat ik juist op dit oogenblik bier ben. Zie hier wat de zaak is. Voor een paar dagen was er een gerucht, dat de Arminianen des avonds eene geheime bijeenkomst zouden houden te Bleiswijk, waar, zoo men zeide, - en dit is juist, wat ik zoo even meende,’ sprak hij tot grevnck, die opgestaan was en zich bij hen gevoegd had, - ‘waar, zoo men zeide, slatius bij gelegenheid van de donkere maan prediken zou. Ik kreeg het berigt in den namiddag, te laat om de mannen van Schieland bijeen te roepen, en gaf dus, daar ik op eigen autoriteit niet verder gaan mogt, last aan een piquet stadssoldaten, zich op den weg van Bleiswijk op te stellen, en zooveel mogelijk na te gaan, wie dien nacht en den volgenden morgen van daar zouden komen. Zoodoende zijn wij tot eenige renseignementen geraakt. Maar nu - wat hier juist ter zake dient, - onder diegenen, die bepaaldelijk onder suspicie liggen van dusdanige overtreding der plakkaten; is de kastelein van de herberg de Hulck, een bekende Arminiaan, die, zoo als de voerman verzekerd heeft, dien morgen met een wagen van Bleiswijk kwam, en met zich voerde twee vreemden, welke naar zijn voorgeven bij hem hunnen intrek hadden genomen. Gisteren is onderzocht, wie bij hem t'huis waren, en juist ontving ik heden morgen het berigt, dat de bootsman jan faessen sedert drie maanden in de Hulck woont; maar wie de andere is, kan men nog niet gissen.’
‘Wie weet, of dat slatius zelf niet is!’ riep grevinck uit, weinig vermoedende, dat hij zoo juist raadde.
‘Dat is niet denkelijk,’ hernam duyn, ‘dat

{==256==} {>>pagina-aanduiding<<}

zou de stoutheid te ver gedreven zijn. Maar hoe 't ook zij: hier komt nu juist het geval voor, waarvan wij straks spraken. Mij dunkt, het is de pligt van den Magistraat, zoodanigen, die in contraventie zijn met de wetten en resolutiën van hun Hoogmogenden niet aan te nemen in de dienst van den lande.’
‘Ik ben het volkomen met u eens,’ sprak van holy, ‘hoewel het mij spijt, want hij schijnt mij een flinke borst.’
‘Behalve dat ik het u in dit speciale geval ook nog verzoeken zou,’ ging duyn voort, ‘daar ik weet, dat de Justitie zich met deze zaak zal moeijen, en het dus wenschelijk is, dat hij binnen ons bereik blijve.’
‘Zoo zal 't geschieden,’ antwoordde van holy, schelde den bode, en gelastte hem, den zeeman weder in de kamer te zenden.
Deze, die in de gelukkigste stemming der wereld de beslissing van zijn lot had afgewacht, kwam met woorden van dankbaarheid op de lippen binnen, en wachtte eerbiedig met den hoed in de hand, wat hem verder zou gezegd worden.
‘Faessen,’ sprak van holy na een oogenblik stilte, ‘de papieren, die ik u hiermede weder ter hand stel, pleiten zeer in uw voordeel, en bewijzen dat gij in vroeger tijd,’ hij gaf zeer veel nadruk op deze laatste woorden, ‘dat gij in vroeger tijd als een trouw burger van den staat uw pligt gedaan hebt: maar - 't smart mij, u dat te moeten zeggen, doch uwe conscientie zal u de verklaring wel geven, - gewigtige redenen doen mij besluiten, uw verzoek van de hand te wijzen: ik kan u niet voor eene plaatsing hooger dan als matroos op 's Lands vloot aanbevelen, en zelfs dit voorloopig nog niet.’

{==257==} {>>pagina-aanduiding<<}

Wanneer de bliksem voor zijne voeten in den grond geslagen ware, zou de brave zeeman minder geschrikt zijn, dan op dit oogenblik; met een strakken blik, alsof hij niet duidelijk verstaan had, of ten minste nog meer wilde hooren, zag hij van holy aan, terwijl hij werktuigelijk zijne papieren weder terugnam, die deze hem toestak.
‘Niet aangenomen worden?’ stamelde hij, keek van holy, duyn, grevinck en zelfs den bode één voor één met een verbaasden en vragenden blik aan, en sloeg toen het oog op het blad, dat hij in de hand hield, waar hij toevallig de slotwoorden zag staan: ‘om al 't welk wij gezegden jan faessen wel particulierlijk en instantelijk in UEd. faveure recommandeeren, hebbende hij deselve rijckelijcke verdient door sijne exemplaire conduiten en singuliere couragie.’
Onwillekeurig hief hij het geschrift op, als om den heer van holy opmerkzaam te maken op die woorden, welke zulk een scherp contrast vormden met hetgeen hij op dat oogenblik ondervond.
‘Niet worden aangenomen?’ herhaalde hij nogmaals, ‘en mijne conscientie zal mij de verklaring geven -’
‘Gij kunt nu gaan,’ sprak van holy, hem met de hand wenkende, want de heeren regenten van die dagen waren niet gewoon, in breedvoerige verklaringen te komen ten opzigte van de bevelen, die zij gaven.
Faessen aarzelde nog een oogenblik, want eene diepe smart maakte zich van hem meester, toen hij den grond, waarop hij het schoone gebouw zijner hoop had opgetrokken, onder zich voelde wegzinken, en begreep, dat alles uit was, als hij die kamer zou verlaten hebben.

{==258==} {>>pagina-aanduiding<<}

‘Maar wat is er,’ vroeg hij op bijna smeekenden toon, ‘wat is er, dat mijne conscientie mij zou ververwijten? Ik begrijp niet, wat men mij aanwrijft. God weet, dat ik altijd getracht heb -’
‘Gij zult den naam des Heeren niet ijdellijk misbruiken,’ sprak grevinck op straffen toon.
Faessen zag den predikant verbaasd aan en zweeg. De eerbied voor de overheid en voor de dienaren der kerk werd in die dagen aan het volk als met de moedermelk ingegeven, zoodat er vrij wat toe noodig was, eer zij eenigermate daartegen in verzet durfden komen.
‘Ik meen dat ook niet te doen, eerwaarde heer,’ sprak hij eerbiedig; ‘ik zal ook heengaan, zoo als 't mij gelast wordt; maar ik weet niet, waarom men mij niet aannemen wil, en als ik dat vragen mogt -’
‘'t Ware beter voor u, daarover niet te spreken,’ zeî holy streng en kort, ‘en gij zult het zeer goed begrijpen, als ik u alleen zeg, dat wij in iederen dienaar van den Staat gehoorzaamheid verlangen en onderwerping aan de plakkaten van Hunne Hoogmogenden en van zijne Excellentie.’
Nog begreep faessen er niets van, maar langzamerhand begon zijne verontwaardiging luider in zijn binnenste te spreken.
‘Ik ben altijd een trouw onderdaan van de Heeren en van den Prins geweest,’ hernam hij.
‘De Heer van holy is wel goed, zich zoo lang met u bezig te houden,’ viel nu duyn in: ‘en ik begrijp, dat hij om uwentwil niet wijder spreken wil in deze zake, in 't bijzijn van mij, als dienaar van de Justitie; maar gij schijnt hoorende doof te zijn, en daarom wil ik er kort een einde aan maken, en dan zult gij begrijpen, waarom

{==259==} {>>pagina-aanduiding<<}

't u beter ware te zwijgen, dan verder te vragen. Is uw naam jan faessen?’ vroeg hij nu, op dien korten toon en met dien doordringenden blik, die hem als Baljuw, den Officier van Justitie van die dagen, in zijne ambtsbetrekking eigen was.
‘Ja,’ antwoordde de zeeman, vrij en openhartig.
‘Hebt gij dezen winter uwen intrek gehad in de Hulck bij olsveen?’
‘Dat heb ik,’ was 't antwoord.
‘Zijt gij eergisteren morgen met gezegden olsveen in een wagen de stad komen binnenrijden?’
‘Neen,’ antwoordde faessen zonder aarzelen.
‘Niet?’ vroeg de Baljuw verwonderd. ‘Gij schijnt te willen ontkennen, maat! Waar hebt gij den vrijdag avond doorgebragt?’
Faessen ontzette; er ging een plotseling licht voor hem op: ‘Ik ben vrijdag avond -,’ sprak hij, en verstomde.
‘Verwar u niet in de strikken der leugentaal,’ hervatte de Baljuw nu op strengen toon; ‘wees dankbaar, dat ik in 't particulier met u spreek, en dat wij u niet verder vragen willen. Ga heen, en leer eerst de wetten gehoorzamen, eer gij een gunst komt vragen van den staat.’
Faessen wist naauwelijks, of hij waakte dan of hij droomde. Dat was alzoo het loon voor de trouwe diensten, die hij in verre landen aan de Republiek bewezen had; dat was de dank van zijne medeburgers, waarmede hij zich had gevleid, toen hij jaren lang kommer en ellende doorgestaan, en wonden en dood getrotseerd had! Een gloeijend rood overtoog zijn gelaat, zijne lippen beefden, en krampachtig wrong hij de papieren te zamen, die

{==260==} {>>pagina-aanduiding<<}

stomme getuigen van zijn braaf gedrag, zijne trouw en zijn moed.
‘Als 't zoo is,’ sprak hij eindelijk zich met moeite bedwingende, om zijne diepe verontwaardiging niet luide lucht te geven, ‘als dat de reden is, waarom ik word verworpen, dan zie ik, dat ik gaan moet. Maar 't is onregt en onbillijkheid: dat zeg ik!’ Het was hem aan te zien, dat het hem veel kostte, bedaard te blijven; doch het gelukte hem: pligtplegingen evenwel kon hij niet maken; hij zette eenvoudig zijn glimmenden hoed met een forschen druk op het hoofd, vouwde zijne papieren met bevende handen zamen, draaide den drie heeren, zonder een woord te spreken, den rug toe, en ging naar de deur, terwijl hij, als om zijn gemoed nog eenigzins lucht te geven, tot den bode, die hem vergezelde, zeide: ‘'t Smart mij in de ziel, dat ik hier gekomen ben, maar ik heb niet geweten, dat de heeren dienaren der kerk de wervers waren voor de vloot.’
't Is wel waarschijnlijk, dat dit zeggen door de overigen, die in de kamer waren, niet gehoord werd, daar de Baljuw juist terzelfder tijd de meening uitte, dat een zoodanig voorbeeld niet anders dan krachtig kon werken op allen, die nog de voorschriften, der plakkaten, in weerwil van de straffen, waarmede zij bedreigd werden, bleven trotseeren, en dat, wanneer overal in dier voege gehandeld werd, aan menigeen de oogen zouden opengaan omtrent zijn wezenlijk belang.
Inmiddels had faessen het huis verlaten, dat hij met zulke blijde verwachtingen was binnen getreden, en hij kwam eigenlijk eerst klaar tot bewustzijn, toen de bode de deur achter hem ge-
{==261==} {>>pagina-aanduiding<<}
sloten had en hij midden op de straat stond met zijne getuigschriften in de hand en een gevoel in het hart, zoo als hij vroeger nooit gekend had.
Verontwaardiging, verachting, toorn en wraakzucht woelden en bruischten in zijn binnenste, en beletten hem zijne gedachten geregeld te verzamelen, terwijl hij met haastige schreden naar huis ging, waar hij de trappen opsnelde, zijne kamer opende, en zich in de diepste wanhoop op een stoel nederwierp. En toen hij rond zag, en enkele hier en daar op de tafel en de stoelen liggende voorwerpen hem herinnerden aan de zorg, waarmede hij zich dien morgen zoo sierlijk mogelijk had uitgedoscht, en daardoor zijne gedachten geleid werden naar duifje, die hij had meenen weder te zullen zien; toen hij eene gewaarwording in zich voelde opkomen alsof er eene schande op hem rustte, en hij haar tot geenen prijs nu onder de oogen zou willen komen; toen hij het schoone beeld der toekomst verder en verder zag vlieden, en eene inwendige stem, hem scheen toe te roepen, dat hij het nooit zou bereiken, toen bezweek zijn krachtige geest voor het wigt der smart; de zenuwachtige spanning, waarin hij de drie laatste dagen had doorgebragt, greep hem met overweldigende magt aan, het was hem, alsof hij van allen en van alles verlaten was; - hij liet het hoofd voorover vallen, drukte de handen krampachtig tegen zijn gelaat, en weende de bitterste tranen, die hij sinds den dood zijner moeder had geschreid.
Lang zat hij zoo, zonder te denken, zonder eene poging te doen, om na te gaan, of er ook een middel zou te vinden wezen, om den slag, die hem trof, af te wenden; maar toen ehidelijk de

{==262==} {>>pagina-aanduiding<<}

eerste, hevigste storm bedaarde, en hij zichzelven weder meester werd, toen bemerkte hij, zonder er zich evenwel duidelijk rekenschap van te kunnen geven, dat gewaarwordingen, hem vroeger geheel en al onbekend, in zijn binnenste ontwaakt waren, en dat er eene plotselinge verandering in zijn gemoed had plaats gegrepen. Twee magtige redenen hadden tot die omkeering in zijne gedachten geleid. Hoe rijk aan afwisseling zijn leven ook tot nog toe geweest was, hoeveel hij ook in zijne rustelooze en woelige loopbaan mogt ondervonden hebben, ééne bittere ervaring had hij nog niet opgedaan, en wel die ééne, die, ofschoon zij ons rijker maakt aan levenswijsheid, een open en onbevangen hart niet binnendringt zonder er diepe en bloedende wonden in te slaan, - hij had nooit ondervonden, wat het is, onregt te worden aangedaan. En daarbij kwam het gevoel van volstrëkte magteloosheid, waartoe hij zich veroordeeld zag. Hij kon menig oogenblik in zijn leven tellen, dat hij aan het dreigendste gevaar was blootgesteld geweest; hij had meer dan eens aan eene goede uitkomst gewanhoopt; maar altijd had hij het gevaar stout onder de oogen kunnen zien; altijd had hij het vertrouwen op eigen kracht behouden, en dat had hem telkens gered. Maar nu - in volslagen weêrloosheid moest hij het hoofd buigen, en zich onderwerpen niet alleen aan het schreeuwendste onregt, maar aan eene willekeur, die, zonder dat iets het kon verhinderen, hem hoonlagchend alles verbrijzelde, wat het geluk van zijn leven uitmaakte.
Was het wonder, dat zijne ziel meer en meer verbitterd werd, naarmate hij zijn toestand in alle bijzonderheden begon te overzien? Zijn ge-
{==263==} {>>pagina-aanduiding<<}
loof, dat hem dierbaar was als het eenige erfdeel van zijn vader in het graf, werd hem als een struikelblok in den weg geworpen, dat hem beletten zou, voortaan zijn vaderland te dienen, zoo als hij tot nu toe gediend had. Dat zij, die aan het roer van den staat stonden, de partij, waartoe hij behoorde, miskenden en verongelijkten, dat had hij reeds menigmaal gehoord en opgemerkt, maar tot nu toe had hij 't niet zoo levendig gevoeld, en de magt, die zij konden uitoefenen, niet in haren vollen omvang begrepen. Wanneer het regt bovendreef in den staat, dan was ook hij verzekerd van zijn volgend levensgeluk, en bij die overtuiging voegde zich langzamerhand de herinnering aan hetgeen olsveen hem voor eenige dagen gezegd had, namelijk dat hij zijne dochter niet geven kon aan iemand, die niet in staat was haar te beschermen in deze troebele tijden, waarin allen, die tot de verdrukte partij behoorden, elk oogenblik gevaar liepen verontrust en vervolgd te worden. Meer en meer werd hem die heerschappij der bovendrijvende factie hatelijk, en begon hij zichzelven af te vragen, of hij wel verpligt was, dat onregt lijdelijk en gedwee te dragen, en of hij werkelijk zoo magteloos was, als het scheen. De partijschappen, die in het land smeulden, gaven hem stof tot nadenken, de verschillende plannen der Arminiaansche partij, die hem nu en dan wel eens ter oore waren gekomen, drongen zich weder in zijne herinnering op, en ditmaal in een geheel ander licht dan vroeger, toen ze hem tamelijk onverschillig hadden gevonden.
Onder al deze en dergelijke gedachten bragt hij den namiddag door; hij had ten twee uur zijne kamer verlaten, om in de koude buitenlucht, maar

{==264==} {>>pagina-aanduiding<<}

te vergeefs, verkoeling te zoeken voor den gloed, die hem eene koortsachtige gejaagdheid door de aderen dreef. Het was ruim zeven uur, toen hij in het Lands Welvaren terugkwam, en in de gelagkamer trad, waar hij in den donkersten hoek van het vertrek drie mannen in fluisterend gesprek bij een zag zitten.
Te veel met zijne eigene gedachten vervuld, nam hij plaats bij het vuur en bestelde eene kan bier, zonder op de drie vreemden te letten, die hij anders ligt had kunnen herkennen, daar het niemand anders waren dan van dyck, cornelis gerrits en slatius.

einde van het eerste deel.



{==265==} {>>pagina-aanduiding<<}

Aanteekeningen.


{==267==} {>>pagina-aanduiding<<}

Aanteekeningen.

Bl. 4. ‘van aerssen van sommelsdijk.’

Er zijn welligt weinig historische personen, waarover zoo uiteenloopend geoordeeld werd, als over françois van aerssen, heer van sommelsdijk, niet zoozeer wat zijne bekwaamheid als wel wat zijn karakter aangaat. Messire louis aubery, Seigneur du maurier zegt b.v. in zijne Mémoires pour servir à l'histoire de Hollande etc.:

‘François aerssens étoit le plus dangereux esprit que les Provinces confederées ayent jamais porté: et d'autant plus à craindre, qu'il cachoit toute la malice et toute la fourbe des Cours Etrangeres, sous la fausse et trompeuse apparence de la franchise et de la simplicité Hollandoise.’

Daar genoemde Mémoires evenwel geheel in den geest der Oldenbarneveldsche partij geschreven zijn, en du maurier, zelf verhaalt, dat zijn vader, gezant van den koning van Frankrijk hier te lande, altijd in vijandschap met van aerssen geleefd had ten gevolge van eene ‘incompatibilité insurmountable,’ kan men zijn oordeel niet dan hoogst partijdig noemen. Hij roemt evenwel aerssen's uitstekend verstand, zoo als trouwens zijne meest verbitterde tegenstanders genoodzaakt zijn te doen.

Richelieu, voorzeker op het gebied der staatkunde een bevoegd beoordeelaar, zeide, slechts drie groote staatkundige vernuften te kennen: van aerssen, oxenstierna, kanselier

{==268==} {>>pagina-aanduiding<<}

van Zweden en trajano viscardi, kanselier van Montferrat.

Hij was een zoon van cornelis van aerssen, griffier van Holland, en een broeder van den echtgenoot der dochter van jacob cats, die onze lezers voorzeker kennen uit van lennep's elisabeth musch.

Bij het aanstellen der vier en twintig regters van oldenbarneveld werd hij met daniël de hartaing, tegen den wil der edelen, door maurits in de Ridderschap van Holland opgenomen.

Van de hier bedoelde Ambassade naar Engeland vindt men een uitvoerig relaas in aitzema, Saken van Staet en Oorlogh, I deel, bladz. 191 tot 205.
Bl. 5. ‘Traktaat in 1602 met mendoza gesloten.’

Dit traktaat, even als de verklaring van den Raad van State van 19 Julij 1623, nopens de vrouwen en de kinderen beneden de twaalf jaar, wordt vermeld in aitzema's Saken van Staet en Oorlogh I. bl. 130.
Bl. 6. ‘Het opschrift op de graftombe van willem I.’

Dat constantyn huygens dat opschrift vervaardigd heeft, vinden wij alleen vermeld bij witsen geysbeek in zijn Anthologisch-kritisch Woordenboek der Nederlandsche Dichters, art. huyghens.
Bl. 11 ‘De Remonstrantsche predikanten gebannen.’

Als een bewijs van de strengheid, waarmede men tegen de Remonstrantsche leeraars te werk ging, zie men onder anderen het Placaet van den 3. Julij 1619 van de Generale Staten, ‘daerbij alle ingesetenen derselver landen verboden wert te houden eenige aparte vergaderingen ofte Conventiculen, onder decksel van oeffeninge van de leere, in de vijf bekende controverse Religions Poincten vervatet, enz. (Groot Placaet boeck I. deel bl. 263); en dat van den 1. Februarij 1620 tot confirmatie van het voorgaande, belovende, dat ‘ieder, die een uijtgheseyde Predicant weet t'attraperen, aen te houden, aen te grijpen, ofte mede aen te wijzen enz. zal vereerd worden met vijf honderd Carolus guldens, tot veertig grooten het stuk.’ De aldus gevangen predikanten worden bedreigd met ‘eeuwige ghevanckenisse, ende oock swaerder, naer exigentie van saecken sulcks men ten dienste van den Lande bevinden sal te behooren.’ Evenzoo worden zware straffen vastgesteld tegen een ieder, die eenige van de verbannen Predikanten, 't zij bij dag of nacht in hunne huizen, woonplaatsen, schepen, schuiten, wagens, schuren, bargen of eenige plaatsen, waar het zou mogen zijn, ontvangen (id. bl. 269). Een derde dergelijk Placaet of Verboth van den 17 October 1626 vindt men op bl. 273.

{==269==} {>>pagina-aanduiding<<}

Bl. 12. ‘christiaan, Hertog van Brunswijk.’

Christiaan van brunswijk was een broeder van den regerenden Hertog frederik ulrich van brunswijk, en droeg den titel van Bisschop van Halberstadt. In 1622 begon hij, schoon niet meer dan tien Rijksdaalders bezittende, een leger te werven, om den Keurvorst frederik V en de Protestantsche zaak te ondersteunen. Door plundering en brandschatting onderhield hij zijne troepen eenige maanden, werd in Julij door tilly bij Höchst geslagen, trok met mansveldt naar den Elzas, en ging daarna in Nederlandsche dienst over.

Ziehier hetgeen d'aubery van hem schrijft:

On nommoit ce duc christian, communement l'Halberstat, parce qu'il en êtoit Evêque; ou le Dol Hartzoch, c'est à dire qu'il faisait des actions d'un furieux. C'êtoit un prince de fort belle taille et puissant de sa personne. Il êtoit tres-brave, mais son courage tenoit plûtot de brutalité, que de la vraye valeur, car quand il voyoit un couvreur au haut d'un clocher, il n'avoit point de plus grand plaisir que de le faire tomber à terre d'un coup de fusil: ce qu'il pratiqua de mon temps en Hollande. Il faisoit alors le passionné de la Reyne de Bohéme, à qui il avoit pris un gant d'Angleterre, que je luy ay veu porter, attaché au cordon de son chappeau, et pendant sur le bord comme un plumet. Ayant levé une Armée en la Basse-Saxe, et n'ayant pas de quoy la payer, il fit monnoyer un saint Liboire, bien plus grand que le naturel qui étoit dans l'Eglise Cathédrale de Paterborn. Ce saint Liboire, avait êté Evêque du Mans. Affriandé par là: et sachant qu'à Munster il y avoit douze Apotres d'argent d'une prodigieuse grandeur, il s'y achemina: et s'en êtant emparé, il marcha droit à la grande Eglise appellée le Dome, accompagné de tous ses Colonels et Capitaines, où il harangua ces Apôtres, leur réprochant leur paresse et leur desobéissance, n'observant pas l'ordre de leur maître, d'aller incessamment par tout le monde, en ces mots, ite per orbem Universum, jurant qu'il les feroit bien obeïr et courir partout. Aussi- tôt il commanda qu'on en fit des Risdales, dont il paya son Armée, et qui s'épendirent par toute l'Allemagne. Il avait pris pour sa Dévise Gottes freindt, und der Pfaffen feint: c'est à dire Ami de Dieu, et ennemi des Prêtres, qu'il tuoit, ou du moins châtioit sans rémission; Enfin cet esprit fougueux mourut l'an 1626 à Wolfembutel d'une fiévre chaude, dans le fort de sa jeunesse (Mémoires pag. 196).

Men vindt bij van loon (Nederl. Historipenningen, II deel bl. 146) eene afbeelding van de rijksdaalders en gouden dukaten met bovengenoemd devies op de eene zijde, en op de andere eene hand, uit de wolken komende, die een blooten degen houdt, op welter punt bij sommige rijksdaalders eene priesterlijke muts gesteld is, met het randschrift: Tout avec Dieu 1622.

{==270==} {>>pagina-aanduiding<<}

Bl. 12. ‘ernst van mansveldt.’

Ernst, Prins en Graaf van Mansveldt, Markgraaf van Nieuw-Kasteel Boutigliere, Baanderheer van Heldrange, zoo als zijne titels luiden op de gedenkpenning ter zijner eere geslagen (van loon, Nederlandsche Historipenningen, II Deel, bl. 144) was een natuurlijke, doch later gewettigde zoon van pieter ernst van mansveldt, Stadhouder van Luxemburg onder filips II, en, na parma's dood in 1592, op vijfenzeventigjarigen ouderdom, voorloopig Landvoogd der Nederlanden. Graaf ernst werd te Brussel in de Katholijke Kerk opgevoed. Hij diende, met zijnen broeder karel, den Koning van Spanje in de Nederlanden en den Keizer in Hongarije, en verwierf zich den naam van den Duitschen ulysses. In zijne verwachtingen teleurgesteld, verliet hij in 1610 de Spaansche Nederlanden, ging tot de Hervormde godsdienst over, koos de partij der protestantsche Vorsten van Duitschland, en was sedert een der gevaarlijkste vijanden van het Oostenrijksche stamhuis, dat hem den attila der Christenheid noemde.

Capellen zegt van hem:

Mansveldt is een heer van middelmatige statuer, ende seer goede mine, lang van aensicht en mager, bruijne oogen, rossen baert, cloeck en verstandigh; van weinigh woorden, beleeft in 't ommegaan, prompt in zijne resolutiën ende van groote Courage.

Zijne gewone zinspreuk was: Force m'est trop (Ik heb te veel krachts). Men vindt haar op de bovenbedoelde gedenkpenning, die aan de keerzijde zijn geharnast borstbeeld bevat.
Bl. 12. ‘maurits, oom van den Keurvorst van de Palts.’

Frederik V, Keurvorst van de Palts, was een zoon van Frederik IV, het hoofd van de Protestantsche Unie, in 1608 te Ahausen gesloten, en van louise juliana, dochter van Prins willem I en charlotte van bourbon.
Bl. 14. ‘de Seigneur de pluvinel.’

Messire antoine de pluvinel, ecuyer principal van lodewijk XIII, een der vermaardste ruiters van zijnen tijd, was de schrijver van een beroemd werk, getiteld: L'instruction du Roy en l'exercice de monter à cheval, na zijnen dood door réné de menou charnizay uitgegeven.

De pluvinel was eveneens de leermeester van frederik hendrik.
Bl. 14. ‘kleeding van maurits.’

‘Il ne s'habilla jamais’, zegt aubery, ‘que d'une même sorte, d'une même êtoffe, et d'une même couleur qui êtoit brune et de couleur musc. Ses pourpoints etoient de soye


{==271==} {>>pagina-aanduiding<<}

à, filets d'or, et le reste de ses habits êtoit de layne: mais ses manteaux et casaques êtoient doublez de velours..... Il nêtoit point sans ceinture, à laquelle êtoit attaché un pendant pour porter son epée qui êtoit dorée.’ En verder: ‘Il ne vouloit point que les cavaliers se servissent de bottes êtroites, disant qu'il en pouvait arriver de grands inconveniens, êtans souvent pressez de monter à cheval: se mocquant de nos François, qui pour affecter d'avoir de belles jambes, êtoient des heures entieres à suer sang et eau à se botter, et à se débotter. Et pour en donner l'exemple il avoit luy-même des bottes si larges, qu'il les eût presque mises en sautant dedans.’
Bl. 17. ‘De wond van christiaan van brunswijk.’

‘Dans le combat (de Fleurus),’ zegt Aubery, ‘ce Duc de Brunzwic eut un bras coupé forçant une Barricade: ce qui l'obligea d'en porter un d'argent; que je luy ay veu.’

Het blijkt evenwel, dat de arm eerst later te Pestel is afgezet geworden, (van loon, Nederlandsche Historipenningen II Deel bl. 145), en een karakteristieke trek van brunswijk vinden wij in de volgende woorden van baudartius (Memoriën, XIV Boeck bl. 154):

‘Als na de ontfanghene quetsure, gheschiedt met eenen draet-kogel, die chirurgijns oordeelden; dat den linckeren arm moste afgeset wesen, soude sijne V.D. het leven behouden, soo heeft hij haer vermaendt, dat sij allen moghelicken vlijt souden aanwenden, om denselfden te preserveren. Maer als sij seijden dat het niet mogelijck was, so seyde sijne V.D.: Soo snijt hem dan af in Gods naeme, dwelck hij, als eenen tweeden mutius scaevola seer mannelijck heeft gheleden, sonder ach mij of wee mij, te seggen. Een welgebooren Heere heeft mij vertelt, dat als desen jongen helt Vorst christiaan binnen Breda op het bedde lach, daar sijn quetsure wiert gecureert, soo quam aldaer eenen Trompetter uit het Legher van den Marquis spinola, om te vernemen na eenighe Heeren ofte Officieren, of deselfde aldaer gevangen waren. Vorst christiaan liet den Trompetter voor sijn bedde comen, en na eenige woorden sprac hij overluijt: segt spinola, dat de dolle Hertog sijnen eenen Arm verlooren heeft; maer dat hij den anderen noch behouden heeft om sijn revenge te haelen.’
Bl. 17. ‘Uwe Genade.’

Deze titel, dien wij meermalen aan de Prinsen van Oranje, waarschijnlijk uit hoffelijkheid, gegeven vinden, was eigenlijk niet de officieele. Hun gewone titel was tot het jaar 1637 die van Excellentie of Doorluchtigheid. Op genoemd tijdstip kende lodewijk XIII aan ferederik hendrik den titel van Altesse of Hoogheid toe, waarop de Algemeene Staten besloten

{==272==} {>>pagina-aanduiding<<}

hem voortaan Zijne Hoogheid te noemen, en boven de aan hem gerigte brieven en aanspraken te stellen: Doorluchtige, Hooggeboren Vorst en Heer. (Zie van heusden. Handleiding tot de kennis der Nieuwe Geschiedenis, I. bl. 589. tweede Druk.)
Bl. 23. ‘willem van stoutenburg.’

Willem van stoutenburg, heer van Kralingerpolder, was de tweede en jongste zoon van jan van oldenbarneveld, en vroeger ritmeester in dienst van de Staten en Gouverneur van Bergen-op-Zoom ‘C'êtoit un esprit inquiet et violent,’ zegt aubéry, ‘qui avoit donné beaucoup de déplaisir à son Pere par les débauches de sa jeunesse.’

Overigens vinden wij zijn karakter overal van eene zeer ongunstige zijde voorgesteld. Hij was in 1616 gehuwd met walburg van marnix, dochter van jakob en kleindochter van den beroemden philips van marnix, heer van St. Aldegonde, bij welke gelegenheid hij van de Staten van Holland een bruidsgeschenk van ƒ2000 ontving. - In 1619, werd hem het hevelhebberschap over Bergen-op-Zoom ontnomen, en in datzelfde jaar verkocht hij zijn ritmeesterschap.

Wanneer baudartius de zonen van oldenbarneveld noemt: ‘kinderkens van wille, in alle dertelheijt ende brood-dronkenschap seer onmanierlijck op-ghetrocken, d' welck haer nu bitter op-breek,’ (Memoriën, XII Boeck. bl. 15), wordt hij alleen door zijne verregaande partijdigheid verleid hier van beide zonen te spreken, daar wij die woorden wel op stoutenburg, maar geenszins op zijnen ouderen broeder, den Heer van groeneveld, mogen toepassen.
Bl. 28. ‘De afgezette regenten van Rotterdam.’

Den 30sten October 1618 veranderde Prins maurits de regering te Rotterdam en als eene bijzonderheid van de afgezette regenten vindt men aangeteekend, dat zij, ‘de afzetting van hunne ampten voor eere, verligting en ontlasting rekenende, elkander plegtig beloofden, den dertigsten dag van October, zijnde de dag hunner afzettingen hun leven lang, jaarlijks te zullen vieren, door het houden van een gemeenschappelijken vrolijken maaltijd, en dat ze God dankten voor hunne verlossinge van den last der Regeeringe in die ongelukkige tijden. (Zie j. kok, Vaderlandsch Woordenboek, XXV deel bl. 21.)
Bl. 31. ‘Resolutie der Staten om geene verzoekschriften om gratie of gunst aan te nemen.

‘Namelijk had men in 't laetst van Bloeimaand dezes jaers (1621) ter Vergadering der Algemeene Staten besloten, dat men in den tijdt van zes jaeren geen verzoeken of voorspre-
{==273==} {>>pagina-aanduiding<<}
kingen van en voor de vrienden der verwezenen zouden aannemen.’

Caspar brandt. Historie van het leven des Heeren huig de groot, bl. 277.
Bl. 33. ‘uyttenbogaert.’

Wie van dezen merkwaardigen man, den vroegeren hofprediker van Prins maurits meer wenscht te weten, verwijzen wij naar het V. Deel der Levensbeschrijving van eenige voorname meest Nederlandsche Mannen en Vrouwen, waar een zeer uitvoerig: Leven van joannes uitenbogaard voorkomt. Verder:

Joannes uyttenbogaert's leven, kerckelijke bedieninge en zedige verantwoording, dat is naakt en eenvoudig historisch verhaal van 't geene joannes uyttenbogaert over sijne bedieninge te Utrecht en in 's Gravenhage wedervaren is, tot op sijn vertrek uit den lande, afstellinge van dienst, banningstaat, wederkomste, en daarna; in Duyts alles bij hem selve beschreven en nagelaten, bevestigt met verscheijde bewijsen, acten en munumenten daartoe dienende. Dit werk zag in 1639 bij het leven van den schrijver het licht.
Bl. 33. ‘dirk rafaelszoon camphuysen.’

Eene verzameling van de titels der werken, door hem geschreven of die op hem betrekking hebben, vindt men in Prof. visscher's Beknopte geschiedenis der Nederlandsche letterkunde, II Deel bl. 156 en volgg. Hij was een van de zoetvloeijendste onzer dichters, waarmede wij niet alleen die van zijnen tijd, maar ook die van den onzen bedoelen. Wat zijne theologische denkbeelden aangaat was hij meer Sociniaan dan Remonstrant.

In den laatsten tijd heeft hij een levensbeschrijver gevonden in chonia; zie: dirk rafelszoon camphuizen in de lijst van zijnen tijd, de dagen der Dordsche Synode.
Bl. 33. ‘geesteranus.’

Joannes geesteranus was vroeger predikant te Vreelandt, nam in 1619 de dienst waar in Alkmaar, en werd benevens zijn broeder petrus, predikant der beide Egmonden, van het predikambt ontslagen bij een brief van de Staten van Holland en West-Friesland van den 19 Maart 1619. Beide weken later naar Norden, waar johannes den 4den October 1622 het slagtoffer werd van eene zware pest, waarbij hij zich niet ontzag, dag en nacht de besmetten alle hulp toe te brengen en des nachts de dooden te begraven. Zijne weduwe stierf den 1sten en zijn eenig zoontje den 2den November daaraan-volgende.

Kok, Vaderl. Woordenboek, XVII deel. bl. 29.


{==274==} {>>pagina-aanduiding<<}

Twee jaren te voren was hij door eenige Socinianen te Rakau in Polen als hoogleeraar beroepen; doch had dit beroep afgewezen.
Bl. 34. ‘hendrik erederik.’

De jongere broeder van maurits, meer algemeen onder den naam van frederik hendrik bekend, is een geruimen tijd hendrik frederik en ook meermalen alleen Prins hendrik genoemd.

De getuigen bij zijnen doop waren frederik II, koning van Denemarken, en hendrik van navarre, benevens de Staten van Holland, Zeeland en Utrecht. De twee eerstgenoemde Staten gaven den jonggeborene een pillegift van 2400 ponden jaarlijks. (Zie Resol. Holl. 8 Februarij, 3 Mei, 8 Junij en 7 Julij 1584.) ‘'t Verdient eenige opmerking,’ zegt wagenaar, ‘dat de jonge prins naderhand, eenen geruimen tijd achtereen, niet frederik hendrik, maar hendrik frederik of blootelijk hendrik genoemd werd; hoewel hij eindelijk wederom frederik hendrik schreef; bij welken naam hij ook meest bekend is. Uit den tijd waarin deze verandering voorviel besluit ik, dat hij na 't verheffen van den koning van navarre tot koning van Frankrijk, dezes naam, henrik, alleen, of voor dien van frederik heeft beginnen te voeren; doch dat hierin na den dood des konings, wederom verandering gekomen is.

Vaderlandsche Historie, VII. bl. 510.

Als een bewijs, dat zoowel de eene als de andere benaming gebruikt wordt, vinden wij bij casper brandt in zijne Historie van het leven des Heeren huig de groot, bl. 291, een brief van den Prins zelven, gedateerd den 4 Augustus 1622, waarin hij zich teekent Frederic henri, terwijl in het testament van maurits, gedateerd 13 April 1625 (aitzema, Saken van Staet en Oorlogh, I. bl. 453) altijd van hendrik frederik gesproken wordt.

Volgens sommigen zou hij eerst bij het aanvaarden der stadhouderlijke waardigheid den naam frederik hendrik aangenomen hebben.

‘Il fut porté en baptesme au nom de henri IV, lors Roy de Navarre et depuis Roy de France, et de frederich II Roy de Dannemarck, qui luy donnerent leur noms, le nommans henry-frederich, lesquels il commua à son advenement et se fit nommer frederic henry.’

De la pise, Tableau de l'Histoire des Princes et princepauté d Orange, pag. 811.

Op eene der gedenkpenningen in 1625 bij gelegenheid van zijn huwelijk geslagen, luidt het randschrift om zijn Borstbeeld: henricus, Dei Gratia Princeps Auriacae Gomes Nas-
{==275==} {>>pagina-aanduiding<<}
sauiae; - ‘en niet ten onregte.’ zegt van loon, ‘dewijl dees Prins eijgenlijk en naar zijne Peters of Genaders de koningen van Vrankrijk en Denemarke, hendrik erederik en niet, gelijk men gewoon is te zeggen, frederik hendrik genoemd is. - Op alle penningen, die nadat hij aan het bewind was gekomen, ter zijner eere geslagen zijn, wordt hij frederik hendrik genoemd; hetgeen overeenkomt met de woorden, die wij hierboven van de la pise aanhaalden (à son advenement).
Bl. 34 ‘De Jonkvrouw van Mechelen.’

Omtrent deze geliefde van maurits, die reeds daarom onze belangstelling opwekt, omdat zij de moeder is geweest van een heldenkroost, dat met roem voor de vrijheid van ons vaderland gestreden en daarvoor het bloed vergoten en zelfs het leven opgeofferd heeft, zijn de berigten bij de verschillende geschiedschrijvers zeer onvolledig en ten deele zeer uit een loopende.

Eerst voornemens geweest zijnde, haar eene rol in ons verhaal te doen spelen, hadden wij zooveel mogelijk alles omtrent haar verzameld, wat wij konden magtig worden; maar hoewel zij bij de verdere bewerking bleek, niet in ons kader te passen, willen wij toch die aanteekeningen, in welke welligt deze of gene onzer lezers mogt belangstellen, hier inlasschen.

Hoewel er onzes inziens geen twijfel bestaan kan, dat hare naam margaretha was, vindt men die bij verscheidene geschiedschrijvers anders opgegeven. Smallegange vermeldt in zijne Chronyk van Zeeland, dat maurits heimelijk getrouwd is geweest met wilhelmina van mechelen. In de Troubles des Pays-Bas van van der vynckt wordt zij geertruida en in het vervolg op Schiller's Gesch d. Abf. d. Niederl. maria genoemd.

Van meer belang voor de geschiedenis, is hare nakomelingschap en hoewel op sommige punten dienaangaande nog veel onzekerheid heerscht, vindt men daaromtrent menige opheldering in de volgende aanteekeningen, die wij van A.A.A. als antwoord op eene daarover in den Navorscher geplaatste vraag ontvingen:

Maurits. Graaf van Nassau, prins van Oranje, had, behalve de twee natuurlijke zonen willem en lodewijk, nog vijf kinderen, twee zonen en drie dochters, gelijk men ziet uit een codicil bij zijne Exc. geniaakt den 17den April 1625 en waarin elk van die kinderen wordt toegezegd. In de copie van dit codicil waaruit het navolgende is geput, was eene belangrijke misslag ingeslopen, want de eerste der zonen was daarin niet genoemd, ofschoon het bleek, dat er één bevorens genoemd moest zijn geweest met uitdrukking

{==276==} {>>pagina-aanduiding<<}

van de rente, luidende de woorden aldus: ‘Maken ende legateren by desen aen onsen B(eminden) soon genaemt charles maurice eene erfelijke rente van 4000 gls. 's jaers te lossen als vooren.’ Dus moet er dan te voren een genoemd zijn geweest [?], met de uitdrukking van de hoeveelheid der rente; en tot de hoeveelste penning die losbaar zijn zou. Daarna volgen beschikkingen ten voordeele der dochters op deze wijze: ‘Nog aen onse B. dogter genaemt anna, een rente van 1200 gls. 's iaers. Item aen ons B. dogter genaemt Elisabeth gelijke 1200 gls. iaers. En nog aen onse beminde leonor gelijke 1200 gls. 's iaers alle losbaer den penning zestien. Het capitael van welke vijf voorsz. distincte renten, wij verstaen en ordonneren dat genomen en overgelegt of bij onse Erfgenaemen betaelt sal werden... Dog alles op conditie dat de voorn. onse B. soonen (dus waren er twee) en de dochteren de voorsz. vyf resp. renten niet en sullen vermogen te verkopen. etc.’

Dat Prins maurits, behalve de vijf voormelde kinderen, nog twee zonen zou hebben verwekt bij Jonkvrouwe van mechelen blijkt genoegzaam uit zijn testament in dato 13 April 1620 (bij aitzema abusivelijk gedagteekend 13 April 1625 en te vinden Dl. I in fol. bl. 455. Hij schijnt de acte van superscriptie niet te hebben gezien) waarvan de superscriptie is verleden voor den Notaris dirk boot en getuigen in 's Gravenhage den 16 dito, in verbis: ‘verklaren verders nog te hebben gelegateerd, als wij legateren bij dezen aen onzen natuerlijcken zoone willem onze Heerlijkheden van de Leck met hare appendent. ende depenten. - Ende aen onzen tweeden natuurlicken zoone louis, de Heerlijkhd. van Polanen, Monster. Voorts maken ende legateren wij aen jufvrouw van mechel moeder van den voorn. willem ende louis, eene lijfrente van 4200 car. gls. 's jaers.’

Deze rente van ƒ4200 ‘heeft Prins maurits hij codicil van den 5 April 1625 nog met ƒ1800 's jaers vermeerderd en hij noemt haar daarin juffrw. margaretha van mechelen, zonder evenwel te herhalen, dat zij de moeder was van de genoemde twee zonen, die hij bij datzelfde codicil ook nader begiftigt. Daaronder was speciaal eene rente van ƒ25000 ‘'s jaars ten laste van de geuniëerde provincien,’ volgens rentebrief van den 18den April 1609, losbaar tegen den penning 20; en elk de helft van het kapitaal van ƒ200,000, dat hij uitstaande had op de provincie Holland, tegen den penning zestien.

In het zesde Memoriaal van den Griffier criep, fol. 279, vindt men dat hij een bastaardzoon had bij anna van de kelder, aan welke hij legateerde ƒ4000 's jaers.

Dewijl nu Prins maurits zelf de moeder van de gemelde twee zonen willem en louis noemt margaretha, zoo is het

{==277==} {>>pagina-aanduiding<<}

vreemd dat smallegange, Cron. van Zeeland fol. 718 zegt, dat wilhelmina van mechelen heimelijk gehuwd zou zijn geweest met Prins maurits van Oranje.

Hij stelt voorts aldaar verder, dat margriete van mechelen getrouwd zou geweest zijn 1. Met anthoni van duvenvoorde, Baljuw van Rijnland; 2. Met philip van steelant, Heer van Grijsoort, Drossaard van Buren, die in 1623 is overleden. Maar goudhoeven meldt op bl. 167, Dl II, reg. 2, dat arend van duvorde Baljuw van Rijnland, die anno 1610 in den ouderdom van 52 jaren overleed, in huwelijk had jufvrouw willemyn van mechelen, dochter van anthonis en van juffrouw N. van lier; en S. van leeuwen stelt in de lijst der Baljuwen van Rijnland voor de Costuymen van Rijnland, bl. 55, ook eenen jonker arent van duyvenvoorden, die in 1599 Baljuw werd, doch niet in 1610 maar in 1609 is opgevolgd door Jr. adriaan Heer van Swieten.

Jonker lodewijk van nassau, Heer van de Leck, Beverwaert enz. was fideicommissaire erfgenaam van zijn broeder Jonkhr. willem van nassau, mede Hr. van de Leck. Zie daarover iets bij bort, van de Leenen, VII, Tit. 3 Cap. I, bl. 338. Hij leefde nog op den 24sten Februarij 1665, maar was overleden op den 7den Maart daaraanvolgende, zoo als blijkt uit de superscriptie en acte van opening van zijn besloten testament. Volgens hubner, Tab. 256, stierf hij den 28sten Februarij van dat jaar.

Hij liet na: 1. amelia van nassau, zijn oudste dochter, in 't huwelijk getreden met den graaf d'ossery, 2. isabella; 3. maurice; 4. anna 5. charlotte van nassau; - nog 3 zonen a. maurits; b. willem en c. hendrik, al hetwelk blijkt uit eene authentieke copy van besloten testament. Uit de copy authentiek eener acte van scheiding dd. 3 Augustus 1665, bij overlijden aan die kinderen gepasseerd, wordt de derde dochter genaamd maurice marguerite; de 4de willemina anna; de 5de charlotta philibert. De zoon a genaamd Heer van der Leck, Beverwaert enz.; b. Heer van Odijck; c. Heer van Ouderkerck, die in huwelijk had isabella van aerssen van sommelsdyck, waarmede hij reeds gehuwd was in 1670.

Deze drie zonen werden bij Diploma van Keizer leopold van 24 April 1679 verheven tot Graven van het Duitsche Rijk, waarvan het vidimus geregistreerd is in het 9de Memoriaal van den Griffier van kinschot, fol. 343. Desgelijks van het diploma van het wapen van nassau te mogen voeren: sur-le-tout, van silver, met een klimmenden leeuw van sabel (wapen van der leck). Zie de Compa. van den Heere de vos, pag. 217 in fine.

Wagenaar noemt de beminde van maurits n. van mechelen.


{==278==} {>>pagina-aanduiding<<}

In de Bijvoegsels van v. wijn (bij het X. deel) wordt hierbij aangeteekend: ‘Elders heet zij margaretha dogter van Jonkheer anthonis van mechelen en Jonkvrouwe n. van lier; beide oud-adelijke, Brabantsche geslachten, zijnde zoo ik meene, dat van van mechelen voorheen berthout genoemd geweest.

Ook zou zij (volgens medegedeelde geschreven Aanteekeningen) staatsjonkvrouwe geweest zijn der Princesse van Oranje, denkelijk louize de coligny.’

Het gerucht, alsof maurits het voornemen zou hebben opgevat, haar te huwen, vinden wij bij onderscheidene schrijvers vermeld, onder anderen merkt van der kemp hieromtrent aan (maurits v. Nassau IV bl. 165.): ‘Wanneer men den voorbeeldeloozen spoed aanmerkt, waarmede men dit huwelijk (van frederik hendrik met amelia van solms) tot stand kwam, en waartoe de Staten van Holland ontslag van de vereischte huwelijksgeboden verleenden, dan is er veel grond van waarschijnlijkheid voor het verhaal, dat maurits aan zijn verlangen ten dezen kracht heeft bijgezet door de bedreiging, dat hij anderzins zijne natuurlijke kinderen door het trouwen der moeder zou wettigen en alzoo zijnen broeder van de erfenis versteken.
Bl. 36 ‘Het besluit van Maart 1621.’

In dit Besluit, (omtrent welks datum coorenwinder zich vergist) lieten de Algemeene Staten den Prins waarschuwen hoe er ‘van allen orten’ tijdingen door 't Land liepen, dat zijne Doorluchtigheid was vermoord. Ook gelastten zij den Kapitein van zijne Lijfwacht, dat niemand dan bekenden, to den Vorst zouden worden toegelaten, hetzij om hem te spreken of om eenig verzoekschrift over te geven. Bijzonderlijk moest die kapitein naspeuren en van den Prins weeren zekeren ‘labbe, uitgewekenen Monnik, ofte Bedelaer.’

Resol. St. Gener. 5 Maart 1621
Bl. 38 ‘coorenwinder sluit zich aan bij de Remonstrantsche partij.’

In de Resolutiën der Gecommitteerde Raden van Holland van 22 Junij 1621, vinden wij vermeld, hoe coorenwinder toen reeds in onaangenaamheden gewikkeld was en voor genoemd Collegie verschijnen moest, 't welk hem belastte ‘het in alle stilligheid te dragen op poene van arbitrale correctie.
Bl. 39. ‘Van der myle.’

Cornelis van der myle, Ridder, Heere van der Myle, Dubbeldam, Baccum, Alblas, Bleskensgraaf en St. Anthonypolder, gehuwd met eene dochter van oldenbarneveld, week in 1619, na den dood zijns schoonvaders, uit holland. Dien ten gevolge werd hij niet meer onder de (Edelen van Holland, waarvan hij Medelid was, ter dag-

{==279==} {>>pagina-aanduiding<<}

vaart beschreven (zie de Resolutie van den 16den October 1619; alsmede de Besoignes van de Gecommiteerde Raden van den 29 October 1619 op de poincten van beschrijvinge van de aanstaande dagvaart, roerende de saeke van de Heeren van veenhuysen en van der myle etc. pag. 243.)

Gedurende zijne afwezigheid werd de verdreven koning van Boheme door de Staten gelogeerd in zijne woning, de oude huizinge der Baronnen van wassenaer op de Kneuterdijk naast het tegenwoordige Koninklijke paleis. Deze, erkentelijk voor het onthaal hem door de Vrouwe van den myle aldaar gedaan, deed op haar dringend verzoek, zijn uiterste best, om de wederkomst van haar gemaal in den lande te verwerven, en schreef ten dien einde in December 1621 een eigenhandigen brief aan Haar Hoogmogende en aan haar Ed. Grootmogende, verzoekende gratieuse dispositie op een ingeleide Memorie bij hem getekent, ten einde den Heere van der myle weder geadmitteert zoude mogen worden, te komen wonen in den Hage. Dit werd van de hand gewezen, waarop de Koningin van Boheme den 22 Maart 1622 nogmaals een brief aan de Staten van Holland schreef, met verzoek, hem ten minste te vergunnen, ergens op het vaste land te komen wonen (hij verkeerde toen in ballingschap op het eiland Beijerland). Hoewel men ook hier zeer tegen was, verkreeg van der myle eindelijk den 4 Mei 1621 vergunning in Beverwijk te wonen. Langen tijd daarna, namelijk in 1632, werd hij in zijne vorige waardigheid hersteld, en verscheen diensvolgens den 10 Maart van dat jaar als lid van de Ridderschap van Holland in de vergadering van Haar Hoog. Mog. Toen hij tien jaren later overleden was, werd zijne lijkstaatsie door al de Leden van haar Ed. Groot Mog. vergezeld. (zie de Resol van 25 Nov. 1642.)

Het geslacht van der myle is in het mannelijk oir uitgestorven.

De beleedigende woorden, welke aan stoutenburg in de volgende regels in den mond zijn gelegd, zijn werkelijk door hem omtrent, van der myle gebezigd; wij vonden ze in de Levensbeschrijving van eenige vooname Mannen en Vrouwen. V. bl. 230, 2de Dr.
Bl. 47. ‘Het standbeeld van Erasmus.’

Volgens het opschrift op de achterzijde van het voetstuk was het erasmus-beeld in 1549 in hout opgerigt; in 1557 werd dit in een blaauw arduinsteen verwisseld; in 1572 door de Spaanjaarden vernield; sedert weder tot stand gebragt; eindelijk van metaal afgegoten en opgerigt in 1622; om het bouwvallig bruggewelf en breuk van het voetstuk, afgenomen in 1674 en hersteld in 1677.

In het 14de Boek der Memoriën van baudartius lezen wij de volgende bijzonderheden, met betrekking tot de oprigting van het standbeeld in 1622:

{==280==} {>>pagina-aanduiding<<}

‘Dese naest voorledene jaren heeft d' Eersame Magistraet der stadt Rotterdam een beeldt van Cooper laten maken, van de groote, ende na de proportie erasmi, van hoofde tot de voeten, in eenen langen tabbaert, ofte nacht-rock, houdende een open boeck in beijde sijn handen, om het zelfde te stellen in de plaetse daer het houtene beeldt gestaen hadde. Overmits men voor desen hadde gesien ende bevonden, dat eenighe slechte ende onervarene persoonen dit beeld devotilick hadden gheeert. Soo warender eenighe Godtsalighe personen, die vreesende dat met der tijdt eenige onwetende menschen in haeren verblindenden ijver eenen nieuwen Sanct, of Ora pro nobis hiervan maken souden, den Eersamen Raet der stadt Rotterdam hebben versocht, dat men toch dit Beeldt mochte ofte gheheel laten verblijven, oft in so eene publicke plaetse voor alle mans ooghen niet stellen: waerover eenighe deliberatiën ghevallen zijn, gheduijrende de welcke eenen onbekenden scribent, dese hier volghende schampere en met verscheijdene leugenen doorspeckte Supplicate, op ende in desiderii erasmi rotterodami name heeft inghestelt, de welcke in openbaren druck is aen den dagh ghegheven, ende in alle mans handen ghekoemen.’

In deze ‘Supplicatie,’ welke baudartius (bl. 139 en volgg.) in haar geheel mededeelt, geeft erasmus te kennen, met droefheid verstaan te hebben, ‘dat de voorstanders van de secte der Calvinisten, die sich zelven noemen de ware en suijvere Gereformeerde Kercke, hem ten hoogsten zijn misgonnende ende seer beniedende den nieuwen rock, dien hij voor zijne langduerige getrouwe diensten van uwe E.E. verkregen heeft (naer dat den voorgaenden Rock oft Tabbaert door ouderdom bijnac gantschelijc verteerdt ende versleten was)’ en verder dat zij ‘hun tweede middel hebben bij den handt genomen en begonnen den Suppliant uit hare schanskens ofte Reduten te bevechten, dat is, van haere predickstoelen tegen hem te roepen ende uit te vaeren’ enz. Als argument voert hij verder aan, hoe men ‘de beeltenissen van alle groote mannen ten allen tijde heeft doen printen op pampier, op Silver en op Goudt, soo datse elc een can hebben, om zijn woninge, of zale, ja zijnen hals daer mede te vercieren, sonder datter tot nog toe jemant is gevonden, die daer aen is geargert geweest;’ verklarende eindelijk dat het een looze trek van zijne vijanden is om allengs den voet op het stadhuis te zetten en ‘over uwer E.E. besoignen ende raetslagen te gouverneren, ende uwe E.E. t'eenemael onder hun Joc te werpen,’ en bidt, ‘ootmoedelic, dat, indien uwe E.E. ('t welc de Suppliant niet en verhoopt) van dese heersgierige lieden die macht alreede soo seer gebrooken, ende de handen soo ghebonden waren, de saecke te brengen aan de H.H. Staten van Hollandt ende West-Vrieslandt, ende indien de questie

{==281==} {>>pagina-aanduiding<<}

aldaer ooc niet soude connen beslichtt worden, eijntelic aen een Synode Provinciael oft Nationael, waerheen de Suppliant midts desen is appellerende, om aldaer zijn Stuc, gerechtigheyt en possessie en vrijheydt beydes Politiic ende kerckeliick, te mogen bedisputeren, ende verdedigen.’
Bl. 53. ‘de Boompjes.’

De Boompjes werden in 1609 aangelegd, waartoe eene lengte van achttien honderd treden in de Maas werd gedempt, waarop men in 1611 eene straat bouwde. Deze werd in 1615 met eene rij ijpenboomen beplant, in 1619 bestraat en in 1661 verhoogd, op nieuw bestraat en met de tegenwoordige kade voorzien.

Zie van der aa, Aardr. Woordenb. der Ned. IX Deel. bl. 677.
Bl. 57. ‘het besluit tot vrede der Kerken.’

Deze resolutie van de Doorluchtighe Mogende Heeren, Staeten van Holland ende West-Vrieslandt is eerst genomen den 4 November 1613 en bij reces van den 23sten derzelfde maand hernomen den 10 December, en weder hervat van den 14den, tot den 23 Januarij 1614, gedrukt in 's Gravenhage bij hillebrandt jakobsz, ordinaris en gezworen drukker van hare Ed. Mog.

Men vindt haar onder anderen in haar geheel bij baudartius. I Deel 6 Boek, bl. 2.
Bl. 73. ‘de Spelen van Sinne.’

De werken, hier door olsveen genoemd, zijn in de Koninklijke Bibliotheek te 's Gravenhage voorhanden. Hunne titels zijn:

Spelen van Sinnen vol schoone Allegatiën etc. ghespeelt binnen die stede van Rotterdam bij de cameren van Rhetorycken in Holland, op de caerte der blauwe Acoleijen, tegen 20 Julij 1561 te samen gecomen. Antwerpen, bij W. sylvius 1564.

Dryerlye Refereynen ghepronunc. te Rotterdam 1561 in 't vroede in 't amoureus ende in 't sotte, op de vraghe: Wat meest geacht en schadelijckst is verkregen, beantwoord door 9 cameren in Holland. Gedr. te Antwerpen, bij sylvius 1564.

Het Sinnespel, waarvan wij de voorstelling op bladz. 60 tot 75 beschreven hebben, bestaat in de werkelijkheid niet: wij hebben alleen getracht, zoo getrouw mogelijk den geest weêr te geven der dramatische stukken van dien tijd. Eerst nadat dit gedeelte was afgewerkt, is ons in de Koninklijke Bibliotheek het Sinnespel in handen gekomen, dat bij diezelfde gelegenheid te Amsterdam vertoond werd. De titel van dit werkje is:

D' ontsettinghe van Bergen-op-Zoom, geschiedt in den Jaere 1623, op den reghel: Menich acht een stadt gewonnen, Eer den krygh wel is begonnen. Ghespeelt binnen Amstelredam op d' oude

{==282==} {>>pagina-aanduiding<<}

kamer In liefd' bloeijende, den 9 April 1624. Ghedruckt t' Utrecht by jan amelisz, Boeckvercooper in 't Vergulden ABC. Anno 1624.
Bl. 73. Heynszoon adriaensz.’

Deze factor van de Kamer de Pelikaen, meer bekend onder haar devies: Trouw moet blijken, was van beroep schoenmaker en een van de woeligste Rederijkers in zijnen ijver voor de reformatie. Zonder zich over de dwangplakkaten te bekommeren, strooide hij eene menigte liedekens en refereinen onder het volk. In de Beknopte Geschiedenis der Nederlandsche Letterkunde van Prof. l.g. visscher, II. deel, bl. 99 en volgg. vindt men onder anderen een paar zoogenaamde echo's door hem in een' hevigen geest gedicht. Geen wonder, dat hij de vervolging niet ontkwam. Den 30. Julij 1568 werd hij veroordeeld om ‘ghehangen ende geworcht te worden metter corde datter die doot na volcht.’

Zijne moeder, de stads vroedvrouw, vervoegde zich toen bij den burgemeester quirin thalesius. Zij was tachtig jaren oud en smeekte om genade. Men zon toch medelijden hebben met adriaenz., want hij moest zorgen voor acht moederlooze kinderen, en hetgeen hij gedaan had, was in den vrijen tijdt geschied.

‘In den vrijen tijd,’ antwoordde de burgemeester, ‘toen was het een tijd om door de vingers te zien, thans is het een tijd van justitie.’ Het vonnis werd derhalve voltrokken. Barend van utrecht en jan heynsius hingen reeds aan de galg, en adriaensz. zou volgen. Maar ruggelings de ladder op, dat wilde hij niet. Dat had zijn eisch voor dieven en moordenaars, niet voor een eerlijk rederijker en veel min voor een Christen. Alzoo pratende was hij boven gekomen, toen op eens een zware donderslag den scherpregter zoodanig ontstelde, dat adriaensz. zich den strop van den hals trok, en zich door de vlugt zocht te redden. Hij werd echter gegrepen, en toen in burgemeesterskamer gewurgd, want, zoo als thalesius zeide, het was nu geen tijd van door de vingers te zien, maar een tijd van justitie.’
Bl. 75.

Het hier aangegeven jaardicht is ontleend aan het slot van de Danckzegginge over de gelukkighe verlossinghe der belegerde stad van Bergen-op-Zoom door a hofferus, te vinden achter: Bergen op den Zoom beleghert op den 18 Julij 1622 ende ontlehert den 3 Octobris deszelven Jaers; volgens de beschrijvinge gedaen bij de drie Predikanten van de gemeynte christi aldaer. Tot Middelburg ghedruckt bij hans van der hellen, voor rombout van hamerste Boeckvercooper tot Bergen op den Zoom Anno MDCXXIII.

{==283==} {>>pagina-aanduiding<<}

Bl. 75. ‘Symbolische voorstelling.’

Onze voorouders waren groote liefhebbers van dergelijke voorstellingen als hier beschreven worden en van vreugdevuren en verlichtingen in 't algemeen. Van het ontzet van Bergen-op-Zoom sprekende, zegt du maurier: ‘Il se fit de grandes réjouissances dans toutes les Provinces-unies pour cet hûreux succez. Des Prieres publiques furent ordonnées par toutes les Villes: où l'on vid de si merveilleux feux de joye, qu'il sembloit qu'elles fussent toutes en feu.’ De zinnebeeldige verbranding van het spinnewiel is historisch; wij hebben alleen de vrijheid genomen, het tooneel der handeling naar Rotterdam te verplaatsen. Zij heeft eigenlijk plaats gehad in Leiden, en is bedacht en uitgevoerd door den beroemden vossius, die toen tegenover de Hoogelandskerk woonde.

Het komt ons voor, dat er eene toespeling op die vertooning te vinden is in een lied van die dagen, dat wij in de Nederlandtsche Gedenck-clanck, na de beschrijving van het ontzet van Bergen op Zoom in 1622, vermeld vinden. Een der coupletten luidt namelijk als volgt:

	Stem: Comediantendans.
Die van Oranjen, 
Quam Spanjen, 
Aen boord, 
Om uyt het velt, 
Als een Helt, 
't Gewelt 
Te weeren; 
Maar alsodra 
Spinola 
't Heeft gehoord, 
Treckt hy flocx heen, 
Op de been, 
Met al syn Heeren. 
Cordua kruyd spoedig voort, 
Sach daar niet te winnen, 
Don velasco liep gestoort, 
't Vlas was niet te spinnen; 
Berg op Soom 
Hout sich vroom, 
't Stut de Spaensche scharen; 
't Heeft 's Lands boom 
En zyn stroom 
Trouw'lyck doen bewaren. 


Bl. 91. ‘Gelden door de Societeit der Remonstranten bijeen gebragt om de gebannen predikanten te ondersteunen.’

In den ‘Staet van het Inkommen ende Uitgaef over alle de

{==284==} {>>pagina-aanduiding<<}

Kruyskercken der Remonstranten, ende hunne Predicanten’ blijkt dat de inkomsten ongeveer 31640 gulden, de gewone uitgaven 22368 gulden bedroegen; het overige werd tot het bestrijden van buitengewone onkosten aangewend.

Op dezen zeer uitvoerigen staat vinden wij, onder anderen, jan blansaert (jan blanchert) vermeld met een inkomen van 87 gl. 10 st.; evenzoo henricus slatius tot hetzelfde bedrag. Zie baudartius, II deel, 15de Boek, bl. 86.
Bl. 96. ‘Poppius en niellius.’

Poppius en niellius, twee directeurs der Remonstrantsche Broederschap, werden in Louwmaand 1621 te Haarlem gevangen. Zij zaten lang in hechtenis eer zij hun vonnis kregen; later werden zij naar Loevestein gebragt. Zie wagenaar X, bl. 447.
Bl. 96. ‘Bevrijding van welsingius.’

De bijzonderheden hiervan worden gevonden in de vonnissen. van abraham blansaert en willem parthy. (aitzema, Saken van Staet en Oorlogh, I Deel, bl. 182 en 183).
Bl. 107. ‘Van der dussen.’

Op de II Tafel van het Geslacht van der dussen, in kok's Vaderl. Woordenb., vinden wij, dat adriaan van der dussen zich in 1620 (1623?) naar Duitschland begaf. Hij had in huwelijk johanna van oldenbarneveld en won bij haar vier kinderen, twee zonen en twee dochters, aldaar met name vermeld.
Bl. 109. ‘De bijbeltekst van blansaert.’

De tekstwoorden, welke hier en op eenige andere plaatsen gevonden worden, zijn genomen uit den ‘Bibel’ in 1563 te Embden bij leonart der kinderen in 4to gedrukt, en die met de ‘Biblia’ enz. in folio in 1630, te Amsterdam bij H. laurentsz. uitgegeven, tot aan de invoering van den Statenbijbel (1637), wel niet op gezag, maar toch door gebruik, bij de Gereformeerden in ons land, algemeen aangenomen was.
Bl. 109. ‘De Kanselwelsprekendheid van die dagen.’

Over den wansmaak in den vroegeren prediktrant leze men onder anderen collot d'escury, Hollands Roem in Kunsten en Wetenschappen, IV deel, 2de stuk, bl. 731 en volgg. Deze geleerde schrijver geeft daar verscheidene staaltjes van. Haarkloverijen over de verschillende stelsels, overdreven zucht tot pralerij met geleerdheid, waardoor alle heidensche schrijvers en oude talen te hulp geroepen moesten worden; overvloed aan basterdwoorden; het zonderlinge begrip, dat in tot in 't oneindige durende redeneringen de ware kracht gelegen was, dat alles waren zoovele oorzaken van verval. Wie heeft bijv. wat 't laatste aangaat, niet hooren spreken van smytegeld's honderd

{==285==} {>>pagina-aanduiding<<}

en vijftig predikatiën over het gekrookte riet, of van de negen en tachtig over het woord op zijnen tijd. Menige leerrede uit die dagen is tot ons gekomen, die het bewijs kan leveren van de lage trap, waarop de welsprekendheid toen bij ons te lande over het algemeen stond. Geen wonder dan ook, dat Ds. eleaz. lotius, Predikant te 's Gravenhage, bij gelegenheid van de inwijding der ‘Nieuwe of Derde Kercke,’ noodig vond tot zijne hoorders te zeggen:

‘Het Huis moet gebruickt worden om te bidden, niet om te slapen. - Vele maken het tot een dormi-secure, setten haer daer gemackelycken toe, en ghebruijcken 't geluijd van den sprekende Predikant tot een suze-norre om te beter te snorcken. Deze luyden hebben in vierentwintig uijren menige middelnacht. Wat baet son of dag, daer de ooge duijster is? Ha ledigen Sathan! hoe erbarmelyk verstoort gy onze beste devotiën, en maekt ons de vierigste innigheden af handig! IJemand sal een nacht wacker doorbrengen by teerling en charte-blad, sonder van vaeck te klaeghen, en sevenmael knickebollen in een uijr predikens, oock voor den middag!’
Bl. 110. ‘De woorden van blansaert.’

Wij hebben deze woorden hier als die van blansaert ingelascht, hoewel zij oorspronkelijk geschreven zijn door poppius, in wiens Nieuwe jaer men ze vinden kan op bladz. 79. Hetzelfde geldt voor het vervolg op blansaert's rede op bladz. 124, waar wij ons evenwel eenige afwijkingen van poppius' woorden hebben veroorloofd, om ze in overeenstemming te brengen met den tekst, dien wij voor den grondslag van blansaert's rede hebben uitgekozen.
Bl. 119. ‘Slatius van zijn predikambt ontslagen.’

Als met het eynde der Maent van Mey de Synodus Nationaal te Dordrecht ghescheyden was, soo is binnen Leyden de Provinitaele Synodus aanghevanghen den 23. Julij stylo novo. In desen Synodo zijn van het Predickamt, so om hare valsche leere, als ook om haer quaet ende ergerlick leven geheelick afghesett, ende des selfden onwaerdig verclaert omtrent sestich Predicanten, onder de welcke een van de Notabelste is gheweest, henricus slatius, eertijdts Predicant tot Bleyswijck in de classe van Rotterdam, die in Synode Delphensi, Anno 1618 was verclaert onwaerdich te zijn het Predickampt te bedienen, als zijnde van der jeucht af gheweest van een seer schandelick leven, ende daar en boven, ghelijck ghebleecken heeft uijt zijn schriften ende propoosten, zijnde het ghevoelen socinii toeghedaan etc. Dezen slatius, met mattheo biergio, ghewesenen Predicant tot Sevenhuysen, ende met jacobo bontebal, heeft ghemaeckt het schandelicke ende lasterlicke Schrift van de Tyrannye Calvini, soo sy dat intituleren,

{==286==} {>>pagina-aanduiding<<}

d'welck die van Antwerpen, omdat het de Papisten so wel gheviel,’ alsof het van eenen Jesuwijt ware gheschreven gheweest, stracx hebben her-druckt ende opentlick in alle Boeckwinckelen hebben vercocht. De Synodus particulier dit jaer van 1619 binnen Leyden gehouden, en heeft niet alleen geapprobeert ende bevesticht het deportement dezes slatii, maer heeft noch hier en boven gheoordeelt, dat hem het ghebruyck des H. Avondmaels soude werden verboden, ja dat men oock (so hij hartneckigh blyft) aen hem soude oeffenen de Kerckelicke censuren, ende comen tot de Excommunicatye.

Baudartius, le Deel, XI Boek, bl. 83.
Bl. 123. ‘Het uiterlijk van slatius.’

Het werk van nicolaas à wassenaer, waaruit wij de woorden op slatius' uiterlijk betrekking hebbende, ontleenden, is het Historisch Verhael aller ghedenckweerdigher Gheschiedenissen in Europa, waar zij op bl. 111 van het IV deel gevonden worden.

Overigens bestaat er nog eene in 't koper geëtste afbeelding van slatius, die op den 12 Maart 1623 door klaes jansz. visscher naar het leven is geteekend, en die werkelijk, wanneer zij welgelijkend is, geen zeer gunstig denkbeeld van zijn uiterlijk voorkomen geeft.
Bl. 129. ‘De rede van slatius.’

De woorden, hier aan slatius toegeschreven, zijn letterlijk overgenomen uit het door hem geschreven schotschrift getiteld: Klaerlichtende Fackel.

‘In dit boeksken,’ zegt brandt, ‘was bijna niet een regel, die niet naar oproer smaakte en 't volk ophitste tegens den Prins van Oranje, hem afmaelende als een boos tyran en vervolger, die 't volk met syn aenhangers, de nieuwe Regenten, verdrukte, de vryheit met voeten tradt, en naar de Souverainiteit stondt. Daer was byna geen ondeugdt, die hem niet in den hoogsten graedt wierdt toegeschreven, en in 't slot las men eene vinnige vermaning of ophitsing aan del Hollanders, die hy Batavieren noemde, aen alle gesintheden, Remonstranten, Lutherschen, Papisten, Mennonieten, selfs Contraremonstranten, hen raedende den Prins met de synen op 't lyf te vallen enz.’

Brandt, Historie der Reformatie, IV. bl. 927.
Bl. 132. ‘De kloekmoedige daad van van dyck.’

Dit feit, zoo als wij 't hier vermeld hebben, is geschiedkundig waar; men vindt het beschreven door brandt in zijne Historie der Reformatie, IV Deel, bl. 547., van waar wij het bijna woordelijk hebben overgenomen.

{==287==} {>>pagina-aanduiding<<}

Bl. 146. ‘Bozerman, hoofd der Snooden.’

Door deze woordspeling duidden de Remonstranten in die dagen hunnen doodvijand, bogerman, Voorzitter der Synode van Dordrecht aan.
Bl. 164. ‘Het wapen van het geslacht van oldenbarneveld.’

Dit was van oudsher een geankerd kruis van zilver op een veld van Keel, zooals men ook vindt op de Wapenkaart van aanzienlijke geslachten van Utrecht, bl. 6.

Sommige leden van dit geslacht zouden twee wildemannen tot tenants gevoerd hebben; eenige tevens tot wapenspreuk: Fide pacticus in cruce, ignea superstis virtute.

Klaas van oldenbarneveld, die gehuwd was met alyd van lockhorst, zich van Nijkerk met der woon naar Amersfoort begaf, en omtrent 1530 overleed, voerde tot wapenspreuk: Nil scire tutissima fides.
Bl. 164. ‘Zeventigjarige ouderdom van de weduwe van oldenbarneveld.’

De geboortedag van maria van utrecht hebben wij niet kunnen opsporen. Volgens eene aanteekening op haar portret door m.j. miereveld, was zij in 1617, 64 jaren oud, terwijl zij volgens familieaanteekeningen in 1629 overleden zou zijn.

Zij was een der vijf kinderen van jan jacobsz. van utrecht, Dijkgraaf van Delfland, en maria storm van wena.
Bl. 166. ‘Walburg van marnix.’

Zij was eene kleindochter (en niet, zoo als men bij vele schrijvers, en zelfs bij tijdgenooten leest, eene dochter) van den beroemden boezemvriend van willem van Oranje. Haar vader was jacob van marnix, die den 27 Januarij 1599, weinige weken na zijns vaders dood, overleed. Zij was Vrouwe van St. Aldegonde, Oost- en West Souburch, met welke laatste heerlijkheid zij den 25 Februarij 1610 verleid werd, en verkocht later het kasteel Souburch aan de stad Middelburg. Zij is zonder kinderen overleden.
Bl. 167. ‘Veenhuizen.’

De hierbedoelde veenhuizen was reinoud van brederode, Baron van Wezemberg, Heer van Veenhuizen, Spanbroek, Oosthuizen, Etershem en Hobrede. Hij was een zoon van lancelot van brederode en van adriana van treslong, en in het jaar, waarin ons verhaal begint, 55 jaren oud. - Onder de merkwaardige bijzonderheden van zijn leven behoort zijn gezantschap naar Zweden en Rusland, waarheen hij in 1615 met albert joachimi en dirk bas afgevaardigd werd. Eene uitvoerige beschrijving hiervan vindt men in het Journael der

{==288==} {>>pagina-aanduiding<<}

legatie in Moscovie, gedaan in de jaren 1615 ende 1616 door anthonius goeteeris. 's Grav. 1629. en in de Vaderl. Letteroef. 1844. Mengelw. bl. 457-481.

Naderhand werd hij Voorzitter van den Hoogen Raad, welke betrekking hij bleef behouden, niettegenstaande hij na den dood van oldenbarneveld niet meer onder de Edelen van Holland werd beschreven. In het koor der kerk te Veenhuizen vindt men zijne tombe.

Hij had in eerste huwelijk tot vrouw geertruid van oldenbarneveld, dochter van den Advokaat.
Bl. 173. ‘De zoon van groeneveld.’

Het eenige, dat wij uit bijzondere familieaanteekeningen omtrent groeneveld's kinderen konden te weten komen, is dat hij twee zoons, Jhr. jan en jacob en eene dochter françoisa had, welke laatste huwde met Jhr. adriaan van naaldwijk. De data van geboorte zijn niet bekend; alleen weet men, dat jan den 4den February 1624 nog minderjarig was, en op den 18 Mei 1633 niet meer tot de levenden behoorde.
Bl. 210. ‘Die men denkt, dat onze vijanden zijn, zijn onze vrienden.’

Van het beweren, dat frederik hendrik eenige kennis van den toeleg had, en zich na de uitvoering tot een hoofd van den aanhang zou hebben opgeworpen of laten gebruiken, vinden wij op meer dan eene plaats melding gemaakt.

Het komt ons voor, dat hierop ook gedoeld wordt in de volgende woorden uit het vonnis van bontebal, waarin men waarschijnlijk den naam des Prinsen niet heeft willen noemen.

‘Dat mede hem gevanghen hij david coorenwinder gewesen Secretaris van Berckel, kennisse ende openinge is gedaen nopens de voorseyde veranderinghe inde regieringhe, seggende den voornoemden coorenwinder, dat de saecke voor de Remonstrantsghesinde so qualick niet en stonde, als men wel meende, ende datter noch goeden moet was, ende dat hy ghevangen vraghende den voornoemden coorenwinder, waer op 't selve gefondeert was, ende oft oock Fondament hadde, ende offer eenighe andere waren, die de saecke soude willen de handt bieden ende voorstaen, den voorseyden coorenwinder gheantwoort hadde, ja, meer als ghy sout bedencken, ende die wij meenen dat onse vyanden zyn, dat zyn onse vrienden, sonder dat hy hem ghevangen nomineerde wat Persoonen deserve waren.’
Bl. 238. ‘De grootste zeeheld van zijnen tijd.’

De bijzonderheid, dat de ruiter als knaap medegewerkt heeft tot de verdediging van Bergen op Zoom in 1622, vinden wij vermeld in de volgende regels uit Brandt's Leven van Michiel de ruiter, le Boek. bl. 6:


{==289==} {>>pagina-aanduiding<<}

‘In den den jaare MDCXXII diende de ruiter, naaulyks vijftien jaaren oudt geworden, te lande, nevens etlyke matrozen, voor Konstapel, of Busschieter....... Hier (in Bergen op Zoom) werd in der yl veel volks te waater binnen gezonden, ook veel Busschieters, en onder de zelven de ruiter, die toen, zoo jong als hy was, mans soldy begon te trekken, en zich in dat beleg manlyk droeg. Hy kocht daar een paardt, waar van hy zich stoutelijk diende, en in d' uitvallen verscheide maalen buit op de Spaanschen haalde.’
Bl. 240. ‘De zeestrijd van den Kapitein van steenbach.’

De meergenoemde nicolaas à wassenaer, geeft van dit heldenfeit in zijn ‘Hisiorisch Verhaal’ eene zeer uitvoerige beschrijving, die hij als blijk zijner groote belangstelling, inleidt met de woorden: ‘De gheluckichste uytcomsten syn de alderliefste contemplatiën de mensche vergunt,’ en waarin hij eene menigte merkwaardige bijzonderheden van dien togt mededeelt. (IV. Deel bl. 89.)
Bl. 244. ‘De Nassausche vloot.’

‘In 't begin van 1623 werd op last der Algemeene Staten (volgens een ontwerp van Prins maurits gemaakt) eene vloot van elf kloeke schepen uitgerust door verscheidene kollegiën ter Admiraliteit en Bewindhebberen onzer O.I. Maatschappij en werd de Nassausche vloot genaamd.

‘Van wege de Algemeene Staten en Zijne Hoogheid waren tot de uitrusting en bevordering van deze vloot gelast hugo muys van holy, albert joachimi en abraham bruining. Zij was met 1637 koppen, zoo soldaten als bootsgezellen, bemand en met 294 zoo metalen als ijzeren stukken geschut en verdere oorlogsvoorraad en mondbehoeften overvloedig voorzien, en bestemd om door de Straat van Magellaan of door de Straat Le Maire, naar de groote Zuidzee te zeilen, en de Spanjaarden op de kusten van Chili en Peru alle mogelijke afbreuk te doen.

‘'t Oppergezag van deze onderneming werd opgedragen aan den Zeevoogd jaques l'hermite; ook werd daarop geen huygen schapenham als Onderzeevoogd en jan willemsz. verschoor als Schout-bij-nacht aangesteld.’

Historiesch verhaal van het begin, den voortgang en den tegenwoordigen staat des koophandels van de Generaale Nederlandsche Geoctroyeerde Oost-Indische Compagnie. 1e Deel bl. 346.
Bl. 249. Hugo muis van holy.’

Hugo muis van holy, Ridder, Heer van Woude, Ketel en Spaland, was Schout en Burgemeester van Dordrecht, Baljuw en Dijkgraaf van Strijen. Hij was een der vierentwintig reg-
{==290==} {>>pagina-aanduiding<<}
ters van oldenbarneveld, en bezat zeer het vertrouwen der regering, daar men hem nagenoeg in alle Collegiën van den Staat, als Lid aantreft. Volgens zijne grafzerk in het hooge koor te Dordrecht, stierf hij den 28 Mei 1626.

Hoe hij bij de Arminiaansche partij gehaat was, blijkt uit vondel's Hekeldichten. In diens ‘Medallie voor den Gomaristen Kettermeester en Inquisiteur te Dordrecht’ heet het onder anderen

‘Moeit u met u Sacramenten, 
‘Die geknaagt zijn van de muis, 
‘Groote Lands-dief, Hollands Kruis,’ enz. 





{==1==} {>>pagina-aanduiding<<}

    [Tweede deel]

Jan Faessen.

Hoofdstuk I. De plannen van Blansaert.

Zoo als wij in het vorige deel gezien hebben, was coorenwinder van zijn vruchteloozen togt naar Zevenhuizen te negen uur in Bleiswijk teruggekeerd, waar hij van dyck en jan blansaert nog had aangetroffen, die zich juist gereed maakten om naar Leiden te vertrekken. Hij had slechts korten tijd vertoefd, en was toen naar Rotterdam gegaan, ten einde bontebal op te zoeken: de uitslag daarvan is onzen lezers bekend. Eenige oogenblikken later verlieten ook de beide anderen het dorp, en begaven zich op weg naar Leiden, waar zij een begin wilden maken met het opsporen van lieden, die zij tot de uitvoering hunner plannen hoopten over te halen.
De stemming der beide mannen was zeer verschillend, hoewel in het gesprek, dat zij onder weg

{==2==} {>>pagina-aanduiding<<}

met elkander voerden, dat onderscheid niet blijkbaar was; daar blansaert, om ligt te begrijpen redenen, zich geheel en al voegde naar de denkbeelden vań van dyck. Deze was, zoo mogelijk, nog meer opgewonden dan anders: een natuurlijk gevolg van de gewigtige beraadslaging van den vorigen avond, die tot zulk een gewenschten uitslag had geleid, en waardoor hem het uitzigt was geopend op de bereiking van het doel, dat hem sedert den dood zijns broeders en zijne verdrijving uit de betrekking, die hij bekleedde, dagelijks voor oogen had gezweefd. Daarbij had hij dien morgen, als naar gewoonte in de Heilige Schrift nieuw voedsel voor zijn dweepend godsdienstig gevoel gezocht. Den tekst, door slatius in zijne rede ontwikkeld, had hij gelezen en herlezen, en hij was daardoor nog meer in zijne voornemens versterkt geworden; waarna hij was overgegaan tot zijne lievelingslectuur, het boek der Macabeeën, dat schitterende epos van den strijd der vrijheidsliefde tegen de dwingelandij, en zijne geestdrift en bewondering voor den held daarvan, dien hij zich als zijn ideaal voorstelde, blonken door in het gesprek, dat hij over dit onder werp met den Leidschen proponent aanknoopte. Deze had daarentegen geheel andere gedachten in het hoofd. Hij had dien nacht zeer weinig gerust, en de beschouwingen, die hij in zijne slapelooze uren gemaakt had over de zaak, die den vorigen avond zoo hartstogtelijk was besproken, en over het ontwerp dat met zoo veel stoutheid was gevormd, waren niet in staat geweest, hem meer daarvoor in te nemen. Integendeel, hoe dieper hij er over nadacht, met des te scherper en duidelijker omtrekken vertoonde zich aan zijnen geest het groote gevaar,

{==3==} {>>pagina-aanduiding<<}



waaraan hij zich blootstelde, terwijl de noodzakelijkheid eener omkeering van zaken, waarmede hij zich, door de hevige taal der overige deelnemers weggesleept, in die oogenblikken geheel had kunnen vereenigen, hem bij nadere overweging al minder en minder van belang voorkwam. Hij had langzamerhand zijn eigen ik weder op den voorgrond gebragt, en hoewel hij niet kon ontkennen, dat het welgelukken der onderneming en het daaruit voortvloeijende herstel van de Arminiaansche partij ook voor hem van zeer groot voordeel kon wezen, achtte hij toch de kans te wisselvallig, om er zulk een grooten inzet op te wagen; want hij zag maar al te wel in, dat de geringste kleinigheid de zaak, zelfs nog op het oogenblik der uitvoering, kon doen mislukken, en dat allen dan reddeloos verloren waren. Deze en dergelijke bespiegelingen hadden hem in de stilte van den nacht door het hoofd gewoeld, en bij zijne vreesachtige natuur was het geen wonder, dat zijne kortstondige sluimeringen door angstige droomen werden verontrust. Nog eene andere omstandigheid, een overigens niet zoo geheel vreemd psychologisch verschijnsel, werkte mede, om zijne bijgeloovige gejaagdheid te vermeerderen. Door een zonderling spel zijner verbeelding, namelijk, zweefde hem daarbij telkens een besluit van de Staten voor den geest, dat korten tijd te voren was genomen, en waarbij bepaald werd, dat de Universiteit van Leiden, ten behoeve der anatomische lessen, regt had op de lijken van al degenen, die gedurende de drie wdntermaanden op het grondgebied der Republiek werden teregtgesteld. Zonder dat hij zich van die vreemde combinatie rekenschap kon geven, drong

{==4==} {>>pagina-aanduiding<<}

de gedachte, dat het nu Januarij was, en dat de zaak in Februarij haar beslag zou krijgen, en de berekening, dat dit juist twee van die wintermaanden waren, zich telkens hardnekkig tusschen de andere droombeelden, die zijne min of meer koortsachtige verbeelding hem in half wakenden, half slapenden toestand voorspiegelde, en, welke moeite hij zich ook gaf, hij was niet in staat, dat vreemde en, naar 't scheen, ongerijmde denkbeeld te verwijderen. Zoo was de dag aangebroken, en het gevolg van dit alles was, dat hij, vooral onder den invloed eener bijgeloovige vrees, het besluit opvatte, zich verder niet met de zaak in te laten, en dat voornemen aan de anderen mede te deelen. Ten half negen verliet hij de Jonstgaarde en kwam bij van dyck, juist eenige oogenblikken voordat coorenwinder van Zevenhuizen terugkeerde.
Het gesprek, door deze beiden gevoerd, bragt zijn voornemen, waarvan hij nog geen woord gerept had, weder aan het wankelen, waartoe trouwens eene zeer natuurlijke reden bestond. De woorden van coorenwinder namelijk, wekten op nieuw de hebzucht in zijn gemoed op, want deze, die blansaert's zwakke zijde kende, droeg zorg, het helder te doen uitkomen, hoe voordeelig het voor 't welslagen der onderneming was, dat zij weldra ruim over het benoodigde geld zouden kunnen beschikken, waarvan hij nu verzekerd meende te wezen.
‘De pistoletten en rijers zullen ons nu rijkelijk toevloeijen,’ zeide hij onder anderen, ‘en dus, spaart in Leiden het geld niet, als 't op het werven van kloeke gasten aankomt;’ en dit bragt blansaert tot nadenken en tot de overweging, dat hij

{==5==} {>>pagina-aanduiding<<}

ten minste voorloopig de zaken nog kon laten gaan, en later zien, waartoe hij zou hebben te besluiten; en toen coorenwinder hun voorsloeg, dat zij elkander den volgenden dag aan den Leijdschen Dam tusschen Leiden en den Haag, of anders in laatstgenoemde stad in de herberg de Kolder zouden vinden, waar hij dan hoopte ten minste een gedeelte van het geld mede te brengen, stond zijn voornemen vast, in ieder geval te zien, of hij zich niet voorloopig een deel daarvan zou kunnen toeeigenen.
Onder het nadenken hierover begaf hij zich met van dyck op weg, en terwijl deze het gesprek gaande hield, nu eens door het onderhoud op theologische geschilpunten te leiden, dan weder door de kwestie der staatkundige verdeeldheden aan te roeren en met bittere hevigheid te beoordeelen, rijpte in de ziel van blansaert, die juist genoeg antwoordde, om zijnen medgezel geen erg in zijne afgetrokkenheid te geven, het laaghartige ontwerp, waarmede wij onze lezers in den verderen loop van ons verhaal, te zijner plaatse zullen bekend maken.
Het was omtrent half een, toen onze wandelaars de poort van Leiden binnentraden, waarop blansaert aan van dyck voorstelde, dat deze een middagmaal zou bestellen in de herberg de Drie haringen, terwijl hij zelf zich naar de fabrijk zou begeven, waar zoowel zijn broeder abraham als willem parthy werkten, ten einde dezen voorloopig met het voorgenomen ontwerp bekend te maken, om daarna in den namiddag gezamentlijk te beraadslagen, welke middelen men zou kunnen aanwenden, om in Leiden de noodige deelnemers te vinden. Hij sloeg dit opzettelijk aldus voor,

{==6==} {>>pagina-aanduiding<<}

omdat hij daardoor in de gelegenheid zou zijn, die beide anderen afzonderlijk te spreken, voordat zij met van dyck in aanraking kwamen. Deze nam hiermede genoegen, waarop blansaert zich niet naar de fabrijk, maar naar de woning van willem parthy begaf, waar hij veronderstelde, op dit uur ook zijnen broeder te zullen aantreffen, zoo als dan ook werkelijk het geval bleek te zijn.
Naauwelijks was hij binnengetreden, of de beide anderen, die hem reeds met ongeduld wachtten, bestormden hem met vragen aangaande hetgeen hij in Bleiswijk was te weten gekomen.
‘Dat is meer dan gij gedacht of vermoed zoudt hebben,’ antwoordde blansaert. ‘en als ik mij rustig zal hebben neêrgezet, zal ik u dingen openbaren, die wigtig genoeg zijn, om ze bedaard in overweging te nemen.’
Nadat zij alle drie plaats genomen hadden, deed hij hun eene omstandige mededeeling van de plannen, die men gevormd had, hetgeen zoowel zijnen broeder als willem parthy niet weinig ontzette, daar zij, hoezeer niet afkeerig, om de zaak der Arminianen binnen veel gematigder grenzen te helpen bevorderen, er echter nooit aan gedacht hadden, tot zulk een uiterste, als het vermoorden van den Prins en het bewerken eener geheele omwenteling in de regering der Republiek over te slaan.
‘En wat hebben, de anderen daartoe gezegd?’ vroeg abraham toen zijn broeder geëindigd had. ‘Zijn allen 't eens geweest met dat voorstel, dat zoo ik wel bemerk, voornamelijk van van dyck, coorenwinder en den Heere van stoutenburg is uitgegaan?’

{==7==} {>>pagina-aanduiding<<}

‘Geen van hen scheen er de minste zwarigheid in te vinden,’ antwoordde jan blansaert. ‘en naauw was van de zaak gerept, of zij werd terstond goedgekeurd, en men ging over tot het bespreken van de toebereidselen.’
‘'t Is dollemanswerk,’ hernam abraham. ‘en ik ben van oordeel, dat 't den aanleggers den hals zal kosten. Ik voor mij, wil mij in zoodanige perikuleuze zaak niet steken.’
‘Zoo denk ik er ook over;’ sprak willem parthy; ‘ik begrijp nu, waarop van dyck vroeger doelde, bij menig gesprek, dat wij met hem gevoerd hebben over het herstel der goede zaak: zoo geweldige middelen evenwel waren mij nooit in 't hoofd gekomen, en mijn raad is, dat wij ons daar zorgvuldig buiten houden.’
‘Dan moeten wij trachten,’ hernam jan blansaert, ‘van dyck en de overigen van hun voornemen af te brengen.’
‘Waarom dat?’ vroeg parthy; ‘Laat ze hunnen weg gaan; mislukt het, zoo zijn wij er buiten, en gelukt het, zoo zal 't ons, zoowel als hun, ten voordeele gedijen. Laat ons voorzigtig zijn als de slangen.’
‘Het laatste wat gij zegt,’ viel jan blansaert hem in de rede, ‘is waar: wij zullen mede't profijt trekken van 't welslagen; maar het eerste is niet zoo juist. Als de toeleg ontdekt wordt, zal 't ons luttel baten, dat wij ons nu onttrekken: wij, die er ook mede bekend zijn, zullen zoo goed onder de complicen gerekend worden als de anderen.’
‘En hoe zal men ons kunnen beschuldigen? Wie zal 't weten?’ vroeg’parthy.
‘Wie?’ hernam jan blansaert; ‘Allen, die

{==8==} {>>pagina-aanduiding<<}

met mij gisteren avond daar waren, en die mij hebben geraden u beiden er over te spreken.’
‘En den eed, dien zij hebben gezworen,’ hervatte parthy. ‘zullen zij dien breken, om ons te verraden zonder eenig nut of voordeel?’
‘Waag daar uw hoofd liever niet op,’ sprak abraham. ‘of 't zou u, vrees ik, slecht vergaan. Hoop op gratie heeft al zoo menigeen doen klappen, wat hij gezworen had te zwijgen, en buitendien, de pijnbank is sterk genoeg om alle eeden te verbreken; wie eens aan de paleije gebragt is, verliest veel van zijne memorie op dat punt.’
‘'t Is een benepen geval,’ hernam parthy nadenkend; ‘'t ware beter, dat wij van de geheele zaak niets afwisten; maar misschien is 't nu nog wel raadzaam, daar wij er toch ingewikkeld zijn, te wagen wat de Anderen wagen, en zoodoende in de voordeelen, die er uit te trekken zijn, later te deelen. Wij moeten niet al te spoedig verwerpen, onder den indruk van het eerste oogenblik.’
Abraham schudde het hoofd, maar antwoordde niet op dezen voorslag, waarmede hij zich nog maar bezwaarlijk kon vereenigen.
‘Ziet nu,’ sprak jan blansaert, ‘ik heb dezen nacht en ook van morgen op den weg hier heen dit alles rijpelijk bij mijzelven overlegd, en nu ik ten naastenbij weet, hoe gij beiden er over denkt, wil ik u ook mijne gedachten zeggen. Ik heb, even als gij, niet veel lust, zulk gewaagd spel te spelen, en zou er om die reden geheel van willen afzien; maar, aan deh anderen kant, zie ik hier eene kans, om onze schrale tijdelijke middelen te verbeteren, en meen, dat wij die kans niet zonder hoodzakelijkheid mogen afwijzen. Daarom heb ik gezonnen op middelen, om

{==9==} {>>pagina-aanduiding<<}

het gevaar te ontwijken en de voordeelen te behouden.’
‘Dat zal bezwaarlijk gaan,’ zeide parthy; ‘wij moeten of beide aannemen of beiden verwerpen.’
‘Toch niet,’ hernam jan blansaert; ‘de voordeelen zijn tweeërlei: vooreerst, die, welke uit de herstelling van onze partij voortvloeijen, en daarop zouden wij des noods kunnen rekenen, zonder ons dadelijk in de conspiratie te wikkelen; maar ten tweede is er niet weinig voordeel te halen uit het loon, dat reeds dadelijk aan de deelnemers zal worden uitgekeerd. Ik heb coorenwinder van duizende guldens hooren spreken, waarover hij reeds morgen denkt te kunnen beschikken; aan van dyck heeft hij onbepaalde volmagt verleend om uit te geven wat hem goeddacht, en deze is op dat punt zoo roekeloos en onnadenkend als iemand.’
‘'t Is waar,’ hervatte abraham, ‘dat wij even goed ons voordeel van deze omstandigheid mogen trekken als ieder ander, maar dat vermindert het gevaar niet; in tegendeel het maakt ons van medeweters tot medepligtigen.’
‘Niet verder dan wij het zelf verkiezen,’ antwoordde jan blansaert; ‘wij kunnen den weg wel mede volgen zoolang er profijt van is te trekken, maar hem verlaten zoodra 't ons goeddunkt.’
De hebzucht der beide anderen had nieuw voedsel gekregen door hetgeen hun op deze wijze werd voorgespiegeld, maar zij begrepen nog niet juist, wat het plan van jan blansaert was, daar zij beiden, hoe baatzuchtig ook van karakter, niet in staat waren, de laaghartige berekeningen te doorgronden, die in het gemoed van hunnen onwaardigen makker waren ontkiemd.

{==10==} {>>pagina-aanduiding<<}

‘Ik zie niet in,’ sprak parthy, ‘hoe wij dat kunnen doen. Eens dien weg opgetreden, worden wij meêgesleept tot het einde; te meer, als wij zelf de hand leenen, om tot de uitvoering te geraken.’
‘Dat moeten wij ook niet doen,’ antwoordde jan blansaert, ‘ik zal wel zorgen, van dyck binnen eenige dagen in den waan te brengen, dat wij hier in Leiden de voorname uitvoerders van het stuk gevonden hebben, die met grof geld moeten worden betaald; en dan zullen wij 't zoo aanleggen, dat de zaak voornamelijk neêr zal komen op de maats, die wij zullen voorwenden aangeworven te hebben.’
‘En als dan de dag der uitvoering gekomen is?’ vroeg abraham; ‘als wij met die maats in den Hage zullen moeten wezen?’
‘Kunnen dan die maats niet ziek worden, of uit vreeze in 't laatste oogenblik terugtreden, of onverwacht de stad verlaten hebben, zonder dat wij weten, waar ze gebleven zijn?’ vroeg jan blansaert, op een toon van groote zelftevredenheid over zijn listig plan.
Het gelaat van zijne medgezellen helderde op bij het vernemen van dit ontwerp, en lagchende stemden zij toe, dat op die wijze het voordeel gegewaarborgd, en het gevaar vermeden werd.
‘Het eenige, wat ik er tegen zeggen wil,’ hervatte abraham, die, hoewel ligt mede te slepen, toch nog de eerlijkste was van de drie, ‘is, dat wij zoodoende de zaak bepaald tegenwerken, en ik liever de anderen hun gang wilde laten gaan, en daarbij onszelven buiten gevaar houden; want als 't toch dienen kan tot de wederoprigting van het rijk van Israël -’

{==11==} {>>pagina-aanduiding<<}

Jan blansaert zag zijn broeder van ter zijde en half spottend aan, alsof hij onderzoeken wilde, of deze in ernst of in scherts sprak.
‘Wat die oprigting aangaat,’ sprak hij toen, ‘de middelen, die de Heer daarvoor heeft, zijn velerlei, en moet het hierdoor geschieden, dan zullen wij, zwakke wormen, het niet beletten; moet het daarentegen niet wezen, dan zullen wij in Zijne hand de werktuigen zijn, die 't verkeerde tegengaan.’
‘Dat riekt naar de Dortsche predestinatieleere, broeder,’ was het eenige antwoord, dat abraham op deze schandelijk schijnheilige uitvlugt gaf.
De proponent haalde minachtend de schouders op. ‘Weet gij beter?’ vroeg hij, min of meer schamper.
‘Neen,’ antwoordde abraham en liet het daarbij blijven.
‘Ik kan mij er ook wel in voegen,’ sprak nu parthy; ‘wij zullen gezamentlijk overleggen, wat te doen is, en de winsten deelen. Doch op één ding ben ik bedacht geworden: in den Hage en Rotterdam zal ook volk geworven worden; en al kunnen wij nu ook doen gelooven, dat wij hier de maats hebben, die aannemen,'t feit eigenhandig te volvoeren, dan kunnen er elders evenzoo worden gevonden, en wij hebben 't niet meer in onze magt, de uitvoering te stuiten op het juiste oogenblik. Dan zullen de anderen, ook zonder onzen bijstand, willen doorgaan tot het einde, en de onderneming wordt des te gevaarlijker en zal misschien juist door ons toedoen, mislukken, en, - laten wij 't wel bedenken, de hals is er mede gemoeid.’
‘Ik zal wel zorgen, op de hoogte te blijven van de zaak,’ antwoordde jan blansaert, die het ge-
{==12==} {>>pagina-aanduiding<<}
wigt van die zwarigheid maar al te wel erkennen moest; ‘ik zal de noodige togten in de eerstvolgende dagen doen naar den Hage en Rotterdam, en wanneer ik bemerk, dat de zaak anders loopt dan wij gemeend hadden -’
‘Dan vrees ik, zal het te laat wezen,’ viel parthy hem in de rede.
‘Te laat is 't nooit,’ hernam jan blansaert; ‘want wij hebben altijd nog ééne uitkomst.’
‘En die is?’ vroegen beide nieuwsgierig, alsof met de beantwoording van die vraag hun laatste bezwaar zou opgelost wezen.
‘Die is,’ sprak jan blansaert op een kalmen toon, ‘de openbaring van het komplot aan den Hove van Holland.’
Hoewel een onwillekeurig gevoel van afschuw de twee anderen door de ziel ging, toen die woorden werden uitgesproken, maakten zij toch geene tegenwerping, daar zij het onvermijdelijke er van inzagen, en eene soort van voorgevoel hun scheen te voorspellen, dat het daartoe toch eindelijk zou moeten komen, om van hun lijfsbehoud zeker te zijn, en zoo namen deze drie mannen bij onderlinge afspraak de verachtelijkste rol op zich, welke in dit bloedige drama gespeeld is geworden: die van verraders onder de sluipmoordenaars.
Het afschuwelijkste evenwel van hun opzet was de wijze, waarop zij nog eenige anderen in den heilloozen aanslag medesleepten. Toen zij namelijk omtrent het hierboven vermelde overeengekomen waren, en er nader over beraadslaagden, begonnen zij te begrijpen, dat het volstrekt noodzakelijk was, tegenover van dyck den schijn aan te nemen van werkdadige deelneming aan het komplot, en dat zij dus

{==13==} {>>pagina-aanduiding<<}



dezen, als 't noodig mogt zijn, eenige mannen moesten kunnen noemen en aanwijzen, die zij hadden gewonnen, en dit wel zoo spoedig mogelijk, ten einde voorloopig reeds een deel van het geld in handen te kunnen krijgen. Na eenige overweging besloten zij drie personen, die hun bekend waren als aanhangers der Arminiaansche partij, en met wie zij onder anderen vroeger reeds meermalen over de herstelling van zaken gesproken hadden, in vrij onbepaalde bewoordingen kennis te geven van den aanslag, zoodat deze des noods met van dyck in aanraking konden worden gebragt, en tot bewijs dienen van hunne voorgewende medewerking. Zij kozen daartoe een zekeren touwslager, jan pieterszoon; een saaiwerker, samuel de plecker, van de fabrijk, waarop zij zelve werkzaam waren, en den kleêrmaker gerrit corneliszoon, allen hoogsi eenvoudige lieden, die, zooals men wil, nooit den regten toedragt der zaak begrepen hebben, en die in allen gevalle, zoo als zelfs uit hunne doodvonnissen blijkt, er nooit eenig verder deel aan hebben genomen, en het geheele plan, dat hun, om de redenen hierboven aangevoerd, slechts zeer onvolledig werd medegedeeld, voor ijdel en onuitvoerbaar hebben gehouden, terwijl zij evenwel te trouw waren, om misbruik te maken van hetgeen hun, onder belofte van diepe geheimhouding, was gezegd geworden.
Nadat dit alzoo afgesproken was, gingen zij onmiddellijk tot de uitvoering over, en toen zij ten vier ure in de Drie Haringen weder bijeen kwamen, waar van dyck hen met ongeduld wachtte, verhaalden zij elkander beurtelings, hoe de eene. jan pieterszoon in zijn lijndraaijershuisje, de andere samuel de plecker, op de fabrijk, en de derde ger-
{==14==} {>>pagina-aanduiding<<}
bit corneliszoon, in zekere herberg aan de kraan had gevonden, en hoe deze allen met geestdrift hun voorslag hadden aangenomen, vooral toen zij hoorden, dat daarmede veel te verdienen zou wezen.
Van dyck viel in den strik, die hem zoo listig gespannen werd, en toonde zich meer en meer voldaan over den loop, dien de zaken namen. Daar zij hem de namen en de woonplaatsen der drie genoemde maats opgaven, kwam er natuurlijk geen zweem van argwaan bij hem op, en zelfs verdween het wantrouwen geheel en al, dat hij in den beginne jegens jan blansaert had gekoesterd, en waarover hij het, zoo als wij bij eene vroegere gelegenheid reeds gezegd hebben, met coorenwinder oneens was geweest.
Na afloop van den maaltijd, die door van dyck bekostigd werd, en die zoo opgeruimd was, dat niemand met eenige mogelijkheid zou hebben kunnen veronderstellen, dat zij, die daar met hem aanzaten, eenige oogenblikken te voren, uit loutere geldgierigheid drie menschenlevens op hun geweten hadden geladen, werd er besloten, dat jan blansaert met van dyck naar het huis den Deijl zou gaan, waar zij coorenwinder ingevolge de afspraak hoopten aan te treffen, daar het te laat geworden was, om nog tot 's Hage door te wandelen.
De beide anderen deden hun nu een eind weegs uitgeleide, en keerden daarop naar Leiden ter ug, met belofte van den volgenden dag, zijnde een zondag, Waarop de herbergen druk bezocht zouden wezen, nog meerdere deelnemers te zoeken, waarvoor zij dan hoopten, dat jan blansaert het noodige geld zou kunnen medebrengen.
Wij behoeven wel niet te zeggen, dat aan deze

{==15==} {>>pagina-aanduiding<<}

belofte, die alleen gedaan werd om van dyck te bedriegen, hoegenaamd geen gevolg werd gegeven.
Het was reeds laat in den avond, omtrent tien uur, toen deze met jan blansaert aan het huis den Deigl kwam, waar zij tot hunne teleurstelling hoorden, dat coorenwinder niet gekomen was, die, zoo als onze lezers zich wel zullen herinneren, met stoutenburg en bontebal den avond doorbragt in de Herberg de Kolder te 's Hage, waar hij van zijne zijde half verwacht had, dat van dyck zich nog bij hem zou voegen.
Zij besloten dus, den nacht daar te blijven, en den volgenden dag omtrent den middag naar 's Hage te gaan, indien zij vóór dien tijd niets van coorenwinder vernomen hadden. De uitkomst evenwel beantwoordde aan hunne verwachting. Nog zaten zij den anderen morgen omstreeks tien uur aan het ontbijt in de algemeene gelagkamer, waar zich op dat oogenblik niemand bevond dan zij beiden, toen eene geladen vrachtkar voor de deur stil hield, waarvan twee mannen afstapten, die hunne rekening met den voerman vereffenden, en het vertrek binnentraden, om hunne verkleumde leden bij het vuur te verwarmen.
‘Welkom, welkom’ riep van dyck hun reeds in de verte toe, terwijl hij te gelijker tijd opstond en hun te gemoet ging, daar hij spoedig coorenwinder en bontebal herkend had; ‘'t had luttel verscheeld, of wij waren u op den weg tegen gekomen, daar wij voornemens waren, over een half uur naar den Hage te gaan. - Welkom hier, michielsz.,’ vervolgde hij, bontebal de hand reikende.
Jan blansaert, die bij de anderen evenzeer

{==16==} {>>pagina-aanduiding<<}



bekend was, trad nu ook naderbij, en weldra zaten de vier mannen rondom de tafel, waarop het overschot van het ontbijt stond, dat door den kastelein op hunne begeerte met wat brood en kaas werd aangevuld.
Zoodra zij vrijelijk spreken konden, vroeg coorenwinder, hoe de zaken in Leiden stonden, en welke vooruitzigten daar waren.
‘Alle reden van tevredenheid hebben wij van dien kant,’ sprak van dyck; ‘vooreerst heb ik met schermer, den waard uit de Drie Haringen, een uitvoerig gesprek gehouden over den geest der burgerij, dien hij beter kent, dan, de magistraat zelf. Dat laat niets te wenschen over; er zijn ten minste vijftig afgezette waardgelders en ontschutterde poorters onder zijne bekenden, die niets liever verlangen dan eene revolte: het fabrijkvolk is ontevreden, omdat men 't bestand heeft opgezegd, en de oorlog de verdiensten vermindert en de lasten verzwaart; de eene weverij na de andere wordt gesloten, zoodat er leêg volk te over rondloopt.’
‘Dan moet er volstrekt een deel huisluiden op aanstaanden zondag naar Leiden gerigt worden,’ sprak coorenwinder, ‘wij zullen de lont wel in dat pulver werpen.’
‘Ik denk er voor te zorgen,’ antwoordde van dyck, ‘die van Soeterwoude, Leiderdorp, Koudekerk, Hazerswoude en Benthuizen zullen gewaarschuwd worden. Verder heb ik de namen van eenige aartsvijanden van de ware religie opgeschreven, om bij hen de plundering te doen beginnen. Vooreerst de schout, willem de bont -’
‘Die heeft genoeg op zijne conscientie, om 't eerst in aanmerking te komen,’ viel coorenwinder hem in de rede.

{==17==} {>>pagina-aanduiding<<}


‘Verder de Heer dyckgrave,’ ging van dyck voort, ‘en boekhove.’
‘Een der moordenaars van den Advokaat,’ sprak coorenwinder.
‘Dezelfde,’ was het antwoord; ‘wijders de schepen adriaan hendriksz. van tethrode,’ vervolgde van dyck.
‘Die mag ook de straf voor zijne persecutiën niet ontgaan,’ sprak jan blansaert.
‘Geef mij die namen ook,’ hernam nu coorenwinder; ‘men kan niet weten, waartoe 't mij dienstig zal wezen.’
Te gelijker tijd haalde hij een zakboekje uit, en teekende de personen op, die alzoo bestemd werden, om het eerst aan de volkswoede te worden prijsgegeven, terwijl blansaert, die als inwoner van Leiden hen allen kende, de noodige inlichtingen gaf, omtrent hunne denkwijze en hunne handelingen.
‘En nu,’ vroeg van dyck op zijne beurt, ‘hoe staat het met de geldzaak; is daarop orde gesteld?’
‘In de ruimste mate,’ antwoordde coorenwinder; ‘bontebal zal voor een goed gedeelte zorgen, en de Heer van groeneveld heeft er alles voor over, zoo als Heer willem ons gisteren avond verzekerde.’
‘Dat had ik niet verwacht,’ hernam van dyck verwonderd; ‘maar als het gemeend is, dan is het mij een welkom berigt.’
‘Ik heb hier eene borgstelling van den Heere van groeneveld voor vier duizend gulden,’ sprak nu bontebal, terwijl hij het papier te voorschijn haalde; ‘daarop zal ik het noodige kunnen negotieëren

{==18==} {>>pagina-aanduiding<<}



bij mijn zwager claes van alphen en bij olshoren, den stiefvader van mijne vrouw. Overigens, nu ik zie, dat de zaak goede fondamenten heeft, en tot het gemeene best zal beleid worden, ben ik bereid voor mijn persoon twee duizend gulden te fourneeren.’
‘Uitmuntend!’ riep van dyck. ‘en tegen wanneer zullen wij die penningen kunnen gebruiken? Denk, dat de tijd dringt.’
‘Voor die vier duizend gulden sta ik in, binnen drie dagen,’ antwoordde bontebal; ‘wat de overige twee duizend aangaat, zie hier -’ En te gelijker tijd knoopte hij zijn wambuis los, en haalde er een geldzakje uit, dat hij op tafel legde; - ‘zie hier, gisteren heb ik meer dan dat in den Hage gebeurd; hier zijn twee honderd zes en vijftig dubbele gouden pistoletten en eene enkele, dat nog iets meer is dan twee duizend gulden.’
De oogen van blansaert glinsterden, toen hij bontebal het zakje zag losmaken, en de dnnne, helder klinkende goudstukken op de tafel uitstorten. Met innig welgevallen greep hij er een handvol van, om bontebal bij het uittellen behulpzaam te wezen, en toen hij ze in acht stapeltjes van twee en dertig voor hem zag staan, juichte hij zichzelven in zijn binnenste toe, dat hij zoo verstandig was geweest, zich niet door nuttelooze;vrees tot het onvoorzigtig verwerpen van dat fortuin te laten verleiden.
‘Zware stukken, michielsz!’ sprak hij, terwijl hij eene dubbele pistolet met goedkeurend hoofdknikken op de hand woog; ‘wat geldt zoo een?’
‘Volgens 't plakkaat der Generale Staten van den 23 February van 't vorige jaar,’ antwoordde bon-
{==19==} {>>pagina-aanduiding<<}
tebal, die een man van zaken was, ‘moeten ze tegen zeven gulden en zestien stuivers uitgegeven worden; de groote Nederlandsche rijer en de Jakobuspenning tegen elf gulden en zes stuivers; de Schotsche rijer en de Schotsche Angelot tegen vijf gulden, en dertien stuivers; de Albertijn even zooveel; dus dat komt overeen met de halve Jakobus-penning; de vierdubbele Spaansche pistolet tegen -’
‘Wat ijdel geklap, michielsz!’ viel coorenwinder hem lagchend in de rede; ‘wilt gij blansaert en ons tot cijfermeesters maken? Laat ons liever zien, hoe wij 't geld ten beste kunnen aanwenden, dan zoo minitieuse berekeningen opmaken.’
‘Gij hebt gelijk,’ hernam bontebal, ‘maar de zaak is nog niet zoo van algemeene bekendheid, en men dient toch te weten, wat men uitgeeft en ontvangt.’
‘Die balans zal hier wel eenvoudig te maken wezen,’ sprak van dyck; ‘wij zullen uitgeven, wat er noodig is, zonder het te tellen, en later zien hoeveel er is overgebleven.’
Dat was eene wijze van zien, die jan blansaert wonder wel beviel; ook haastte hij zich, er bij te voegen:
‘Zoo zal 't wel moeten gaan. 't Is in 't belang der zaken, dat men niet karig zij: stoute maats willen stout betaald worden.’
‘Zoo denk ik er ook over,’ hernam bontebal; ‘overigens - handelt er meê naar goedvinden en ten oirbaar van de goede zaak. Daar ligt het geld; wie zal het in ontvangst nemen en -’
‘Dat wil ik, onder goedvinden,’ viel blansaert hem begeerig in de rede, ‘om in Leiden -’

{==20==} {>>pagina-aanduiding<<}

‘En, mij er eene kwijting voor schrijven?’ voltooide bontebal zijn volzin.
Blansaert trok terug als een insekt, dat zijne voelhorens gestooten heeft: het denkbeeld van zijn naam op schrift te geven schrikte hem eensklaps af, deels om het gevaar, dat hij daardoor zou kuniien loopen, deels om de geldelijke verantwoording, die later van hem zou kunnen gevergd worden.
‘Mij dunkt,’ sprak coorenwinder, die blansaert's uitroep niet gehoord had, of wel, het niet raadzaam oordeelde, hem zooveel geld in handen te geven, ‘'t ware het best, dat van dyck de som overnam, daar hij morgen naar Rotterdam denkt te gaan, en daar eenige maats zal moeten werven en wapens aanschaffen.’
‘En die van Leiden?’ vroeg blansaert.
‘Die kan men later betalen, wanneer 't overige geld gevonden is,’ antwoordde coorenwinder.
‘Maar ze verklaren, niet lang te willen wachten op 't handgeld’ hernam blansaert.
‘Wie? wat?’ vroeg coorenwinder verwonderd.
‘De maats, die in Leiden aangenomen zijn,’ hervatte blansaert.
‘Zijn er al maats in Leiden aangenomen?’ vroeg coorenwinder; ‘hoeveel, en door wien?’
‘Drie; door mijn broeder Abraham, door willem parthy en door mij,’ antwoordde jan blansaert. ‘'t Zijn drie kloeke kerels, die al dadelijk verklaard hebben, dat zij 't werk wel voor hunne rekening willen nemen, mits er goed profijt van te halen zij.’
‘Een goed begin!’ sprak coorenwinder, die in 't eerste oogenlik scheen te twijfelen, maar het daarna gaaf aannam, toen van dyck, dien hij wist,

{==21==} {>>pagina-aanduiding<<}

dat mede in Leiden geweest was, het niet tegensprak.
‘Ik heb een iegelijk van hen drie honderd gulden beloofd,’ vervolgde blansaert, ‘honderd en twin tig op hand en nog honderd en tachtig daartoe, als 't feit volvoerd zal wezen. Ik had dat gisteren morgen zoo met van dyck overlegd.’
‘Mij dunkt, die prijs is billijk,’ sprak deze, ‘en nu, ik zal michielsz eene kwijting voor dit geld geven, en 't verder besteden, waar 't dienstig zal wezen.’
Dit zeggende scheurde hij een blad papier uit zijn zakboek, en schreef het verlangde bewijs, dat hij met zijne naamteekening bekrachtigde en aan bontebal overhandigde.
‘Ziedaar,’ ging hij voort, terwijl hij blansaert vier stapeltjes van het goudgeld toeschoof, ‘daar is duizend gulden -’
‘Bijha,’ sprak deze; - van dyck wierp hem zonder een woord te spreken nog eene dubbele pistolet toe. - ‘Daar is duizend gulden; daarvoor kunt gij op de voorzeide condition, acht maats werven; het verder benoodigde zal ik u over eenige dagen komen brengen.’
‘Ik zal voor die in Leiden zorgen,’ hernam blansaert, terwijl hij zijne vreugde kwalijk verbergen kon, toen hij de goudstukken in zijn zakdoek knoopte en opstak; ‘'t is nu half twaalf; mij dunkt, het zal best zijn, als ik nu naar Leiden terugkeer; dan twijfel ik niet, of ik zal er van daag nog wel twee of drie vinden.’ Dit zeggende stond hij op, nam afscheid van de anderen, en haastte zich weg te gaan, uit vreeze, dat van dyck, eenig schriftelijk bowijs van hem mogt vorderen, waaraan

{==22==} {>>pagina-aanduiding<<}

deze, volkomen onverschillig in al wat geldzaken betrof, evenwel volstrekt niet dacht. Twee uren daarna had blansaert het geld met zijnen broeder en parthy gedeeld, en zaten zij geza mentlijk te overleggen, hoe zij nu in het vervolg het voorloopig zoo welgeslaagde ontwerp zouden doorzetten en, volgens de lievelingsuitdrukking van willem parthy. ‘de koe melken zoolang zij melk gaf.’
Intusschen waren de drie anderen nog eenigen tijd aan het huis den Deil gebleven, en had van dyck afgesproken, dat hij den volgenden vrijdag in Rotterdam, ten huize van slatius, of bij stoutenburg in de Hulck, met coorenwinder zou zamenkomen. Deze zou nu met bontebal, langs den binnenweg, over Voorschoten, Soetermeer en Bleiswijk naar Zevenhuizen terugkeeren, waar zij dan beiden zouden trachten, den volgenden dag, of uiterlijk dingsdag, de benoodigde vier duizend gulden bijeen te krijgen.
Wij zullen hen op dezen togt niet volgen, maar van dyck, die kort daarop den weg naar 's Hage insloeg, derwaarts vergezellen.
Hij was voornemens eerst te onderzoeken, of hij stoutenburg daar nog zou aantreffen, die aan coorenwinder niet bepaald gezegd had, of hij reeds dien dag of den volgenden naar Rotterdam zou ver trekken, en met hem nader e afspraken te maken omtrent de verdeeling van de rollen, die ieder van hen bij de uitvoering van het op handen zijnde drama zou te spelen hebben. Dan wilde hij met stoutenburg naar Rijswijk gaan, om nog eens naauwkeurig de plaats op te nemen, waar het feit het best te volvoeren zou zijn, en de punten

{==23==} {>>pagina-aanduiding<<}

uit te zoeken, waar de posten zouden moeten geplaatst worden, en zich daarna naar Rotterdam begeven, waar hij met cornelis gerrits en slatius de noodige toebereidselen zou maken, om op dingsdag, den 7den February, met alles gereed te zijn.
In zijne hoop om stoutenburg te 's Hage aan te treffen, werd hij teleurgesteld: noch in de Kolder, noch in zijn eigen huis, waar hij sedert den vorigen middag niet was teruggekeerd, was hij te vinden, en alzoo besloot van dyck. daar de avond, na zijne wandelingen door den Haag, reeds tamelijk ver gevorderd was, dien nacht in de Kolder te blijven.



{==24==} {>>pagina-aanduiding<<}

Hoofdstuk II. Uitbreiding van het komplot.

Den volgenden dag ging van dyck vroegtijdig op weg naar Rijswijk. Het was een sombere, nevelachtige morgen; de zon, die nog niet lang boven de kim gerezen was, kwam nu en dan als eene bloedroode schijf te voorsckijn, om zich onmiddellijk daarop weder achter de drijvende mistwolken te verbergen. Op het galgenveld, dat hij bij den uitgang van den Haag links liet liggen, zwierde eene vlugt kraaijen rond, en liet zich met loome vlerken neder op het afzigtelijke rad, dat op een staak van eenige voeten hoogte, zwart en dreigend in den vochtigen neveldamp verrees. Die fladderende kraaijen waren de eenige levende wezens, die hij in den orntrek gewaar werd; hun schril gekrijsch, het eenige geluid, dat, hij hoorde; dat spookachtige rad, het eenige voorwerp, dat hij kon onderscheiden, behalve de bladerlooze boo-
{==25==} {>>pagina-aanduiding<<}
men aan den weg, welke ijskoude droppelen van hunne zacht heen en weder wiegende takken, op den door de nachtvorst verstijfden grond lieten vallen.
Hij sloeg den mantel digter om de schouders, om zich tegen den scherp doordringenden mist te beveiligen, en stapte haastig door, alsof hij den naargeestigen indruk van hetgeen hem omgaf, wilde ontgaan. Bij de herberg de Witschenburg gekomen, die ongeveer ter hoogte van Rijswijk aan den weg lag, en vanwaar men regts moest ombuigen, om in het dorp te komen, hield hij stil, om met de meeste naauwkeurigheid zijne nasporingen te doen. Elken boom, elken struik, elke heg sloeg hij oplettend gade, en was, na zich eenigen tijd hier mede bezig gehouden te hebben, op het punt het voetpad in te slaan, dat de kortste weg was, om bij de stallen van den Prins te komen, die omtrent twee honderd roeden ten westen van het dorp aan de zuidzijde van de Zandvaart gelegen waren, toen hij verrast werd door het geblaf van twee prachtige hazewinden, die hem in snelle vaart te gemoet en voorbij ijlden. Hij keek om, toen hij te gelijkertijd het knallen eener zweep hoorde, en zag in den nevel eene vrij zware karos aankomen, door twee sterke Friesche paarden in draf voortgetrokken over den half bevroren zandweg. Een oogenblik daarna had hij de liverei van den Stadhouder herkend. Als vastgenageld bleef hij staan, en eene zonderlinge gewaarwording maakte zich van hem meester, toen het rijtuig hem rakelings voorbijreed, en hij in den persoon, die er in gezeten was, Prins maurits herkende.
Hij had zich den geheelen morgen zoo met het opmaken van zijn plan bezig gehouden, en bij het

{==26==} {>>pagina-aanduiding<<}

beoordeelen van ieder punt van het omliggende terrein, zich zooveel malen voorgesteld, hoe en langs welken weg dat rijtuig komen zou, dat het hem bij het verrassende van die plotselinge verschijning te moede was, alsof eene soort van zinsbegoocheling hem het denkbeeldige als wezenlijk deed voorkomen. Bijna als in een droom stond hij aan den rand van den weg, toen de karos hem voorbij reed; hij zag duidelijk, hoe de Prins, in diep nadenken verzonken, een verstrooiden blik uit het rijtuig wierp, en, hem gewaar wordende, als werktuigelijk het hoofd boog, met die nooit falende hoffelijkheid, die den Prinsen van Oranje als ingeschapen is. Hij zag verder, hoe de twee pages, die ter zijde van denbok stonden, vlug op den weg sprongen en langs het meergemelde voetpad vooruit snelden, om alzoo, door dien korteren weg te nemen, vroeger bij de stallen te zijn, ten einde den Prins bij het uitstijgen behulpzaam te wezen, terwijl de twee hazewinden over het veld heen en weder jaagden, en eer het rijtuig stil hield, reeds tweemaal den weg hadden afgelegd, om zoodoende hunne vreugde over de komst van hunnen meester aan den dag te leggen.
Wat hij daar zag, gebeurde juist zoo als hij het zich had voorgesteld, zoodat hij, toen alles eene minuut daarna weder in den nevel was verdwenen, geneigd was, het geheel voor een visioen, voor een spel zijner verbeelding te houden.
Toen hij evenwel weder tot geregeld nadenken kwam, was zijne eerste gedachte, die hem als lood op het hart viel, eene bepaalde vrees, dat de aanslag mislukken zou, niettegenstaande hij gezien had, hoe voordeelig alle kansen stonden, hoe gemakkelijk

{==27==} {>>pagina-aanduiding<<}

de Stadhouder te genaken zou zijn, hoe weinig moeite het zou kosten, den mogelijken tegenstand van die weinige personen, die zijn gevolg uitmaakten, te overwinnen. Want, hoewel hij er zich de reden niet van verklaren kon, hij moest zichzelven bekennen, dat, wanneer hij al op het oogenblik een wapen in hand had gehad, hij het niet gebruikt zou hebben. Wel is waar, lag de oorzaak veel in het verrassende der geheele verschijning; maar daarenboven gevoelde hij eensklaps, dat het iets geheel anders was, in de kalmte der binnenkamer een plan te beramen en te overleggen, dan wel, hoe goed ook voorbereid, als het oogenblik werkelijk dààr is, het ontzettende wigt der verantwoording van zulk eene daad zich van het beklemde hart te schudden, en het staal te wringen in de borst van het slagtoffer. Voor het eerst gevoelde hij in vollen omvang, wat vorstenmoord is, en begreep hij het, dat geen van die allen, die tot de uitvoering van het feit zouden geworven worden, de eerste zou zijn, om de hand aan maurits te slaan. Hij gevoelde het, dat noch het kwistig gestrooide goud, noch de gemaakte opgewondenheid in staat zouden zijn, tot een drijfveer te strekken, die sterk genoeg zou werken. Hij gevoelde het, dat alleen het onmisbare geloof aan de regtvaardigheid, en de kalme overtuiging van de noodzakelijkheid de hand zouden kunnen leiden, die in 't gewigtige oogenblik niet zou beven. Maar bij hem was reeds sedert lang dat geloof aan regtvaardigheid, versterkt door zijne bijzondere wraakzucht, overgegaan tot ingekankerden haat; bij hem was reeds lang die overtuiging der noodzakelijkheid een blind fanatisme geworden. Het duurde dan ook maar korten tijd, of

{==28==} {>>pagina-aanduiding<<}

hij was tot zijn gewonen loop van denkbeelden teruggekeerd, en beschouwde in zijnen dweependen ijver de toevallige ontmoeting, die hem plotseling dat licht gegeven had, als eene ingeving des he mels, die hem op een struikelblok had willen wijzen, dat, naar zijne vaste overtuiging, alles zou hebben doen mislukken.
Van dit oogenblik stond bij van dyck het voornemen vast, zelf degene te zijn, die den Stadhouder den eersten slag zou tpebrengen, of het eerste schot op hem zou lossen.
Aldus zoo mogelijk nog meer versterkt in zijn opzet, en zich nu ten naastenbij van het welslagen verzekerd houdende, zette hij, zooyeel het noodig was, zijn onderzoek voort, maakte zijn plan bepaald op, en wandelde toen over Delft naar Rotterdam, waar hij ten twee uur bij cornelis gerrits aankwam, juist bijtijds om met hem het middagmaal te gebruiken.
Van dezen vernam hij, dat er ook daar ter stede reeds een goed vooruitzigt was, de noodige deelhemers te vinden. Den vorigen dag, namelijk, had zich cornelis gerrits in verscheidene taveernen begeven, waar hij weldra eenige onvergenoegden had herkend, die hij wist, dat tot de Arminiaansche partij behoorden. Drie daar van vond hij des nainiddags in de herberg de Faem op de Blaak, namelijk jan claeszoon uit 't Zuidland, harman harmanszoon van Emden en dirck lenertszoon van Katwijk, allen varensgezellen, met wie hij zich ongemerkt in een gesprek had ingelaten over de tegenwoordige tijdsomstandigheden, bij welke gelegenheid hij uit de hevigheid, waarme de zij zich over de regering uitlieten, en uit de

{==29==} {>>pagina-aanduiding<<}

verbittering, die zij allen aan den dag legden wegens verschillende ondergane grieven, had opgemaakt, dat zij juist de mannen waren, die hij zocht. Hij had zich daarop een enkel woord laten ontvallen over een vooruitzigt, dat er bestond tot verandering; over een plan, dat slechts kloekheid en ijver voor de goede zaak vorderde, om tot een goeden uitslag te leiden, en had zulk een open oor bij hen gevonden, dat hij besloot, daarvan partij te trekken, en ze den volgenden avond in de herberg Het Lands Welvaren bestelde, waarheen hij zich dan met slatius zou begeven, om hen, als 't raadzaam voorkwam, voor vast aan te nemen. Hij voorspelde zich een goeden uitslag, vooral toen hij vernam, dat van dyck ruimschoots voorzien was van het noodige, om een ruim handgeld te geven, omtrent welks bedrag zij met elkander overeen kwamen.
Het was ongeveer vier uren, toen zij het huis verlieten, en zich naar de woning van slatius begaven, die zich bereid verklaarde, zoodra het donker zou zijn, met hen naar de herberg Het Lands Welvaren te gaan, om het zijne bij te brengen tot het bepraten van de voornoemde varensgezellen, indien deze welligt zwarigheden mogten maken.
‘Blijf dus nog een paar uur ten mijnent,’ sprak slatius; ‘van dyck zal nog wel eenige rust behoeven, en zoodra 't schemert, zullen wij vertrekken. Verhaal mij intusschen, wat gijlieden van den voortgang der zaak weet. Waar is coorenwinder?’
‘Die doet op 't oogenblik een nuttig werk boven velen,’ antwoordde van dyck; ‘hij haalt met claes michielsz. bontebal het geld, dat wij noodig hebben.’

{==30==} {>>pagina-aanduiding<<}

‘En waar zal hij 't krijgen?’ vroeg slatius verwonderd.
‘In Zevenhuizen, bij zijnen schoonvader; op 't krediet van den Heere van groeneveld.’
‘Van groeneveld!’ riep slatius uit; ‘ik had niet gedacht, dat die ooit daartoe zou overgaan!’
‘'t Is ook niet regt gebleken, hoe Heer willem er hem toegebragt heeft,’ hernam van dyck; ‘maar ik heb heden morgen met eigen oogen de obligatie gezien, die hij heeft afgegeven.’
‘Dat is de hoofdzaak,’ zeide slatius;’ het overige is ons vrij onverschillig; en waar is de Heer van stoutenburg?’
‘Dien heb ik te vergeefs in den Haag gezocht,’ antwoordde van dyck; ‘hij had gisteren nacht in de Kolder geslapen, maar was 's morgens vroeg, zoo als mij de kastelein verzekerd, vertrokken, en sedert zaturdag niet in zijne woning geweest.’
‘Dan is hij hier in Rotterdam,’ sprak cornelis gerrits; ‘want hij was voornemens, deze dagen hier door te brengen, om, zoo noodig, altijd bij de hand en te spreken te zijn.’
‘Zoo heeft mij coorenwinder ook gezegd,’ hernam van dyck, ‘en wel dat hij zijnen intrek in de Hulck zou nemen.’
‘Bij onzen vriend olsveen,’ sprak slatius; ‘dat doet mij denken aan den terugrid van Bleiswijk. Hebt gij gehoord, wat ons gebeurd is, van dyck?’
‘Neen,’ hervatte deze, en slatius deed hem daarop het verhaal van de ontmoeting met de stadssoldaten, die onzen lezers reeds bekend is.
Van dyck schudde bedenkelijk het hoofd, toen slatius had uitgesproken. ‘Twee dingen bevallen mij daarin niet:’ sprak hij; ‘vooreerst die onder-
{==31==} {>>pagina-aanduiding<<}
zoeking zelve: dat zijn van die onwelkome omstandigheden, die soms gevolgen hebben, welke men niet voorzien kan. Mij dunkt, het is zaak, ops voornemen zoo spoedig mogelijk uit te voeren; iedere dag uitstel kan ons verderf wezen; en, ten tweede, begrijp ik niet, waarom Heer willem juist in de Hulck zijnen intrek genomen heeft. Zoo de magistraat in de eerstvolgende acht dagen nader onderzoek in die zaak doet, loopt hij nog gevaar, te worden gevangen genomen, en God weet, wat er dan uit kan voortvloeijen.’
‘Hij schijnt het gevaar niet te achten,’ sprak cornelis gerrits.
‘Het gevaar niet te achten!’ riep van dyck wrevelig uit. ‘Wie acht dat dan? Wij zeker geen van allen; maar moeten wij daarom de voorzigtigheid uit het oog verliezen?’
‘Wij zullen er hem bij de eerste gelegenheid indachtig op maken,’ sprak slatius, ‘en voorloopig vertrouwen, dat alles ten beste bestierd zal worden. En hoe staat het met de blansaerten?’ vroeg hij verder.
‘Die zijn geheel tot ijverige medewerkers geworden;’ antwoordde van dyck; ‘in Leiden zijn al drie kloeke maats geworven, en binnen vier dagen zullen zij zorgen, er acht bijeen te hebben. Van die zijde is dus alles in orde.’
‘Goed zoo, goed zoo!’ riep slatius uit, zich bij het vernemen van al die bijzonderheden gerioegelijk de handen wrijvende; ‘Daar zal een dans gedanst worden! Nu komt er uitzigt voor de ware dienaren der echte religie. O, uyttenbogaert, o grevinkhoven, o episcopius!’ ging hij met klimmende drift voort. ‘Oneerlijke werklieden in

{==32==} {>>pagina-aanduiding<<}



den wijngaard des Heeren! Nu zal 't blijken, wie de ware voorvechters van 't geloof zijn; want de Societeit der Remonstranten zal worden gezuiverd, als de Gommaristen eerst vernederd zijn, en dan zal men ook u afsnijden als verrotte leden in de kerk, en zij zal worden helder als 't zonnelicht en wit als sneeuw! 'k Zal ze zoodanig te bengelen hangen, dat het hun heugen zal, die allen, die mij zoo gepersecuteerd en vernederd hebben!
En daarop bleef hij eenige oogenblikken in nadenken verzonken, zich verdiepende in het zoete denkbeeld, hoe hij weldra zegevierend aan het hoofd zou staan van de herstelde gemeente, en wraak zou nemen op zijne vijanden.
Men ging nu over tot het bespreken van verschillende te nemen maatregelen, waarvan in het vervolg van ons verhaal nader blijken zal, en toen de avondschemering viel, begaven de drie mannen zich naar de herberg Het Lands Welvaren, waar zij ook weldra twee dergenen zagen binnenkomen, die door cornelis gerritsz besteld waren, namelijk jan claeszoon en harman harmanszoon. De eerste kwam naar de tafel toe, waaraan zij plaats genomen hadden en, zich tot cornelis gerritsz wendende, sprak hij, zonder te groeten of op de anderen te letten:
‘Dirck leenaertsz kon nog niet meê komen, cornelis: daarom zijn wij maar vast vooruitgegaan. Wat is er nu verder te zeggen?’
Na deze woorden, die luid genoeg werden uitgesproken, om door den waard en eenige andere gasten, die op de bank bij de kagchel te bieren zaten, verstaan te worden, bleef hij cornelis

{==33==} {>>pagina-aanduiding<<}



gerrits vragend aanzien met den hoed op het hoofd en de hand in de wijde hoozenzakken.
Slatius, die dadelijk begreep, dat zij hier met een zeer ongepolijst mensch te doen hadden, achtte het raadzaam, het gesprek niet terstond en daar ter plaatse op het onderwerp te brengen, maar voerde hem lagchende toe, daarbij doelende op de zondagsche kleêren, die hij aan had:
‘Wel, wel, jan, hoe zien wij u op een werkdag zoo sierlijk in 't bruin als een rentenier?’
Claeszoon wendde met eene zekere minachting het hoofd op zijde, en nam slatius, dien hij niet kende, van het hoofd tot de voeten op.
‘Werken?’ sprak hij; ‘dat denk ik in den eersten tijd niet meer te doen; ik heb het overgelaten aan wien 't lust; ik heb het verkocht aan een ander, die er meer om gaf.’
Dit zeggende, begon hij op een luiden toon te lagchen, als vast overtuigd, dat hij iets bijzonder geestigs gezegd had.
Slatius lachte een oogenblik mede, nog niet geheel met zichzelven eens, van welken kant hij dien maat zou aanvatten.
‘Als gij 't zoo kunt volhouden,’ sprak hij, ‘is 't niet te verwerpen. Gij schijnt het u dus gemakkelijk te willen maken?’
‘En waarom zou ik 't niet?’ vroeg de ander kort af; ‘werkt een paard langer dan hem de haver gegeven wordt? Als ik niet krijg, wat mij toekomt - afgedaan!’
Slatius was niet genoeg op de hoogte van zijne omstandigheden, om deze min of meer raadselachtige woorden te begrijpen; maar hij maakte er toch uit op, dat hij iemand voor had, die ontevreden

{==34==} {>>pagina-aanduiding<<}

genoeg was met het noodlot, om spoedig over te gaan tot een of ander middel van verbetering, als 't hem maar smakelijk gemaakt werd.
‘'t Is dan ook niet dadelijk om te werken, dat cornelis gerrits u hier bescheiden heeft,’ sprak hij, ‘maar -’
‘Dat zal ik anders niet ontzien,’ viel de ander hem in de rede, ‘dat heb ik ook aan cornelis gezegd, - niet waar?’ vroeg hij, zich tot dezen wendende; ‘ik ben goed voor mijn werk, zoo goed als iedereen; maar - dat zeg ik - zuivere rekening van hem, die mij aanneemt: al is het werk ook vuil, dat er gedaan moet worden.’
En wederom begon hij op eene ruwe wijze te lagchen over deze nieuwe aardigheid.
‘Dus,’ ging hij voort, ‘wat is 't nu voor eene zaak waarover de heeren wilder), spreken?’
Slatius begreep, dat het onvoorzigtig zou wezen, er onmiddellijk over te beginnen, maar spoedig had hij een besluit genomen.
‘Jan.’ sprak hij op zachteren toon, en na voorzigtig rond gezien te hebben, of iemand hem hooren kon, ‘datgene, waarover wij u spreken wilden, moeten wij zonder getuigen kunnen behandelen. 't Is van meerder gewigt dan gij denkt; - ook voor uzelven; dus laat ons gezamenlijk de straat op gaan; daar zal ik u meer zeggen.’
‘Goed,’ hernam claeszoon, ‘maar’ - op harmansz. wijzende, die in dien tusschentijd schrijelings op eene bank was gaan zitten, om op zijn gemak een glas brandewijn leeg te drinken, -‘hier is mijn maat harman, die meêgekomen is, en ook zal meêgaan; ik doe niets zonder mijn maat.’
‘Ik ook niet,’ viel deze hierop in; ‘zie maar!’

{==35==} {>>pagina-aanduiding<<}

en te gelijk reikte hij hem het half geledigde glas brandewijn toe, dat claeszoon met eene enkele teug uitdronk.
Van dyck scheen maar half tevreden met het gehalte van die twee, door gerrits aangeworven medehelpers.
‘Wat wilt gij met die plompe kerels beginnen?’ fluisterde hij op onwilligen toon slatius in het oor, toen deze opstond en zijn hoed opzette.
‘Stil,’ antwoordde deze, eveneens fluisterend, ‘laat mij begaan; als ik die twee onder vier oogen heb, zal ik spoedig weten, waaraan mij te houden, en bedrieg ik mij niet, dan zijn dat juist een paar ruwe gasten, zoo als wij ze gebruiken kunnen.’
‘Zoo neem ze dan, als 't u voegelijk schijnt,’ hernam van dyck; ‘wij zullen u hier wachten.’
‘'t Zal niet lang zijn,’ sprak slatius, en verliet met de beide varen, sgezellen het huis.
Zoodra zij een eind de straat waren opgegaan, waar zij in den donkeren winteravond weinig volk aantrbffen, zeide slatius, op een veel ernstiger toon, dan die, waarop hij tot nu toe het onderhoud gevoerd had:
‘Mannen, voor dat ik met u spreke over zaken van hoog gewigt, en die tot groot profijt van uw welwezen en van uwe ziel gedijen kunnen, want zij betreffen voornamelijk ons dierbaar geloof, 'twelk ik opregtelijk hope, dat u ter harte gaat: zegt mij eerst, of gij mij kent, die op 't oogenblik met u spreekt?’
‘Neen,’ antwoordden de beide maats, en harmansz. voegde er bij: wij weten alleen, dat cornelis ons zou brengen bij eenige zijner goede vrienden, om nader te spreken over zeker exploit, dat ons nog niet volkomen is gedenoteerd geworden.’

{==36==} {>>pagina-aanduiding<<}

‘Zoo is 't,’ hernam slatius, ‘welnu, als ik u mijn naam genoemd zal hebben, zult gij mij dadelijk kennen: - henricus slatius.’
‘De gebannen slatius!’ riep claeszoon uit; want werkelijk was, vooral in de Provineie Holland, de woelzieke ijveraar bij al de leden der Remonstrantsche gemeente bekend.
‘De gebannen, vervolgde, gehate en gevreesde slatius,’ hernam deze. Gij ziet, aan welk gevaar ik mij blootstel: word ik hier gevangen, dan kan ik eene eeuwigdurende opsluiting niet ontgaan. Ik behoef u dus niet te zeggen, dat het zwaarwigtige redenen zijn, die mij zooveel doen wagen, en gij beiden zijt, behalve eenige weinige goede vrienden, de eersten, aan wie ik mij bekend maak. Gij ziet dat ik vertrouwen in u stel.’
‘Heb er ook geene vrees voor, dat wij 't misbruiken zullen, heer slatius’ sprak claeszoon; ‘dat zou eene schennige handeling wezen.’
‘Daar denk ik ook niet aan,’ hervatte deze, die zijn doel voorloopig reeds bereikt had, daar hij had begrepen dat hij als predikant een veel grooter zedelijk overwigt op hen zou hebben dan de schrijnwerker cornelis gerrits, dien zij meer als huns gelijke behandelden, en teyens was hij geslepen menschenkenner genoeg, om te weten, dat het toevertrouwde geheim reeds dadelijk een band vormde, dien hij nil slechts wat naauwer behoefde toe te halen.
‘Gij weet,’ ging hij voort, ‘wat schrikkelijke vervolgingen wij allen te lijden hebben, en ik meen te bemerken, dat gij, even als zoovele anderenniet vrij gebleven zijt.’
‘Ze hebben mij het brood ontnomen,’ riep claes-
{==37==} {>>pagina-aanduiding<<}
zoon met hevigheid uit, mijne kleine schuit, waar meê ik den eerwaarden welsingius, die van de Voorpoort in den Hage ontsnapt was, naar Waalwijk gebragt had, is geconfiskeerd geworden, en tachtig pond boete heb ik moeten betalen! En harman is 't niet beter gegaan; die -’
‘Zoo zijn wij velen, die geleden hebben van de vervloekte tirannie,’ viel slatius hem in de rede, ‘en daarom geloof ik, dat gij, zoowel als ik, zult uitzien naar verbetering.’
‘En naar meer dan dat,’ sprak harman; ‘maar welligt zal de tijd nog komen, dat wij wrake kunnen nemen over onze ellende, en waarachtig, 't zal hun niet goed varen, die ze ons hebben aangebragt!’
‘Zoo denk ik ook,’ sprak slatius, ‘en laat ik u nog dit zeggen: de tijd is nabij, dat de wrake des Heeren over de ongeregten zal losbarsten; die ure is gekomen.’
‘Die ure is gekomen?’ riepen beiden verrast uit.
‘Ik zal u meer zeggen,’ vervolgde slatius, ‘wanneer ik weet, dat gij deel wilt nemen in de dingen, die daar geschieden zullen.’
‘Daar reken op!’ hernamen zij, brandende van nieuwsgierigheid; ‘wat zal er te doen wezen?’
‘Nu dan, geeft mij eerst bij plegtigen eede de belofte, dat geen woord van hetgeen ik u tot nogtoe gezegd heb, en nog verder zeggen zal, over uwe lippen zal komen; dat gij er met geen mensch, wie hij ook zij, over zult spreken, dan met hen, die ik u later als deelnemers zal kenbaar maken.’
‘Dat beloof ik u met heiligen eede,’ sprak claeszoon, terwijl hij slatius de regterhand gaf,

{==38==} {>>pagina-aanduiding<<}

en met de linkerhand den hoed van 't hoofd ligtte.
‘Ik evenzoo,’ sprak harmansz. op dezelfde wijze.
Zij waren nu tot het donkerste gedeelte van de straat genaderd, waar slatius bleef staan, en na zorgvuldig rondgezien te hebben, of er niemand was, die hen zou kunnen bespieden, maakte hij hen bekend met den voorgenomen prinsenmoord en de daarmede in verband staande verandering in de regering. Hij verhaalde hun daarenboven, dat het feit door eenige maats van Leiden zou worden uitgevoerd, en dat zij alleen zouden behoeven te beletten, dat die daarbij geen overlast leden; beloofde hun ieder vooreerst honderdvijfentwintig gulden, die hun nog dienzelfden avond zouden uitgeteld worden, en later in den Haag het overige, tot driehonderd gulden toe; gaf hun verder de verzekering, dat, indien zij kwamen te verongelukken, hunne vrouwen en kinderen eerlijk zouden worden onderhouden, dat overigens degenen, die in het leven bleven, nog genieten zouden eene goede somme gelds en bovendien voorzien worden met eene officie, elk naar zijne gelegenheid.
Zonder een woord te spreken, hadden de beide gezellen slatius aangehoord, en bleven, toen hij ophield, nog eenige oogenblikken in gedachten verzonken. Eindelijk sprak harmansz:
‘'t Is een stout feit, dat gij daar wilt ondernemen, en 't kan tot groote gevolgen leiden.’
‘'t Is het eenige wat ons overblijft,’ hervatte slatius, ‘wanneer wij niet voor altijd in de ellende willen blijven verzuchten.’
‘Ik heb vrouw en kinderen,’ hernam weder harmansz, ‘anders -’

{==39==} {>>pagina-aanduiding<<}

‘Ik zeg u nog,’ viel slatius hierop in, ‘dat die eerlijk onderhouden en vroom groot gebragt zullen worden, wanneer u iets overkomen mogt; de Remonstrantsche Societeit, waarvan hier natuurlijk alles uitgaat, is rijk genoeg, om in zoodanig geval, de trouw van hare dienaren ruim te beloonen.’
‘Dat is zeker eene schoone belofte,’ sprak harmansz. nadenkend.
‘En buitendien,’ ging slatius met meer aandrang voort, ‘wat is nu ons uitzigt? Welhaast zullen onze kinderen loopen bedelen, en als ze later hooren, hoe wij de gelegenheid hebben verzuimd, die de Heere ons nu aanbiedt, om hen te verlossen van hun jammerlijk lot - hoe zullen ze dan over ons denken?’
‘Ik ben uw man, heer slatius,’ sprak harmansz, eensklaps besloten, terwijl hij hem de hand gaf; ‘erger kan 't hun niet worden, maar beter wel. Reken op mij voor wat er te doen is; ik zal bij de werken zijn.’
‘Ik evenzoo,’ sprak jan claeszoon, ‘ik ben bereid. Op wanneer is de uitvoering bepaald?’
‘Voorloopig op morgen over acht dagen,’ antwoordde slatius, ‘blijft in dien tusschentijd bij de hand; cornelis gerrits zal, u naauwkeurig inlichten; wat uw werk zijn zal en wanneer gij u naar den Hage zult hebben te begeven. Kunt gij met schietgeweer omgaan?’
‘Ik heb nooit een pistool afgeschoten,’ sprak claeszoon.
‘Noch ik,’ voegde harmansz er bij.
‘Zoo zal ik er voor zorgen, dat u een pedarm of een houwer gegeven worde,’ hervatte slatius, ‘en hoe staat het met dirck leenaertsz?’

{==40==} {>>pagina-aanduiding<<}

‘Was het niet goed, dat wij dien dadelijk gingen opzoeken, en hem de zaak mededeelden?’ vroeg claeszoon. ‘ik weet zeker dat hij eveneens hereid zal zijn.’
‘Doet dat,’ antwoordde slatius. maar gaat wel voorzigtiglijk te werk, en spreekt hem geen woord, dan onder eede van geheimhouding. Ik zal u in het Lands Welvaren wachten; komt daar dus terug, maar als er meer gasten zijn, vervoeg u dan niet dadelijk hij ons, om geen opzien te wekken; als de anderen vertrokken zijn, zullen wij u nog van avond het geld toetellen.’
Met deze woorden nam hij afscheid van hen, en keerde naar van dyck en cornelis gerrits terug, aan wie hij den goeden uitslag mededeelde.
Een oogenblik later, terwijl zij gezamenlijk in een hoek van 't vertrek zaten te praten, trad, zoo als wij vroeger vermeld hebben, jan faessen binnen.
Nog geheel onder den indruk van de sombere gedachten, die zijnen geest vervulden, zette hij zich bij het vuur neder, greep nu en dan werktuigelijk naar de bierkroes, die bij hem stond, en bleef in diep gepeins verzonken, zonder eenige opmerkzaainheid te schenken aan hetgeen hem omringde. De treurige beelden, die zich in zijne ziel verdrongen, hadden meer en meer een donkeren tint aangenomen. Het was geen weemoed meer, die hem beheerschte; het was een sombere wrevel, eene verontwaardiging, die tot wraakgierigheid gestegen was, en hij was er te ongelukkiger door; want faessen behoorde tot die goedhartige en edele karakters, die, zelfs bij het grievendste zieleleed, in de reinheid hunner eigene gevoelens een steun

{==41==} {>>pagina-aanduiding<<}

vinden, die hen oprigt en staande houdt, en, zij het dan ook met een bloedend harte, onderworpen doet zijn aan den wil des Heeren. Maar die steun ontzonk hem, of liever hij had dien nog niet kunnen vinden, en wie zal het in hem veroordeelen, dat hij, in de omstandigheden, waarin hij door menschelijken dwang en willekeur gebragt was, niet die verhevene grootheid van ziel bezat, die ten allen tijde en in alles de raadsbesluiten der hoogste wijsheid, der oneindigste liefde erkent. Hij kon het niet; hij kon niet onderworpen zijn; hij gevoelde, en zeî het zich zelven meer dan eens in den loop zijner droeve overpeinzingen: wanneer hij op het ziekbed was neêrgeworpen, of eenige andere plotselinge lotsbeschikking hem voor altijd buiten staat gesteld had, zijn vaderland te dienen, en voort te gaan op den weg, dien hij tot nu toe met eere bewandeld had, hij zou het hoofd kunnen buigen en zwijgen; ja, zelfs wanneer het liefste wat hij op aarde bezat, wanneer duifje door den Heer van hem genomen ware naar den hemel, hij zou luid geweend hebben als ze hem gescheurd werd uit de ziel, misschien zou hem het hart gebroken zijn op haar graf; maar hij had nog kunnen stamelen: de naam des Heeren zij geloofd. Maar nu, - hoe geheel anders was het gevoel, dat zijne borst doortintelde! Dat was geene gedweeë onderwerping, maar bittere wrok. Wat nu geschiedde, was niet de wil des Heeren; die gruwelijke onregtvaardigheid kon niet worden goedgekeurd door de eeuwige en onveranderlijke Wijsheid en Liefde; die willekeurige overheid was niet meer voor hem, wat ze hem van kindsbeen af geweest was, het beeld van het goddelijk wereldbestuur op aarde; zij was hem eene magt,

{==42==} {>>pagina-aanduiding<<}

die zich wederregtelijk gesteld had tusschen hem en zijn geluk, en waaraan hij gedwongen was, zich te onderwerpen; maar dit laatste alleen, omdat zij de kracht in handen had, en hij geen middel wist, om er zich tegen te verzetten.
Omtrent een half uur had hij, in dergelijke gedachten verdiept, bij het vuur gezeten, en maakte zich gereed, om op te staan en zich naar boven te begeven, hoewel hij voorzag, dat de slaap hem dien nacht weinig rust zou brengen, toen de beide varensgezellen in de herberg terugkwamen met dirck leenaertsz, dien zij mede tot het ontwerp hadden overgehaald. Er zaten nog eenige andere gasten aan de verschillende tafels, zoodat zij, ingevolge de begeerte van slatius, op dezen en zijne medgezellen volstrekt geen acht schenen te slaan, maar zich bij het vuur nederzetten.
‘Goeden avond, bootsman,’ sprak harmansz, terwijl hij zich naast hem plaatste; ‘hoe gaat het sedert gisteren?’
Faessen zag den nieuw aangekomene aan, en herinnerde zich toen, den vorigen morgen ter zelfder plaatse met hem in gesprek geweest te zijn, een oogenblik voor dat het berigt van de expeditie der Nassausche vloot gebragt werd.
‘Goed,’ antwoordde hij kort af.
‘En hebt gij al iets naders vernomen van den togt, waarvan gisteren zooveel spraak liep?’
‘Meer dan mij vleit,’ hernam faessen, ‘en meer dan gij er misschien ooit van vernemen zult. Dat is geen togt, waar zegen op rusten zal. - Daar kan geen zegen op rusten,’ herhaalde hij langzaam, het hoofd schuddende.
‘Het dacht ons toch gisteren anders,’ hervatte

{==43==} {>>pagina-aanduiding<<}

harmansz ‘er waren er zoo velen, die hem zeker dachten mede te maken, - en, als ik mij niet bedrieg, hadt gij ook datzelfde voornemen?’
‘Dat had ik,’ antwoordde faessen, ‘en als 't regt ging, zou ik dat nog hebben.’
‘Gaat 't niet regt?’ vroeg claeszoon verwonderd. ‘Hoe zoo?’
‘Is 't regt, een vroom zeeman af te wijzen, die vijftien jaar met eere 't land en den Prins gediend heeft?’
‘Ze hebben u toch niet -?’ riep claeszoon uit.
‘Afgewezen!’ viel faessen hem met de diepste verontwaardiging in de rede, ‘afgewezen! Niet minder dan of ik een verrader of een lafaard ware!’
‘'t Kan niet wezen, bootsman!’ riepen de drie varensgezellen als uit éénen mond; ‘en waarom?’
‘Waarom?’ herhaalde faessen, ‘waarom? Zijt gij een van drieën voornemens, u voor dien togt aan te melden?’
‘Wij hebben op 't oogenblik beter te doen dan dat,’ antwoordde harmansz, terwijl hij den beiden anderen lagchend een oogwenk gaf; ‘maar later mogelijk -’
‘Zoo zorgt dan, dat gij in de belijdenisse van Dordt bedreven geraakt,’ hervatte faessen scherp en bitter.
Een ruwe, schaterende lach was het antwoord, dat hij ontving.
‘En sedert wanneer komt dat bij de werving voor de vloot in aanmerking?’ vroeg claeszoon.
‘Sedert de uitzinnigste eenzijdigheden op 't stuk van religie geleerd en de andersdenkenden verdoemd worden,’ hernam faessen meer en meer in drift

{==44==} {>>pagina-aanduiding<<}

ontstoken; ‘sedert de Gommaristen de hand in alles hebben, en de predikanten ook 't roer van de vloot willen sturen.’
De toon, waarop hij sprak, was luid genoeg, om door slatius en zijne medgezellen gehoord te worden. Daar hunne nieuwsgierigheid gaande gemaakt werd, stond van dyck op, en nam ongemerkt achter faessen, die hem niet gewaar werd, eene andere plaats in, zoodat hij alles duidelijk verstaan kon.
Zoodoende hoorde hij het geheele verhaal aan, dat deze deed van zijne ontmoeting ten huize van den Baljuw duyn, en dat nu en dan afgebroken werd door de uitroepen van verontwaardiging van zijne drie toehoorders.
‘En wat denkt gij nu te doen?’ vroeg claeszoon, toen hij geëindigd had.
‘Wat ik denk te doen?’ sprak faessen, met een diepen zucht; ‘kan ik iets doen? De heeren hebben de magt; zij kunnen met het regt begaan zoo als zij verkiezen. O, als ik kon, als ik kon!’ vervolgde hij, terwijl hij met vonkelende oogen de vuisten zamenklemde. ‘Maar wat zou ik?’ ging hij na een oogenblik stilzwijgen op diep neerslagtigen toon voort; ‘'t is uit; ik kan er niet aan veranderen. Maar is 't niet bitter, en schreeuwt het niet ten hemel, dat 't onregt zoo op 't kussen zit? En nog, - niemand weet, wat jammer ze mij met die handeling hebben aangedaan!’
Hierop zweeg hij, en verzonk in zijn vorig droevig gepeins.
‘Het schreeuwt ten hemel,’ sprak claeszoon na een oogenblik stilte; ‘maar meent gij, dat er niets aan te doen is?’

{==45==} {>>pagina-aanduiding<<}

‘Er is wel wat aan te doen, maats,’ antwoordde faessen ernstig en somber; ‘maar dat kan de magtelooze niet tegen den magtige.’
‘Beter dan gij denkt,’ sprak claeszoon op geheimzinnigen toon, terwijl hij van dyck vragend aanzag, die, zoo als wij gezegd hebben, achter faessen zat, en alles had gehoord; maar voordat hij verder sprak, leî van dyck den vinger beteekenisvol op den mond, en op dien wenk voleindigde hij niet hetgeen hij zeggen wilde.
‘Laat ons liever hiervan niet spreken,’ zeî faessen eensklaps opstaande; ‘als 't hart bitter is, broeit 't kwade praktijken uit.’ En hun goeden avond wenschende, dronk hij zijn glas ledig, verliet het vertrek, en ging langzaam de trap op naar zijne kamer.
Een oogenblik had van dyck er aan gedacht,claeszoon door een wenk te verstaan te geven, dat hij verder door zou spreken, en zoodoende welligt faessen in den toeleg te wikkelen; maar verschillende overwegingen hielden hem weder terug. Vooreerst had hij juist met slatius en gerrits afgesproken, dat zij voorloopig niemand meer zouden aanwerven. De elf maats, die nu reeds waren aangenomen, of nog door blansaert zouden aangeworven worden, waren met de overige deelnemers ruim voldoende ter uitvoering van het plan, zoo als hij het dien ochtend had beraamd; en ten tweede had hij met het scherp doorzigt, dat hem eigen was, begrepen, dat de jonge bootsman, hoewel in eene stemming, bitter genoeg om hem met vrucht een uitzigt van wraakneming voor te spiegelen, toch de man niet was, om zich door de voorstellen van die drie ruwe varensgezel-
{==46==} {>>pagina-aanduiding<<}
len te laten overhalen, en daarom wilde hij er eerst bedaard over nadenken, hoe hij, of slatius, welligt den volgenden dag er het best in zouden slagen, faessen, als zij het noodig oordeelden, tot medewerking in het komplot te trekken.
Zoodra deze dus vertrokken was, won van dyck de noodige inlichtingen aangaande zijne omstandigheden en zijne woonplaats in, en toen hij weder bij slatius en gerrits terugkeerde, deelde hij hun zijne opmerkingen mede, en stelde voor, te trachten ook nog faessen te winnen.
Nadat slatius hem oplettend had aangehoord, sprak hij: ‘'t Is goed, van dyck, dat gij zoo hebt gehandeld; want als ik 't wel zie, zou die jongman zich door die drie gezellen niet hebben laten bepraten. Hij is te vroom, om de zaak te nemen, zoo als zij haar zouden voorstellen; ik zal ze hem wel anders doen inzien. Wanneer wij hem behoeven, verzeker ik u, dat hij tot de onzen behooren zal, en onze onderneming voor een even godzalig werk zal houden, als hij ze nu, bij verkeerde inlichting, misschien als verwerpelijk zou beschouwen.’
Nadat de overigen zich met dat voorstel hadden vereenigd, bleven zij nog eenigen tijd in het Lands Welvaren: gaven aan de drie varensgezellen, na het vertrek der weinige nog overgeblevene gasten, het hun beloofde geld, en keerden, ten half elf uur, naar hunne woningen terug.



{==47==} {>>pagina-aanduiding<<}

Hoofdstuk III. Een vlugtige blik op eenige hoofdpersonen.

Zoo als wij gezien hebben, had jan blansaert, onmiddellijk na het ontvangen van het geld, het huis den Deijl verlaten, en was naar Leiden teruggekeerd, waar hij de geheele som met zijnen broeder en willem parthy verdeeld had. Wel was het hun daarbij eenigzins bang te moede, omdat, welken loop de zaak ook mogt nemen, hetzij eenige onvoorziene omstandigheden de deelnemers van hun voornemens mogt doen afzien, hetzij men werkelijk, met welken uitslag dan ook, tot de uitvoering kwam, er altijd voor hun een oogenblik van verantwoording zou moeten komen, of aan hunne medepligtigen, of, wanneer de zaak mislukken mogt, aan de overheid. Het laatste kwam hun, om ligt verklaarbare redenen verreweg het gevaarlijkste voor, en daarom versterkten zij zich meer en meer in het voornemen, door jan blansaert

{==48==} {>>pagina-aanduiding<<}

geopperd, om den geheelen aanslag ter gelegener ure aan den Hove van Holland te openbaren. Wanneer evenwel die tijd dààr zou zijn, was een punt, dat rijpelijk door ben werd overwogen. Wel hadden zij het terstond kunnen doen, en dit ried hun de voorzigtigheid, doch vooreerst wisten zij op dat oogenblik nog niet, dat de dag van uitvoering reeds zoo na op handen was, en meenden, dat nog slechts de allereerste, voorbereidende maatregelen werden genomen: maar, wat bij hen meer dan alles woog, jan blansaert had uit het gesprek met bontebal in het huis den Deijl vernomen, dat er binnen eenige dagen nog vierduizend gulden voorhanden zouden zijn, en zij hadden reeds genoeg gezien, om overtuigd te wezen, dat het hun niet moeijelijk zou vallen, zich een aanzienlijk gedeelte daarvan toe te eigenen.
De maandag en dingsdag verliepen onder deze beraadslagingen; ruim van geld voorzien, leidden zij een vrolijk leven, en hunne bemoeijingen met de geheele zaak bepaalden zich eenvoudig tot het zenden van een briefje aan van dyck, waarbij zij hem meldden, dat zij nu in 't geheel acht gasten hadden aangeworven, aan wie zij ieder de bepaalde som hadden toegeteld, zoodat het geld, aan blansaert overhandigd, was uitgegeven, terwijl zij voorwendden genoodzaakt te zijn, de aangeworvenen door hun veel verteringen te laten maken, ‘in goede courage en contentement’ te houden.
Hierop ontvingen zij, dingsdag avond, van van dyck een antwoord, waarin deze hun schreef, dat hij den volgenden dag, den 1sten Februarij, in de herberg de Kolder, te 's Hage zou komen, waar hij hen uitnoodigde, zich bij hem te vervoe-
{==49==} {>>pagina-aanduiding<<}
gen, en de aangenomen gasten insgelijks in den Haag te doen komen, ten einde hun met het verder beloop der zaak en de genomen maatregelen mondeling bekend te maken, er bijvoegende, dat, indien eene of andere omstandigheid hun beletten mogt daar te komen, hij alsdan, wanneer hij hen in de Kolder niet vond, door zou gaan en hen te Leiden bezoeken.
Noch het een, noch het ander viel bijzonder in hunnen smaak, en na lang overleg besloten zij, dat abraham en parthy naar 's Hage zouden gaan en voorgeven, dat jan blansaert ziek geworden en daardoor verhinderd was, mede te komen, en dat zij overigens het briefje, hetwelk hun in den namiddag was ter hand gesteld, te laat hadden ontvangen, om de andere deelnemers bij tijds te kunnen waarschuwen. Op deze wijze meenden zij de verschillende bezwaren, waarin zij door hunne valsche sterling tegenover van dyck geraakf waren, te kunnen ontwijken, door namelijk voor te geven, dat jan blansaert degene geweest was, die met voornoemde gasten gesproken had, zoodat zij het antwoorden op onderscheidene vragen, die van dyck hun mogt doen, konden vermijden, en onwetendheid omtrent nadere omstandigheden voorwenden.
Ingevolge dit plan gingen dan ook beiden den volgenden morgen naar 's Hage, waar zij met van dyck in de Kolder te zamen kwamen. Deze, hoewel niet zeer tevreden, dat zij geen der aangeworvenen hadden medegebragt, nam evenwel met hunne verklaring genoegen, te meer, daar zij in het gesprek, dat toen volgde, en dat wij onzen lezers niet in al zijne bijzonderheden behoe-
{==50==} {>>pagina-aanduiding<<}
ven mede te deelen, zich bereid toonden, aan het gevaarlijkste gedeelte van de onderneming, namelijk den aanval op den Prins zelven, persoonlijk deel te nemen. Het is duidelijk, dat het hun bij de voornemens, die zij koesterden, niet moeijelijk viel, zoodanige belofte te doen, en nadat van dyck hun gezegd had, dat het feit op dingsdag, den 6den Februarij zou plaats hebben, werd bepaald, dat zij beiden met van dyck den Prins zouden overvallen, en dat de andere Leidenaars en Rotterdammers de wacht zouden houden, om hen zoo noodig te ontzetten, waarbij van dyck hun tevens den weg over de Tolbrug, de Veenen en Pijnacker of Berkel, als de beste aanwees, om zich na volbrenging van het feit in veiligheid te stellen. Haarbij bepaalde men, dat jan blansaert, op maandag de verschillende gasten ergens in de Duinen bij den Haag zou verzamelen, en hen daar, door het houden van eene toespraak, tot kloekmoedigheid vermanen. Van dyck gaf hun te dien einde een exemplaar van de Lichtende Fakkel, het hevigste geschrift, dat aan de pen van slatius ontvloeid was, en dat wij in de stukken van die dagen vermeld vinden als ‘een famous Libel, streckende tot seditie, vol van valsche lasteringen, tegens den persoon van Zijne Hooghghemelte Excellentie en de Regeerders van 't Landt, ende om deselve daerdoor haetelijck te maken,’ waaruit de stof tot voornoemde toespraak zou ontleend worden. Verder beloofde van dyck, voor de noodige wapens te zullen zorgen, die men te Rotterdam reeds bezig was te verzamelen en in orde te brengen, terwijl hij tevens, zoodra coorenwinder het geld van bontebal zou ontvangen hebben, in staat zou wezen, hun het noodige ter

{==51==} {>>pagina-aanduiding<<}

hand te stellen, om daarmede die uit Leiden de beloofde som uit te betalen. Coorenwinder was namelijk op dat oogenblik nog niet uit Zevenhuizen terug, en van dyck stelde hun dus voor, dat zij maandag bij tijds met al degenen, die in Leiden aangeworven waren, in 's Hage zouden komen, als wanneer hij hun driehonderd vijfennegentig pistoletten zou toetellen.
Wel was hun die termijn tot het ontvangen van het goud wat laat gesteld, maar, daar de uitbetaling eerst na het volbrengen der daad geschieden moest, vreesden zij achterdocht op te wekken, wanneer zij op eene vroegere betaling aandrongen, en nadat van dyck hun nog vijf pistoletten had gegeven, om daarmede de verteringen te bestrijden, die zij voorwendden te moeten doen, keerden zij naar Leiden terug, met de belofte, op den bepaalden tijd in 's Hage tegenwoordig te zullen wezen. Tegelijkertijd verliet van dyck de Kolder, en begaf zich naar den Heer van stoutenburg, die zich, zoo als hij vernomen had, op dat oogenblik in 's Hage bevond.
Deze had, sedert wij hem den vorigen zaturdagavond in de Kolder verlaten hebben, het grootste gedeelte van zijnen tijd in Rotterdam doorgebragt, waar hij na het vertrek van faessen zijnen intrek had genomen in de Hulck. Hier bleef hij in verbinding met slatius en van dyck, en beraamde tevens met zijnen neef van der dussen, die geheel en al voor het plan gewonnen was, zoowel de noodige maatregelen tot de uitvoering, als den weg, dien zij na het welgelukken van den aanslag zouden hebben te volgen, om weder in het bezit te geraken van hetgeen hun en hun geslacht vroeger was

{==52==} {>>pagina-aanduiding<<}

ontnomen geworden. De tijd, die hem overbleef, sleet hij gewoonlijk in de Hulck, waar hij, als bewoner van het huis, altijd gebruik maakte van de bijzondere kamer, waar duifje en haar vader huisden, indien namelijk de algemeene gelagkamer, anders hun gewoon verblijf, te druk was bezocht. Gewoonlijk was dit omtrent dezen tijd van het jaar niet het geval; maar de toevallige omstandigheid, dat een zoo aanzienlijk eskader, als de Prinsenvloot, waarvan wij hierboven gesproken hebben, werd uitgerust, had uit verscheidene oorden, zoowel van Holland als van Zeeland, eene menigte zeelieden naar Rotterdam gelokt, die begeerig waren, dien togt mede te maken. Dat gaf in de laatste dagen van Januarij, en in de eerste van Februarij, eene groote levendigheid in de Hulck, die gewoonlijk door de zeevaarders gaarne bezocht werd. Dan ging de bierkroes lustig rond, en rammelden de steenen op het verkeerbord, en klonken de matrozenliedjes; maar toch, niettegenstaande dat alles, was onze oude bekende olsveen, hoewel het hem tot geen goring geldelijk voordeel strekte, niet tot zijn gewonen toestand van kalme tevredenheid en opgeruimdheid teruggekeerd. Het vertrek van faessen had hem eene leêgte veroorzaakt, die hij niet in staat was aan te vullen, en nog meer dan dat vertrek zelf was de wijze, waarop het had plaats gehad, het voortdurende onderwerp van zijne gedachten. Hij had, van zijne jeugd af aan, zoo weinig ondervonden in zijn eentoonig leven, waarin iedere dag nagenoeg aan den anderen gelijk was, dat het laatste onderhoud, hetwelk hij met den jongen bootsman had gehad, en waarbij hij vrijwillig eene vriendschap had afgesneden, die, zoo als hij nu maar al

{==53==} {>>pagina-aanduiding<<}

te wel bemerkte, hem eene behoefte was geworden, hem als een drukkende last op het hart lag. Hij was stil en neêrslagtig, zat soms uren achtereen in het vuur te staren, zonder de hand naar de voile kan, die bij hem stond, uit te steken, en was daarbij, hoewel hij noch zich zelven, noch iemand anders eenig bepaald verwijt kon doen, ontevreden met alles wat hem omringde. In later tijd verklaarde hij meermalen, en toen weder met rijken woordenvloed, dat hij gedurende die week, welke den ontzettenden dag voorafging, tot welken wij nu langzamerhand naderen, eon voortdurend vdorgevoel met zich had omgedragen van hetgeen komen zou, hetwelk hij evenwel later eerst als zoodanig had herkend.
Bij deze onaangename stemming, waarin de goede kastelein zich bevond, en die vooral niet verminderde wanneer hij met duifje alleen zat, was hem het bijzijn van stoutenburg dikwijls van harte welkom. Deze, die nog altijd onder den naam van pieter adriaensz, bij hem bekend bleef, had, zoo als duidelijk bleek, veel gezien in de wereld, had veel te vertellen van den oorlog vóór de trêve, dien hij voor een groot gedeelte had medegemaakt, en was binnen drie of vier dagen in den huisselijken kring, dien hij blijkbaar opzettelijk zocht, geen vreemdeling meer. Van faessen had olsveen na zijn vertrek niets hoegenaamd vernomen, en hoezeer hij menig uur, in weerwil van de vrij scherpe koude, op de stoep voor zijne woning had doorgebragt, in de hoop, dat hij hem onverwachts zou zien aankomen, had zich de bootsman, om de redenen, die wij kennen, niet meer in de Hulck vertoond.
Wat duifje aangaat, het is wel natuurlijk, dat

{==54==} {>>pagina-aanduiding<<}

zoowel het ontstemde gemoed van haren vader, als de oorzaak, die er aanleiding toe gegeven had, ook bij haar niet zonder invloed was gebleven. Ook in haar binnenste was er veel veranderd sedert hun beider vriend het huis zoo onverwachts verlaten had: die kalme gemoedsstemrning, die een gevolg was van hare engelreine denkbeelden, en haar leven zoo zacht en zoo gelukkig maakte, had plaats gemaakt voor eene zekere onrustige gejaagdheid, die zij zich zelve niet verklaren kon; dat de vrgegere drukke woordenrijkheid van haren vader door eene bij hem onnatuurlijke stilzwijgendheid was vervangen, was haar minder opvallend, omdat zij zelve uren lang in peinzend droomen kon doorbrengen, waarbij allerlei onbepaalde gedachten haar door het hoofd gingen, beelden zonder vorm, gevoelens, waarvoor zij geene woorden had. Zij dacht, wat zij vroeger nooit gedaan had, aan de toekomst, en wist niet, wat zij van die toekomst vragen moest; nooit had zij het drukkende van de eenzaamheid gevoeld zoo als nu, en toch verlangde zij alleen te blijven, hoewel zij dan menigmaal droevig was tot schreijens toe, zonder te weten waarom. Met één woord, zij beminde faessen, maar zij wist het zelve niet; - haar hart had voor het eerst gesproken, maar zij had het niet gehoord, of liever zij had die stem niet verstaan.
O, wanneer zij die verstaan had, wanneer de liefde haar de oogen had geopend, hoe helder zou zij dan ook gezien hebben in het gedrag van stoutenburg, die haar met meer en meer toedringende vriendelijkheid naderde; hoe zou zij op hare hoede geweest zijn, daar waar nu haar argeloos gemoed volkomen onbewust bleef van eenig gevaar. Wan-
{==55==} {>>pagina-aanduiding<<}
neer zij en haar vader gretig luisterden naar de verhalen van hunnen nieuwen gast, die hen altijd door zijne veelzijdige kennis wist te boeijen, dan bragt die afleiding haar weder kalmte in het hart, en zij vatte voor hem eene soort van genegenheid op, die evenwel hemelsbreed verschilde van het gevoel, dat zij onbewust voor faessen koesterde; zonder dat zij er aan dacht, hieromtrent eenige vergelijking te maken. Zij bemerkte daarom ook niet, hoe stoutenburg meest altijd tot haar, of ten minste voor haar sprak, en geen zweem van argwaan zelfs kwam er in hare ziel, wanneer zijn vlammende blik lang achtereen hing aan de hare, als zij met belangstelling zat te luisteren naar zijn gesprek, en er niet aan dacht de helder blaauwe oogen neêr te slaan voor de zijne.
Stoutenburg meende daarentegen in dit alles de kiemen van eene aangroeijende neiging te zien, en de week was nog niet ten einde, toen hij, die overigens weinig geloofde aan vrouwendeugd, vooral onder het volk, dat hij zoo laag beneden zich waande, reeds vorderingen genoeg in duifje's hart meende gemaakt te hebben, om haar van zijne liefde te kunnen spreken. De gelegenheid evenwel hood zich daartoe niet aan, voordat er acht dagen verstreken waren sedert zijne komst in de Hulck; de gevolgen daarvan evenwel staan in zulk een naauw verband met de ontwikkeling van ons geheele drama, dat wij ons eerst naar eene andere zijde moeten wenden, om onze lezers op de hoogte van de handelingen der overige hoofdpersonen te houden.



{==56==} {>>pagina-aanduiding<<}

Hoofdstuk IV. De woning van Slatius.

Wij verplaatsen ons nu op Vrijdag den derden Februarij naar het huis van slatius te Rotterdam. Het was ongeveer midden in de Raamsteeg gelegen, maar hij, die er tegenwoordig naar wilde zoeken, zou zelfs bezwaarlijk de plek kunnen herkennen, waar het eenmaal heeft gestaan. Reeds toen ter tijde was het een oud gebouw met eene klein opgaande stoep van zeven of acht treden, die naar de huisdeur leidde, welke uit twee deelen, eene boven- en onderdeur, bestond, waarvan de eerste voorzien was van een vierkant raampje met ijzeren traliën, dat van binnen met eene schuif kon gesloten worden. Dergelijke traliën bevonden zich ook voor de twee benedenramen van het huis, die zich regts en links van de deur bevonden, en bragten met de in lood gevatte zeskante ruitjes niet weinig bij, om aan het geheel een onbeschrijflijk somber

{==57==} {>>pagina-aanduiding<<}

aanzien te geven. Het eenige raara der bovenverdieping stond boven de deur, en was met een verwelops en half vervallen luik gesloten, terwijl zich daarboven de spits toeloopende trapgevel verhief, op welks top eene ijzeren windvaan, nagenoeg door de roest verteerd, reeds sedert welligt eene halve eeuw onbewegelijk naar dezelfde hemelstreek stond te wijzen. Naast het huis, aan de zijde, die aan een moestuin belendde, liep een naauwe gang, in den zomer weelderig met gras en onkruid bewassen, maar nu door opeengehoopte vuile sneeuw en modder bijna 'onbegaanbaar gemaakt, en die, over eene kleine, half met de puin der afbrokkelende muren bedekte, binnenplaats, naar een soort van achterhuis geleidde, dat slechts uit twee kamers bestond, waarvan de eene tot eene bergplaats van allerlei oudhuisraad, kisten, turf enz diende, terwijl de andere meer bepaaldelijk door slatius ten gebruike was ingenomen.
Het is in dit vertrek, ongeveer tien uur in den morgen van den voornoemden vrijdag, dat wij onze lezers willen binnenleiden. De kamer, hoewel verreweg de beste van het geheele huis, waarvan het inwendige, zoo mogelijk, het uitwendige nog in onbehaaglijkheid en armoedig voorkomen overtrof, was vrij ruim, en zou, daar zij met twee hooge vensters het uitzigt op een achtergelegen boomgaard en een derde venster aan de zijde van de binnenplaats had, ook genoegzaam helder geweest zijn, indien niet de twee eerstgenoemde ramen van onderen waren digtgespijkerd, waardoor er die vreemde en voor het dagelijksch gebruik zoo onbehagelijke verlichting ontstond, die uit een zeer hoog geplaatst venster naar het midden van het vertrek valt, en den

{==58==} {>>pagina-aanduiding<<}

wand onder het raam nagenoeg in het duister laat. Daarbij was het nevelachtig en somber weder, terwijl, zoowel voor het venster aan de binnenplaats, als voor een der beide anderen, een oud stuk tapijt was opgehangen, klaarblijkelijk met het doel, om de snijdende winterkoude zooveel mogelijk buiten de vele gebrokene glasruiten te houden.
De eene zijmuur werd bijna geheel ingenomen door een grooten schoorsteen met een gemetseld fornuis, waarin een houtskolenvuur lag te glimmen; daarnaast stonden op de vuurplaat verscheidene retorten, kolen en ijzeren slangen, terwijl ook nog eenig ander gereedschap, als vijzels, vuurtangen, schalen en flesschen, hier en daar aan den gekalkten muur opgehangen, of in een der hoeken bijeengeworpen, scheen aan te duiden, dat de bewoner zich met chemische werkzaamheden onledig hield, of gehouden had.
Dit was dan ook werkelijk het geval: sedert zijne terugkomst in Holland had slatius getracht den kost te verdienen met het bereiden van fijne reukwateren, wat hem werkelijk te Delft in den eersten tijd eenigzins schijnt gelukt te zijn; later evenwel, nadat hij zich te Rotterdam had gevestigd, had hij dit langzamerhand laten verloopen.
Voor een der ramen stond eene oude met laken bekleede schrijftafel, waarop eenige boeken en papieren lagen, en waarvoor wij slatius in een met donker juchtleêr overtrokken armstoel vinden zitten; een zware foliant lag opengeslagen op een laag bankje naast hem. Hij was in eene soort van versleten zwarten tabbaard gekleed, en had, een hoed op 't hoofd, om zich tegen den invallenden togtwind te dekken. Van tijd tot tijd bladerde hij in de boe-
{==59==} {>>pagina-aanduiding<<}
ken, waaronder zich verscheidene van hem afkomstig bevonden, als de zooveel geruchts makende Kristalyne Spiegel, de Morgenwekker, de Klaerlichtende Fakkel, het Vrijmoedig onderzoek der plakaaten en andere, en ging daarop weder ijverig aan het schrijven op eenige voor hem liggende vellen papier. Zijne zaamgefronste wenkbraauwen, de beweeglijkheid zijner gelaatstrekken, die nu eens kwalijk onderdrukten toorn, dan weder smadende minachting uitdrukten, waarbij hem van tijd tot tijd halfluide gezegden ontsnapten, bewezen dat hij de meest gespannen oplettendheid en belangstelling aan zijn werk wijdde.
Dat belette hem evenwel niet, om nu en dan ook zijne aandacht te schenken aan hetgeen om hem voorviel, en deel te nemen aan het gesprek, dat bij tusschenpoozen gevoerd werd door de beide overige personen, die zich met hem in de kamer bevonden, namelijk zijn zwager cornelis gerrits en adriaan van dyck, ja zelfs, nu en dan deel te nemen aan het werk, waarmede zij zich bezig hielden, en dat schijnbaar zoo weinig met het zijne overeenstemde.
Slatius was namelijk aan het opstellen van eene soort van godsdienstig manifest, dat bestemd was, om onmiddellijk na het vermoorden van den Stadhouder, zoowel door hem als door eenige andere Remonstrantsgezinde predikanten, in de verschillende kerken te worden afgelezen, ten einde de gemoederen nog meer op te winden, en de verlangde herstelling der onderdrukte partij tot stand te brengen.
Ter zelfder tijd hield zich cornelis gerrits bezig met op het kolenvuur in een grooten ijzeren lepel lood te smelten, en daarvan kogels te gieten in ruwe vormen, die in een bak met zand, op de

{==60==} {>>pagina-aanduiding<<}

schoorsteenplaat staande, waren ingedrukt, terwijl van dyck de aldus gevormde kogels, naar gelang ze afgekoeld waren, uit het zand nam, en er met eene vijl de behoorlijke gedaante aan gaf, om ze te doen passen in de pistolen van verschillend kaliber, die, ten getale van zes, voor hem op het fornuis lagen.
Op het oogenblik, dat wij hen aantreffen, hadden beiden het werk eene korte poos laten rusten, om te luisteren naar een gedeelte der rede van slatius, hetwelk deze hun met blijkbare zelfvoldoening, onder het aanbrengen van eenige veranderingen en wijzigingen, voorlas. Van dyck stond zwijgend met over elkander geslagen armen tegen den schoorsteenmuur geleund: overspannen dweepzucht was te lezen in zijn donker oog, dat hij strak voor zich op den kolengloed gerigt hield, en de uitdrukking van zijn gelaat, zoowel als de krampachtige greep, waarmede hij onwillekeurig de kolf van een der zware ruiterpistolen omklemd hield, duidde maar al te klaar aan, dat zijne gedachten van misschien nog meer opgewonden aard waren, dan die, welke aan slatius de hevige woorden, die hij sprak, hadden in de pen gegeven. cornelis gerrits, die op een lagen voetschemel onder den schoorsteen zat, had de handen voor de knieën zamengevouwen, en hield met gretig luisterende nieuwsgierigheid de oogen op den fanatieken leeraar gevestigd.
‘Veelgeliefde broederen,’ ging deze in zijne lektuur voort, ‘dankt dan den Heer der Heeren, dat de ure gekomen is, dat uwe dwingelanden zullen vergaan als het kaf voor den wind, en geslagen zullen worden met het zwaard der wrake; - dat de ure gekomen is, waarvan Hij gesproken heeft door den mond van jesaia, zijnen dienstknecht: “Ziet ulie-
{==61==} {>>pagina-aanduiding<<}
der God zal ter wrake komen met de vergeldinge Gods; Hij zal komen en ulieden verlossen. En het dorre land zal tot staande water worden, en het dorstig land tot springader der wateren; in de woning der draken, daar zij gelegen hebben, zal gras met riet en biezen zijn.”’
‘In de woning der draken zal gras met riet en biezen zijn,’ mompelde van dyck, terwijl hij aan de verwoesting en plundering dacht, die in de eerstvolgende dagen over zijne doodsvijanden zou gebragt worden.
‘En de vrijgekochten des Heeren zullen wederkeeren,’ vervolgde slatius, ‘“en tot sion komen met gejuich, en eeuwige blijdschap zal op hun hoofd wezen: vrolijkheid en blijdschap zullen zij verkrijgen, maar droefenis en zuchting zullen wegvlieden.” Dat woord, geliefden, is vervuld op den huidigen dag, want ziet, de vrijgekochten zijn gekomen tot sion met gejuich.....’
Tot hiertoe was hij met zijn schrijven gevorderd; hij hield op met lezen, en ging dadelijk weêr ijverig aan het werk, als om den gang zijner denkbeelden niet te verliezem.
‘En door wien denkt gij dat woord te doen spreken?’ vroeg van dyck na eenige oogenblikken zwijgens.
Slatius bedacht zich eene korte poos.
‘Moet blansaert te Rijswijk zijn?’ vroeg hij.
‘Abraham blansaert heeft mij eergisteren beloofd,’ antwoordde van dyck, ‘in persoon den aanslag te zullen mededoen: zijn broeder zou dus mogelijk voor uw oogmerk niet ongeschikt wezen; hij is een goed orateur. Zij beiden komen maandag

{==62==} {>>pagina-aanduiding<<}

morgen met die uit Leiden naar den Hage.’
‘Ik zelf zal, zoo als ik u vroeger gezegd heb, naar Bleiswijk en de dorpen gaan,’ hernam slatius nadenkende, ‘ik heb daar de meeste vrienden; morgen zal ik geesteranus en velsius ten mijnent ontbieden en hun de propositie doen -’
‘Zoudt gij 't raadzaam meenen, hen in de zaak te trekken?’ vroeg van dyck.
‘Ik acht het niet noodig,’ hervatte slatius; ‘maar eene onbepaalde aanduiding zal ik hun geven, dat zij ter gelegener tijd dit propoost tot de burgerij houden: zij zelve zullen dan het oogenblik wel weten te kiezen.’
‘Zoo laat dan jan blansaert daartoe te 's Hage blijven,’ sprak van dyck, een papier uit den zak halende; ‘want, zie hier, hoe ik gisteren met Heer willem overlegd heb:
‘Willem parthy, abraham blansaert en vier Leidenaars zullen te Rijswijk komen.’
‘Zoo ook ik met de Rotterdammers,’ viel hem cornelis gerrits in de rede.
‘Item cornelis met de drie Rotterdammer matrozen,’ vervolgde van dyck, zijne aanteekeningen raadplegende; ‘van die tien man zullen zeven als wachten worden gesteld, en drie den aanval doen.
Item zullen de vier andere Leidenaars in den Hage blijven - alzoo met jan blansaert - waar zich ook zullen ophouden de Heer van stoutenburg en coorenwinder tot het in beweging brengen der burgerij. Datzelfde zal de Heer van der dussen hier in Rotterdam doen, waar ook cors jansz. van alfen zal blijven.’
‘En reinier van groeneveld?’ vroeg sla
{==63==} {>>pagina-aanduiding<<}
tius, die de woorden van van dyck met oplettendheid gevolgd had.
‘Op dien valt niet te rekenen,’ antwoordde deze, terwijl hij zijn papier zorgvuldig weder verborg, en zijnen arbeid hervatte; ‘hoewel hij op aandringen van zijn broeder aan de zaak heeft deelgenomen, blijft hij hardnekkig weigeren, zelf daarin te handelen. Ik, voor mij, geloof, dat hij nu al berouw over die deelneming heeft, en wanneer zijn broeder er niet in betrokken ware, zou ik hem niet zeer vertrouwen, want hij spreekt nooit over den voorgenomen aanslag, zonder alles te doen wat hij kan, met ernstig vermaan en dringende smeeking, om ons daarvan te doen afzien.’
‘Flaauwhartige ziel!’ bromde slatius; ‘hoe 't hem rouwen zal! En gij zelf, van dyck?’ vroeg hij eindelijk.
‘Ik zelf?’ hervatte deze opziende, terwijl hij langzaam twee kogels liet glijden in het pistool, dat hij in de hand had; ‘zie, daar gaat mijn schot in den loop: zoo waar ik zalig hoop te worden, het eerste schot, dat zal worden gelost, en ik hoop, het eenige, dat noodig zal wezen!’
Slatius knikte goedkeurend bij deze woorden, en cornelis gerrits sprak na eenige oogenblikken:
‘'t Is zeker, hoe minder schoten er vallen, hoe beter; hoezeer het anders op een kogel of wat meer of min niet aankomt. Laat zien,’ ging hij voort, terwijl hij de pistolen uitzocht; ‘hier zijn er nu vier geladen, en voor de beide anderen ligt de lading gereed. Ik heb alles te zamen op vierentwintig schoten gerekend; kogels zijn er oyer en polver zal er juist voldoende wezen - mits het nu goed droog is.’

{==64==} {>>pagina-aanduiding<<}

Dit zeggende, ging hij naar een hoek van het vertrek, waar hij door het opligten van een doek eene vrij aanzienlijke hoeveelheid buskruid ontblootte, dat op eene lange bank lag uitgespreid en waarvan hij eenige korrels opnam en tusschen de vingers fijn wreef.
Op dit oogenblik hoorde men eene stem in het gangetje slatius toeroepen.
‘Dat is coorenwinder!’ riepen allen als uit éénen mond, want gelijktijdig hadden zij die stem herkend, en werkelijk trad de genoemde persoon op hetzelfde oogenblik de kamer binnen.
‘Eindelijk weêr terug, mannen!’ riep hij na de eerste verwelkoming uit, ‘en wat meer zegt, ruim voorzien van al wat er noodig kan wezen.’
Bij deze woorden haalde hij een zak met klinkende munt voor den dag, dien hij op de tafel van slatius nederlegde.
‘Daarin,’ vervolgde hij, ‘zijn tweeduizend gulden aan rijers en pistoletten, waarvoor bontebal de borgstelling van den heer van groeneveld en eene kwijting van mij in handen heeft: daar liggen ze ten gebruike, waar ze noodig zijn. Wat het remboursement aangaat,’ ging hij lagchend voort, ‘daar zullen wij gezamenlijk wel voor zorgen.’
‘'t Heeft tijd en moeite gekost, zoo 't schijnt,’ sprak slatius; ‘ten minste, 't is bijna vijf dagen geleden sedert gij ons met bontebal aan den Deyl verliet.’
‘Gij zegt het wel teregt,’ antwoordde coorenwinder, ‘bontebal was willig genoeg, maar zijn vrouws stiefvader, van olshoren, was niet zoo gemakkelijk over te halen; vandaar dat lange oponthoud. Ik heb hem, behalve de obligatie, eene ver-
{==65==} {>>pagina-aanduiding<<}
klaring moeten geven, dat wanneer ik in ongelegenkeid mogt geraken, ket geld, dat hij voorgeschoten had, het eerst van den boedel af moest.’
‘Dan, vrees ik, zal er luttel voor de erfgenamen blijven, david,’ sprak cornelis gerrits spottend.
‘Dat denk ik ook,’ antwoordde coorenwinder eveneens, ‘en eindelijk heb ik nog op zijn aandringen den datum der obligatie, die van den 2den Februarij was, moeten veranderen in primo October, opdat het nooit zou blijken, wanneer er iets van de zaak mogt uitlekken, tot welk doel hij mij dat geld had verstrekt.’
‘Een voorzigtig man,’ spotte slatius; ‘hij verdient weêr schout van Zevenhuizen te worden bij de herstelling van zaken.’
‘Dat, heb ik hem ook al bij handtasting moeten beloven,’ ging coorenwinder voort; ‘nu - mijnenthalve -. En, hoe staan de zaken hier? - Doch, eer wij verder spreken, - hebt gij mijne twee briefjes ontvangen, van dyck?’
‘Ontvangen, gelezen en verbrand,’ antwoordde deze, ‘en bij onze overleggingen hebben wij ze ook gevolgd. Gij zult alzoo met heer willem in 's Hage blijven, en onmiddellijk als de tijding van de goede réussite bekend wordt, voor de verspreiding daarvan zorgen en de malcontenten verzamelen; hier zijn de namen van eenigem, wier huizen 't eerst zullen moeten geplunderd worden.’
Coorenwinder zag even het papier in, dat van dyck hem overgaf.
‘François van aerssen bovenaan?’ sprak hij; ‘die lijst is zeker van den heer van stoutenburg afkomstig?’

{==66==} {>>pagina-aanduiding<<}

‘Juist geraden,’ antwoordde van dyck; ‘overigens zult gij in den Haag jan blansaert met vier man uit Leiden vinden, die, zoo als mij parthy verzekerde, nu al van begeerte branden, om de handen aan 't werk te slaan.’
‘En de wapenen?’ vroeg coorenwinder.
‘Hier liggen ze,’ hernam van dyck, op het fornuis wijzende; ‘zes pistolen en een vuisthamer.’
Coorenwinder nam er twee van op, bezag ze, en sprak:
‘Ik weet niet, of heer adriaen van der dussen 't verkieslijk zal vinden, dat men zoo dadelijk zien kan, dat die twee pistolen van hem komen. Zie hier,’ en hij wees op het zilveren beslag, waarmede ze versierd waren, ‘'t naamcijfer en het wapen met de helm.’
‘Gij hebt gelijk, coorenwinder,’ zeî cornelis gerrits op deze voorzigtige waarschuwing; ‘geef hier, ik zal er de huiden aftrekken.’ En de daad bij het woord voegende, scheurde hij met een nijptang het verraderlijke beslag van de twee pistolen af, die van dyck ook werkelijk den vorigen morgen van van der dussen ontvangen had.
‘Wanneer wij nog meer pistolen behoeven,’ ging coorenwinder voort, ‘en mij dunkt, het was niet kwaad, er nog eenige in voorraad te hebben, dan kunnen wij ze koopen bij abraham wouters, waar ik ze in 't voorbijgaan heb zien liggen. Ik zou ze meêgebragt hebben, maar wist niet in hoever gij al voorzien waart.’
Slatius had zich in dien tusschentijd weder neêrgezet en vervolgde zijn schrijven; de overigen zetten hun gesprek voort, waarin hij zich nu en dan mengde, en weldra was coorenwinder bekend

{==67==} {>>pagina-aanduiding<<}

met al hetgeen in zijne afwezigheid was voorgevallen en besproken, en had hij hun ook wederkeerig zijne ontmoetingen medegedeeld.
Het was intusschen twaalf uur geworden; de te nemen voorzorgen waren nog eens naauwkeurig vastgesteld, de voorbereidende maatregelen beraamd, en reeds was men op het punt van te scheiden, toen slatius geroepen werd door een der leden van zijn gezin, die hem berigtte, dat er iemand gekomen was met een briefje, hetwelk hem in eigen persoon moest overhandigd worden.
Hij begaf zich dus naar buiten, terwijl de drie anderen op zijne terugkomst bleven wachten, daar zij wel vermoedden, dat zij ook eenig belang zouden hebben bij den inhoud van dit briefje.
Eenige oogenblikken daarna kwam slatius het vertrek weder binnen, terwijl zijn gelaat, waarop wrevel en toorn te lezen waren, duidelijk toonde, dat de inhoud van de boodschap, die hem was gezonden, verre was van naar zijn genoegen te zijn.
‘Flaauwe ellendelingen!’ riep hij gramstorig uit, het ontvangen geschrift driftig ineenfrommelende; ‘ik weet niet, of wij ze vertrouwen moeten of niet.’
De overigen zagen hem met nieuwsgierige blikken aan.
‘Ziedaar, lees!’ sprak hij, terwijl hij het briefje aan coorenwinder overreikte, ‘het is een schrijven van blansaert, dat ons zoo ongelegen komt, als 't maar zijn kan.’
‘Twee der gasten ziek geworden,’ sprak coorenwinder, het papier inziende., ‘en twee onwillig, om zich verder met de zaken in te laten -’
‘En dat zoo goed als op het oogenblik der uitvoering!’ riep slatius.

{==68==} {>>pagina-aanduiding<<}

Van dyck voelde zijn vroegeren argwaan tegen jan blansaert weder opkomen; maar daar hij nooit verder gegaan was, dan hem van lafhartigheid en vrees te verdenken, kwam ook nu het vermoeden niet in hem op, van de mogelijkheid van een bepaald bedrog, waarmede de gebroeders blansaert en parthy, zoo als onze lezers zullen begrijpen, nu reeds stelselmatig begonnen.
‘Wanneer zij zelve niet te diep in de zaak gewikkeld waren,’ sprak hij na eenig nadenken, ‘zou ik vreezen, dat zij terug wdlden gaan.’
‘Dat geloof ik niet zoozeer,’ hernam coorenwinder; ‘zij zien er te veel hun voordeel in, en zijn, zoo als gij zegt, te ver gegaan om terug te treden: hun belang is het nu ook, dat er met kracht worde voortgegaan. Maar wat dom overleg in de keuze hunner deelgenooten! En zie wat hij verder schrijft:
‘En door 'twelk wij zijnde zeer gedesappointeert, willen alle middelen en devoiren aanwenden, om te vinden vier andere gasten, in de plaatse van die zich hebben komen te retireeren. Sullende 'tzelve te werck stellen, soodra wij van u sullen ontvangen hebben de noodige penningen ter aanwervinge, en hebben daartoe reeds eenige gasten op het oog -’
‘Wat nu te doen?’ vroeg slatius gemelijk; ‘is er nog tijd, dat wij hun behoorlijk berigt kunnen zenden, en dat zij nieuwe maats werven?’
‘En wie zegt ons, dat die beter zullen zijn, dan de vorigen?’ voegde van dyck er bij; ‘mij smaakt dat berigt in het geheel niet.’
‘Laat die vier ellendelingen te huis blijven,’ hervatte slatius, ‘zijn wij nu al niet sterk genoeg, om 't feit door te zetten?’

{==69==} {>>pagina-aanduiding<<}

‘Dat zijn wij niet, ten minste bezwaarlijk,’ antwoordde van dyck; ‘in Rijswijk zijn ze allen benoodigd, die wij hebben opgeteekend, en de vier Leidenaars, die in den Hage het remuement zouden aanhitsen, kunnen toch moeijelijk gemist worden: daar moeten er noodzakelijk eenigen wezen, die zich onder den grooten hoop mengen, en die volkomen met de toedragt der zaak bekend zijn.’
‘Het is niet anders,’ hervatte coorenwinder; ‘wij zullen er toe dienen over te gaan, al is 't ook, dat het ons luttel smaakt.’
‘Maar, met oorlof,’ sprak nu cornelis gerrits, die zich tot nog toe buiten die overleggingen gehouden had, ‘mij dunkt, dat er nog een anderen weg te vinden is. Laat aan blansaert weten, dat er maats genoeg tot den aanslag zijn, en zoek daarentegen hier in Rotterdam vier nieuwe gasten op, die de terugblijvenden vervangen. Dat heeft nog bovendien het voordeel, dat coorenwinder, die met hen in den Hage zal wezen, ze reeds vooruit nader zal kennen en ze mogelijk zelf wel kan uitzoeken.’
Die raad was te eenvoudig, om niet dadelijk bijval te vinden, ten minste wat het beginsel aanging: de uitvoering daarentegen bleek in 't eerst nog al eenige moeijelijkheden op te lever en.
‘Dat dunkt mij volkomen goed,’ sprak coorenwinder; ‘maar ik kan hier ter stede zoo spoedig geen vier maats vinden, wien ik de zaak vertrouwen zou.’
‘Dat heeft minder zwarigheid, dan gij denkt,’ hervatte gerrits; ‘ik ben overtuigd, dat jan faessen zeker voor zijn persoon toetreedt, en mogelijk nog wel eenige makkers zal weten aan te wijzen.’

{==70==} {>>pagina-aanduiding<<}

‘Wie is jan faessen?’ vroeg coorenwinder.
‘De jonge zeeman, die heden voor acht dagen te Bleiswijk de wacht hield bij de prediking: welligt zult gij u dat nog herinneren,’ antwoordde gerrits. ‘Sedert dien tijd heb ik hem nog eens en wel in eene zeer sombere stemming aangetroffen, over een onregt, dat hem door de regering was aangedaan.’
Van dyck verhaalde nu ook hetgeen hij den vorigen maandag in het Lands Welvaren had bijgewoond, en herinnerde slatius daarbij aan de afspraak, die zij toen gemaakt hadden, om faessen in het oog te houden, en hem, als het noodig mogt zijn, mede in de zaak te trekken.
‘Gisteren heb ik hem nog in de het Lands Welvaren gezien,’ vervolgde gerrits; ‘hij schijnt daar zijn intrek genomen te hebben. Hij was toen in een zeer druk en levendig gesprek met drie matrozen, en zooveel ik er in de verte uit verstaan kon, verkeerden ook deze drie in hetzelfde geval als hij, namelijk van afgewezen te zijn bij de afgevaardigden voor de Prinsenvloot. Zoo als het mij voorkwam, vormden zij eenig plan, dat ik evenwel niet goed kon verstaan. Faessen was ten hoogste bitter en verontwaardigd. Hij schijnt mij toe een kloeke en ondernemende borst te zijn.’
‘Hij is juist de man die ons lijkt,’ sprak van dyck, ‘wanneer wij hem maar in den Haag tegenover het huis van den heer hugo van holy brengen, zullen wij hem waarschijnlijk niet hard tot plundering behoeven aan te hitsen; want ik heb toen uit zijn verhaal vernomen, dat deze de bewerker van zijn ongeluk is.’
‘Mij dunkt, dan moet er niet mede getalmd

{==71==} {>>pagina-aanduiding<<}

worden,’ sprak coorenwinder; ‘waar zou hij te vinden zijn?’
‘Denkelijk in het Lands Welvaren,’ antwoordde gerrits.
‘Ik heb er dien avond reeds aan gedacht,’ sprak nu slatius, ‘hem tot deelneming aan te sporen, maar ik oordeelde toen, dat hij zich door de ruwe propoosten van claeszoon of harmansz bezwaarlijk daartoe zou hebben laten overhalen: daarom hebben wij dan ook, zoo als gij u herinneren zult, van dyck, er van afgezien; doch nu wil ik wel onderzoeken, in hoeverre hij voor ons doel dienstig is.’
‘Ik geloof ook, dat dit best door u geschieden kan,’ hervatte van dyck.
‘Het ware mij dan 't liefst, zoo hij hier kon komen,’ vervolgde slatius; ‘mij dunkt, hoe minder ik mij buiten's huis vertoon, hoe beter, en bovendien kan ik dan aan het werk blijven.’
‘Ik zal naar 't Lands Welvaren gaan, en hem tot u zenden,’ sprak gerrits; ‘ik behoef hem niet met uw waren naam bekend te maken; hij kan in de buurt naar meester hermsen vragen; als zoodanig kent u toch iedereen hier.’
‘Doe dat,’ hervatte slatius, ‘het zal het beste wezen, dat ik met hem alleen blijf; dan kan ik zien, in hoever ik hem met de zaak bekend mag maken, als hij vrij uit en zonder getuigen spreken kan.’
‘Dan zal ik,’ sprak van dyck, ‘in dien tusschentijd met coorenwinder nog een koppel pistolen zoeken te krijgen, en eene kist koopen, waarin wij de wapens, die naar den Haag moeten gebragt worden, kunnen vervoeren.’
Dit alzoo onderling overeengekomen zijnde,

{==72==} {>>pagina-aanduiding<<}

sloegen de drie mannen hunne mantels om, en begaven zich op weg, terwijl slatius, alleen gebleven, zich weder met ijver aan het zoo dikwerf afgebroken werk begaf, dat nu ras vorderde te midden van de stilte in dit afgelegen verblijf, die slechts afgebroken werd door het eentoonige krassen zijner vlugge pen op het papier, en door de enkele woorden, die hij nu en dan halfluid mompelde.
Bijna een uur had hij dus doorgebragt, toen een vrij hoorbaar kloppen op de voordeur van zijn huis hem de waarschijnlijke komst van den man, dien hij verwachtte, aankondigde. Hij legde de pen neder, en eenige oogenblikken waren voldoende, om zijne gedachten te verzamelen, nadat hij op het berigt, dat daar iemand was, die hem verlangde te spreken, last had gegeven, dien persoon bij hem in de achterkamer te zenden.
Kort daarop trad faessen binnen.



{==73==} {>>pagina-aanduiding<<}

Hoofdstuk V. Faessen in de zamenzwering gewikkeld.

Niettegenstaande hij slatius bij gelegenheid van diens geheime overkomst naar Bleiswijk op den avond van den 27sten Januarij gezien had, herkende faessen hem volstrekt niet. Onze lezers zullen zich herinneren, dat die ontmoeting in het duister op den weg plaats had, en dat hij later de schuur, waar slatius zijne rede hield, niet meer was binnengetreden; terwijl hij den volgenden dag, toen deze met stoutenburg, olsveen en duifje voor de deur van de Hulck uit den wagen stapte, te zeer met andere gedachten vervuld was geweest, om genoegzaam acht te slaan op den predikant, die zich trouwens ook, zoo als wij bij die gelegenheid zeiden, in hetzelfde oogenblik haastig verwijderd had.
Slatius bleef aan de tafel zitten, waaraan wij hem schrijvende gevonden hebben, en zag den jongen zeeman eenige oogenblikken doordringend aan,

{==74==} {>>pagina-aanduiding<<}

alsof hij wilde navorschen, aan welke zijde hij dit gemoed, hetwelk hij wist, dat bitter gekrenkt en pijnlijk aangedaan was, het best zou naderen. Daar het de eerste maal was, dat hij meer onmiddellijk met faessen in aanraking kwam, kon hij niet opmerken, dat deze den opgeruimden trek, vroeger aan zijn rond en open gelaat eigen, bijna spoorloos verloren had, evenmin dat eene matte bleekheid in de laatste dagen dat gelaat had overgetogen; doch de uitdrukking van diepe zwaarmoedigheid, die er over uitgespreid lag, ontging hem niet, en hij bragt die natuurlijk in verband met hetgeen hem van de jongste lotgevallen des bootsmans bekend was.
‘Zijt gij meester hermsen?’ vroeg faessen, na de deur gesloten te hebben, en op slatius toetredende.
‘Ik heb cornelis gerrits verzocht naar u toe te gaan,’ hervatte deze, een regtstreeksch antwoord ontwijkende, ‘en het doet mij genoegen, niet alleen dat hij u gevonden heeft, maar dat gij zoo dadelijk aan mijn verzoek, om bij mij te komen, gevolg hebt gegeven.’
‘Dat is zeer natuurlijk,’ sprak faessen; ‘ver van huis behoeft men mij tegenwoordig niet te zoeken, en tijd heb ik genoeg, om te gaan, waar het mij goed dunkt.’
‘Dat is anders dan voor eenige jaren, faessen,’ sprak slatius; ‘doch zet u neder, als gij dan toch eenige oogenblikken tijd hebt.’
Dit zeggende wees hij hem een lagen houten armstoel aan, welks lederen zitting zoowel van vroegere welvaart als van hoogen ouderdom getuigde.
Faessen trok den zetel eenigzins nader bij de

{==75==} {>>pagina-aanduiding<<}

tafel, en wierp er zich op neder, met een gelaat, waarop meer zedelijke afmatting en doffe onverschilligheid, dan wel nieuwsgierige belangstelling te lezen was.
‘Het gaat u niet goed dezer dagen, faessen,’, sprak nu slatius, terwijl hij hem met denzelfden vorschenden blik bleef aanstaren; ‘ik heb u nog eerst kortelings geleden met wakkerder gemoed gezien, dan ik op 't oogenblik in u meen op te merken.’
Faessen zag hem verwonderd aan.
‘Mij?’ vroeg hij, en zocht blijkbaar in zijne herinnering, van welke gelegenheid hier sprake kon zijn.
‘Gij zult mij beter begrijpen, als ik uw geheugen eenigzins te gemoet kom,’ hervatte slatius. ‘Waar hebt gij den verleden vrijdag avond doorgebragt?’
Die vraag, die door het vreemdste toeval letterlijk in dezelfde bewoordingen geschiedde, welke de Baljuw Duyn op den voor hem zoo noodlottigen maandag morgen tot hem gerigt had, bragt faessen als het ware met bliksemsnelheid dat geheele tooneel, met al de jammer, die er voor hem uit gevolgd was, voor den geest.
‘Wat bedoelt gij daarmede?’ vroeg hij, als verschrikt opziende; ‘heeft die vrijdag avond iets te maken met hetgeen gij met mij te bespreken hebt?’
‘Veel, faessen, zeer veel,’ antwoordde slatius bedaard; ‘ik was even als gij in de schuur van van dyck, en daar te Bleiswijk heb ik u het eerst ontmoet. Herkent gij mij niet?’
Te vergeefs zag faessen den man, die daar voor hem zat, met oplettendheid aan. ‘Ik herken

{==76==} {>>pagina-aanduiding<<}

u niet,’ sprak hij; ‘ik geloof ook niet, dat ik u ooit meer gezien heb.’
‘Kent gij slatius niet?’ vroeg nu deze, ‘herinnert gij u niet, dat ik daar dien avond het woord des levens verkondigde?’
Met de grootste verbazing staarde faessen hem bij dit onverwachte berigt aan.
‘Slatius!’ herhaalde hij als onwillekeurig. ‘O, wel weet ik nu, wie gij zijt; maar dien avond was ik bij uw spreken niet: ik hield wacht op den weg.’
En weder drong de herinnering aan Bleiswijk en aan de uren, door hem op dien weg in den duisteren avond doorgebragt, als een scherpe dolksteek in zijne ziel. Weder zag hij duifje te midden dier opgeschrikte menigte in stoutenburg's arm en de ontstelde blikken op hem gerigt; maar dat alles kwam zoo eensklaps in hem op, dat het hem was, als kon hij zich niet regt meer herinneren, wat er daarna gebeurd was; de beelden verwarden zich, en drongen als in zijnen geest te zamen; hij voelde alleen, dat hem sedert dien tijd een looden wigt op de ziel gewenteld was, een jammer zonder einde of uitkomst; het was hem onmogelijk te begrijpen, dat dit alles eerst voor acht dagen gebeurd was: hij had in dien tijd eene eeuwigheid geleefd en geleden.
Een diepe zucht ontgleed zijne borst. ‘Ja, ik was daar,’ vervolgde hij, als in sombere gedachten voor zich heen starende, ‘ik weet ook, dat gij er tot ons gekomen zijt; ik herinner mij dat alles wel; ook heb ik u den volgenden dag gezien, toen gij met olsveen voor de Hulck zijt afgestapt,’ ging hij voort, minder het woord tot slatius rig-
{==77==} {>>pagina-aanduiding<<}
tende, dan wel den gang zijner eigene denkbeelden volgende, die zich langzamerhand meer en meer schenen te ontwarren. Doch, alsof hij veroordeeld was in die oogenblikken den beker van zijn zielelijden nog eenmaal in al zijne bitterheid te drinken, drong zich het beeld van stoutenburg, zoo als hij met duifje de Hulck binnentrad, op nieuw voor zijnen geest. Meer en meer vertoonde zich nu weder alles in de naakte werkelijkheid voor zijne verbeelding. Een diepe weemoed maakte zich van hem meester; hij zweeg als in droevig nadenken verzonken, en schudde nu en dan zachtkens in stille treurigheid het hoofd.
Slatius sloeg hem oplettend gade, en daar hij zich geene juiste rekenschap kon geven van de gemoedsstemming, waarin zich de jonge zeeman bevond, schreef hij die verkeerdelijk aan eene andere oorzaak toe.
‘Faessen,’ sprak hij na een oogenblik stilzwijgens, ‘ik begrijp, dat de herinnering aan dien avond bittere gedachten bij u opwekt. Cornelis gerrits heeft mij verhaald, wat met u is gebeurd, wat schandelijke praktijken men gebruikt om uwe vooruitzigten te vernielen, om u te weren van de plaats, waarop gij aanspraak hebt. Zeg mij opregt: berouwt het u niet, dat gij te Bleiswijk geweest zijt?’
‘Berouwen?’ vroeg faessen, met eenige bevreemding opziende; ‘berouw hebben over iets wat ik gedaan heb, en wat goed is? Berouw, omdat ik Gods bevel hooger gesteld heb dan dat van menschen? O, daartoe hoop ik, dat Hij mij altijd kracht zal geven, al moest er mij het hart onder breken. Neen, zoo waar ik leef, slatius, daaraan heb ik nog geen oogenblik gedacht!’

{==78==} {>>pagina-aanduiding<<}

‘Ik geloof het, faessen,’ hernam slatius, ‘en mij zult gij het wel niet behoeven te verzekeren; want ik kan het mij zoo levendig voorstellen, wat gij gevoelt, daar ik er immers evenzoo over denk. Ik wil niet trotsch zijn, en mij zelven verheffen; maar toch - gij weet het, zoo als al mijne broeders het weten - zoo als al mijne vijanden het ondervinden zullen - ik heb nooit gewankeld of geweifeld en ben nooit een stap teruggegaan. En toch, wat is mijn leven geweest? Vol wraakzucht van mijne vijanden, vol miskenning van zoovelen, die mijne vrienden moesten wezen. Zie, als men zoo de wereld in hare boosheid heeft leeren kennen, en het menschdom in zijne bedorvenheid des harten, dan komt er wel eens twijfel op aan de standvastigheid en de volharding van velen, die den strijd eindelijk opgeven, omdat zij geene kracht meer hebben tot volhouden.’
‘Den strijd opgeven!’ hernam faessen, onwillekeurig ingenomen door de gevoelens, welke slatius uitte, wiens onwrikbare doorzettingskracht trouwens bij hem, zoowel als bij de meesten zijner geloofsgenooten, bekend was, ‘den strijd opgeven: - ik zou het eveneens niet, als ik geroepen was, er een te strijden, zoo als gij het bedoelt. Maar dat is voor mij niet weggelegd; - en ik gevoel het, juist dat is het, wat mij het leven weldra zal maken tot een ondragelijken last, dat ik magteloos ben als een hulpeloos wicht; dat ze mij ter neêrgesmeten hebben als eenen, wien handen en voeten gebonden zijn. O,’ ging hij met klimmende drift voort, ‘dat is bitterder dan de felste strijd!’
‘Niemand is magteloos, dan wie 't zichzelven

{==79==} {>>pagina-aanduiding<<}

waant,’ hernam slatius ernstig; ‘maar menig is er, die het doel wil en de middelen niet.’
‘Menig wil het doel en heeft de middelen niet,’ hervatte faessen.
‘Of kent ze niet,’ sprak slatius.
‘Ook dat,’ ging faessen voort. ‘O, dat mij iemand die wetenschap gaf!’
De oogen van slatius vonkelden; hij begreep, dat hij zijn oogmerk bereiken zou, en juist het gesprek, hetwelk hij in deze oogenblikken met faessen hield, deed hem nog sterker daarnaar verlangen. Als ondanks zichzelven voelde hij zich door dat eenvoudige, edele gemoed aangetrokken, en wel is het een bewijs voor de heiligheid der deugd, dat zelfs de misdaad behoefte gevoelt, zich door hare ondersteuning te versterken. Hetzelfde gevoel, dat vroeger stoutenburg bezielde, toen hij het komplot door de toetreding van zijnen broeder als het ware veredelen wilde, drong nu ook slatius, al het mogelijke te doen, om er den braven zeeman, al ware het ook zijns ondanks, in te wikkelen.
‘Dat mij iemand die middelen gaf,’ herhaalde deze; ‘hoe zou ik ze gebruiken! Eén is er misschien nog, - een enkel -. Maar neen!’ ging hij met bitterheid voort, terwijl hij opstond, en als in zijne eigene gedachten verzonken, het vertrek op en nederging; ‘mij zal dat niet gegeven worden. En toch - waarom moet het zoo wezen? - Een doel? - Ik had een doel, zoo heilig als er ooit een was; waarin de engelen in den hemel hun welgevallen zouden hebben - en ze hebben er mij van weggescheurd, en ik moet zwijgen en dragen - tot alles uit is-. O, God de

{==80==} {>>pagina-aanduiding<<}

Heer alleen weet het, wat jammer ze mij hebben aangedaan!’
‘Faessen,’ sprak slatius, terwijl hij insgelijks opstond on naar hem toetrad, ‘dat is de taal niet, die den man voegt. Dragen en zwijgen tot het uit is, - dat zijn slavenwoorden. Hebt gij dat gevonden in onze heilige leer. Zoudt gij ons ware fondament van zaligheid verwerpen - de vrije wil? En waar de wil is bij den vrijen man, daar volgt ook de daad. Zie, gij zoekt naar middelen; - ik zeg u, ze zullen u in ruime mate gegeven worden. Ik zelf heb gezocht en heb gevonden, hoe hopeloos mij ook alles toescheen, en wat is al uwe ellende in vergelijking met de mijne? Een stofje aan de weegschaal. Zijt gij gelasterd, verbannen, veroordeeld als ik; met vrouw en kinderen tot den bedelstaf gebragt als ik; hebt gij honger en armoede geleden, omzwervende in vreemde landen, als ik? En toch, ik heb nooit gewanhoopt aan de eeuwige waarheid, aan het eeuwige regt, dat eenmaal weêr zal en moet heerschen, en dat oogenblik is gekomen.’
Zoo sprekende was slatius langzamerhand in meer en meer opgewonden stemming geraakt; het vuur, waarmede hij sprak, zijne natuurlijke welsprekendheid, vereenigd met de levendigheid zijner dweepende overtuiging, sleepten faessen als met geweld mede, en het was hem, alsof zich eene helder lichtende toekomst voor hem opende, toen hem, voor het eerst sedert de vernietiging van al zijne schoone droombeelden van geluk en levensvreugde, met vaste overtuiging gesproken werd van een middel om te herwinnen wat hij had verloren.
‘En welke zijn die middelen, die mij in ruime

{==81==} {>>pagina-aanduiding<<}

mate zullen gegeven worden?’ vroeg hij, als in angstige verwachting slatius aanziende.
‘Ik mag ze u vooralsnog niet in hunnen geheelen omvang mededeelen; maar zóóveel kan en mag ik u zeggen, de triomf van ons heilig en dierbaar geloof is voor de deur, en daarmede het herstel van regt en geregtigheid. Gij weet, hoe nu bijna vier jaren de godslasterlijkste leeringen de harten verpesten, hoe de gewelddadigste tirannij eerst het grijze hoofd van oldenbarneveld heeft doen vallen en daarna honderden der beste en trouwste burgers van den staat in droeve ballingschap heeft gezonden; hoe duizenden zuchten onder verdrukking en gewetensdwang. En nu, gij hebt het zelf ondervonden, de schreeuwendste willekeur zit op het kussen. Maar, Goddank, daar zijn er nog velen in den lande, die den strijd zullen durven wagen voor waarheid en geloof: langzamerhand is hun aantal aangegroeid, en, zoo zij ook nu nog in het geheim werken, om den haat te ontgaan van de magtigen die op hun verderf loeren, hun werk zal niet lang meer verborgen blijven in de duisternis, maar zij zullen optreden in het voile licht, en dan - dan zullen allen, die wel denken en hun land lief hebben, zich aan hen aansluiten als een enkel man, en het regt zal de dwingelandij vervangen, en de ware leer zal zegevieren, gelouterd door de zware beproevingen, die zij heeft doorgestaan.’
Met ademlooze belangstelling had faessen naar deze woorden geluisterd, en was het wonder, dat hij, in de omstandigheden, waarin hij verkeerde, meêgesleept werd door die voorstelling? Hij wist, dat er onregt geschiedde, niet alleen aan hem, maar aan velen der zijnen; hij wist, dat zijne

{==82==} {>>pagina-aanduiding<<}

geloofsgenooten verdrukt, gekerkerd en verbannen waren, en meermalen reeds, maar vooral in de laatste dagen, was zijn ingeschapen gevoel van billijkheid krachtig daartegen opgekomen, en nu - het was alsof hem eensklaps een lichtstraal toeblonk in die duisternis.
‘O, zou er mogelijkheid zijn tot zulk eene toekomst?’ riep hij uit; ‘kan het wezen, dat er uitzigt is op verlossing, en dat zoo nabij?’
‘Ik verklaar u, het is zoo,’ slatius met ernst; ‘de dag der wrake is gekomen, en maant ook u daartoe.’
‘Wrake zoek ik niet,’ sprak faessen zacht, en schudde langzaam het hoofd’ mij dunkt den Heere alleen is de wrake; doch als er een strijd zal wezen tusschen het regt en het onregt, dan is mijne keuze gedaan, en men kan op mij vertrouwen, wanneer en waar het zijn moge.
‘Ik wist het,’ hervatte slatius met inwendige, voldoening; ‘ik heb u niet verkeerd beoordeeld. Daarom heb ik u gevraagd, hier te komen; want het is noodig, dat allen zich aaneensluiten, die het wel meenen. Ik zal u meer zeggen, doch vóór alles, - deze geheimen zijn niet enkel de mijne, en zoolang het oogenblik van handelen nog niet gekomen is, moeten ze geheimen blijven. Zweer mij dus eerst, dat gij hierover met niemand spreken zult, dan zoo noodig met hen, waarmede ik u in aanraking zal brengen, of die ik u noemen zal als met onze plannen bekend.’
‘Dat zweer ik u, slatius, zoo waar ik hoop zalig te worden sprak faessen ernstig, terwdjl hij hem de regterhand toereikte.
‘Nu dan’ vervolgde slatius, ‘zoo zal ik u

{==83==} {>>pagina-aanduiding<<}

meer mededeelen. Het kwaad zal aangetast worden in zijn hartader: van de ontrouwe regering gaat het uit, dáár zal de slag treffen.’
‘De Gommaristische regenten van het kussen?’vroeg faessen; ‘Goddank! Wanneer dat geschiedt, kan alles weêr goed worden.’
‘Dat is eene hoofdzaak,’ vervolgde slatius; ‘alle gebannen predikanten keeren terug; die gevangen zijn worden verlost; de kerkers, waarin de onzen al zoo lang zuchten, worden opengebroken. Dingsdag morgen zal er een slag geslagen worden, die plotseling allen zal wakker schudden, en die weêrgalmen zal door al de Gëunieërde Gewesten.’
‘Dingsdag morgen?’ herhaalde faessen.
‘Ja,’ antwoordde slatius; ‘dan zal ook u uwe taak gegeven worden, die van dyck of gerritsu nader zullen openbaren.’
‘Maar van waar, slatius, komt u tot dat alles de magt?’ vroeg faessen; ‘wie drijft dat spel; zijt gij sterk genoeg, om zoo iets te ondernemen?’
‘O, heb daarvoor geene zorg’ antwoordde slatius; ‘die dat drijven, zijn magtiger dan gij en ik, en wanneer ik ze al niet dadelijk noem, geloof mij, gij zult ze naderhand zien., met eene magt bekleed grooter dan één hunner voorvaderen ooit voor dezen gehad hebben, en ze zullen u en velen met u voor de trouw aan hen bewezen, mildelijk loonen.’
Een oogenblik stond faessen in gedachten verzonken, en toen, als eensklaps door een onverwacht denkbeeld getroffen, riep hij uit:
‘O, ik begrijp u, slatius! Gij behoeft mij niet meer te zeggen, en reds had ik het verwacht en ik, had het gehoopt: - de Prins is het, die zich eindelijk wil losmaken van de Gommaristen-partij,

{==84==} {>>pagina-aanduiding<<}

die hem zoolang verblind en bedrogen heeft. O, ik wist het wel, ik heb het altijd geweten; - daar was eene stem in mijn hart, die het mij zeî: dat edele heldenbloed kan zich niet verloochenen. Maurits kan geen dienaar van die tyrannieke huichelaars zijn of blijven, al is hij een korten tijd gedwongen geweest, het te schijnen. Hoe dikwijls heb ik het gezegd: honderdmaal heb ik mijn leven gewaagd voor hem en voor de Staten, maar God weet het, met vreugde zou ik het geven, om hem vrij te maken van dat laffe gebroed, dat om hem heen kwezelt, en hem, den dapperste der dapperen, misleidt en verblindt en bedriegt op de schandelijkste wijze!’
Slatius verstomde bij het hooren van deze woorden, die hem zoo onverwacht en zoo onwelkom in de ooren klonken. Met schrik zag hij, dat hij te ver gegaan was; maar zoo plotseling overviel hem die ontdekking, dat hij, niettegenstaande zijne meer dan gewone tegenwoordigheid van geest, geen dadelijk middel zag, om het gevaar, waarin hij zich en de zijnen zoo onvoorzigtig gebragt had, af te weren. In een oogenblik vlogen hem allerlei gedachten door het hoofd. Hij zegende het toeval dat hij in zijne mededeeling nog niet verder gegaan was, want hij was op het punt geweest, den geheelen aanslag aan den bootsman mede te deelen, en hij twijfelde er niet aan, of deze zou bij de gevoelens, die hem blijkbaar bezielden, volstrekt niet geaarzeld hebben, alles te openbaren; en zich niet verpligt hebben geacht, zijne gelofte van geheimhouding te houden. Hij wist nu letterlijk niet wat te doen, en zou in dit oogenblik niet voor een moord zijn teruggedeinsd, als hij daarmeê de zekerheid van faessen's stilzwijgen had kunnen

{==85==} {>>pagina-aanduiding<<}

koopen. Aan terugtreden viel niet te denken; immers, hij wist niet zoo dadelijk hoe; toen hem plotseling het denkbeeld inviel, dat ook zoo juist met zijn karakter overeenkwam: namelijk, zich door overmaat van stoutheid en bedrog uit deze verlegenheid te redden. Hij herinnerde zich op eens, dat faessen met eenige anderen door coorenwinder, in den Haag zou gebruikt worden, tot het aanstoken van het oproer, tot het aanhitsen van het gemeen bij de plundering der woningen van de Regenten, en dat hij dus bij den prinsenmoord in het geheel niet tegenwoordig zou zijn. Nu hij derhalve begreep, niet meer te kunnen terugtreden, besloot hij stoutweg te werk te gaan, en het overige aan het toeval over te laten; het was trouwens de eenige weg, die hem overbleef. Naauwelijks had dus faessen uitgesproken, of hij viel hemdriftig in de rede met de woorden:
‘Zwijg hiervan, faessen! Laat geen woord van die gedachten u meer over de lippen komen! Gij weet nu, dat gij handelen kunt en waarvoor. Ja, het is zoo als gij zegt: de Prins is met ons: - hij rekent op ons, op u, op allen; maar nog eens, zwijg daarover tegen iedereen.’
‘Maar hoe en wat zal ik doen?’ vroeg faessen.
‘Dat zal van dyck u zeggen,’ viel hem slatius met gejaagdheid in de rede; want hij gevoelde, dat hij niet veel hanger met faessen spreken moest, daar hij ieder oogenblik van dyck en gerrits terug verwachtte, waardoor misschien de zaak bedenkelijk zou kunnen worden, als hij hen niet eerst had ingelicht; ‘dat zult gij naderhand hooren; voor het oogenblik weet gij genoeg; - tot later dus.’
‘Tegen dingsdag alzoo is er iets op handen,’

{==86==} {>>pagina-aanduiding<<}

sprak faessen bedaard, terwijl bij zijn hoed opnam en naar de deur ging.
‘Nog iets,’ voegde slatius hem haastig toe, terwijl hij de hand aan de klink van de deur sloeg, om haar te openen; ‘nog iets: mogelijk zullen daar, dingsdag morgen, als de - maar dat zult gij later hooren, - doch mogelijk zullen daar vreemde geruchten loopen, misschien zal men uitstrooijen, dat Prins maurits gevaar loopt, - of dat hij vermoord is geworden - maar laat u door niets afhouden en -’
‘Moet dat gerucht uitgestrooid worden?’ vroeg faessen.
‘Ja, ja,’ antwoordde slatius, gretig dit denkbeeld opvattende; ‘wij zullen 't verspreiden, dat de Prins gevaar loopt; - of wel, het kan zijn, dat men ons daarvan wil beschuldigen - in één woord, daar kunnen geruchten loopen van allerlei aard; maar geloof niets, - niets! Houd vol in den strijd; want ik zeg het u, er zal er een gestreden worden, waarvan alles voor ons afhangt. Nu moet overwonnen worden, of wij zijn voor altijd verloren!’
‘Reken op mij, slatius,’ antwoordde faessen, die bij zijne volslagen onkunde van hetgeen hij te verwachten had, die onduidelijke uitdrukkingen volstrekt niet begreep; ‘ik weet, dat wat wij doen zullen, regt is, en, mijn woord is mij heilig, ik zal geen voetbreed wijken.’
‘Vaarwel dan,’ sprak slatius, ‘weldra hoort gij meer;’ hij liet daarop den bootsman de deur uit, sloot ze weder digt, wierp zich met een zwaren zucht, die zijn gemoed lucht scheen te geven in zijn armstoel neêr, en bleef eenigen tijd, met de beide handen voor het gelaat, in diep gepeins zitten. Langzamerhand evenwel verhelderde zijn blik,

{==87==} {>>pagina-aanduiding<<}

en hij rigtte zich weêr op, terwijl hij als tot de slotsom zijner gedachten gekomen, halfluid sprak: ‘'t Was het eenige, het eenige mogelijke; en buitendien - wat zal het er dan nog toe doen, als de dwaas te midden van de plundering van den Hage, op eens hoort, dat wij het zijn, die zijn prins doorschoten hebben!’
Op dit punt dus, zoo het scheen, volkomen gerustgesteld, ging hij weder ijverig aan het schrijven.
Faessen had intusschen het huis verlaten, en begaf zich langs eenen omweg weder naar zijne tegenwoordige woning, in diep gepeins over hetgeen hij gehoord had. Nu eerst, nu hij niet meer onder den onmiddellijken invloed van den geestdrijvenden slatius was, kwam hem het vreemde en onverwachte van het plan, waarvan hij zoo op eens deelgenoot was geworden, voor den geest. Hoe meer hij er evenwel over nadacht, des te meer werd hij er mede ingenomen; want niet alleen had het schreeuwende onregt, dat hem was aangedaan, zijn gemoed voorbereid tot het gretig aannemen van ieder middel, dat hem dienstig kon wezen, om zich met kracht daartegen te verzetten, maar hij gevoelde zich nu op eens weder bevrijd van den drukkenden last der doodende magteloosheid, die zijne ziel in de laatste dagen als het ware meer en meer verlamde, en hem op den duur als dreigde te verstikken. Hij gevoelde zich weder zichzelven bewust; zijne vroegere geestkracht ontwaakte, en zelfs het gevaarlijke en avontuurlijke der zaak prikkelde hem met onweêerstaanbaren drang. Iets, misdadigs zag hij er in het geheel niet in: de tijd van woeling en partijschap, waarin hij leefde, wijzigde de algemeene denkbeelden hieromtrent zoo geheel en al, dat hij in de

{==88==} {>>pagina-aanduiding<<}

laatstverloopen maanden, dusdanige ondernemingen was begonnen te beschouwen als een strijd, waarin de sterkste de overhand behield, en de zwakkere uit het be wind gedrongen werd: - in 1619 had de Arminiaansche partij het onderspit gedolven, nu zou denkelijk het oogenblik van herstelling voor haar gekomen zijn, en hij zou het eene lafhartigheid geoordeeld hebben, terug te blijven nu hare wakkerste strijders werden opgeroepen. Wat hem bovendien alle twijfeling zou hebben ontnomen, ook al ware die bij hem opgekomen, - de Prins zelf, dit was hem bepaaldelijk te kennen gegeven, wist van den toeleg, ja, stond waarschijnlijk in 't geheim aan het hoofd. Bij de warme vereering, die hij voor maurits koesterde, in wien hij nooit eenige andere aansluiting aan de partij der Gommaristen had kunnen onderstellen of begrijpen, dan die, welke de omstandigheden hem uiterlijk dwongen te doen blijken, lag in dit denkbeeld voor hem niets ongerijmds.
En meer nog dan dit, boven alles doortintelde hem een onbeschrijfelijk zalig gevoel, als hij er aan dacht, hoe hij weldra met opgeheven hoofde voor duifje zou kunnen verschijnen; hoe hij niet meer als een van de verdrukte en gesmade partij door haren vader zou kunnen afgewezen worden, als een, die in deze troebele tijden geen steun voor haar kon zijn, en haar niet zou kunnen beschermen in het gevaar. Dan, als het regt weêr de overhand had verkregen in de Republiek, dan zou hij aanspraken kunnen doen gelden boven velen; hij zou den togt met de prinsenvloot mede maken, hij zou - hij wist het zelf niet wat en hoe, hij had idealen van goud en zonnegloed voor zijn geheele leven - hij was reeds op dit oogenblik bijna gelukkig.

{==89==} {>>pagina-aanduiding<<}

Onder deze denkbeelden was hij de Hoogstraat genaderd, en sloeg juist den hoek van eene steeg om, die naar de markt geleidde, toen twee mannen daaruit te voorschijn trad en, die hem staande hielden en aanspraken.
Hij herkende van dyck, die juist van den zwaardveger abraham wouters terugkwam, en zich nu met cornelis gerrits weder naar slatius begaf.
‘Hoe is 't, faessen?’ vroeg gerrits.‘Zijt gij bij mijn zwager geweest?’
‘Ik kom er juist van daan,’ was het antwoord.
‘En?’ viel van dyck hem nieuwsgierig in de rede.
‘En hij heeft mij de plannen, die er voor dingsdag gemaakt zijn, geopenbaard. Wel heeft hij mij de heilige gelofte afgenomen, dat ik er met niemand over spreken zou, dan met hen, die van de zaak wist'en, doch mij tevens daarbij gezegd, dat ik van u, van dyck, nadere inlichtingen zou krijgen, en daarom oordeel ik u dit te mogen zeggen.’
‘Alzoo heeft hij u alles gezegd?’ hernam van dyck voorzigtig.
‘In 't generale, ja,’ hernam faessen; ‘maar de tijd was te kort om in 't particuliere veel te zeggen.’
‘Ook van den Prins?’ vroeg van dyck.
‘Ook dat,’ hernam faessen. ‘maar als een diep geheim, en wilde, dat ik daar van zoo min mogelijk zou reppen.’
Zoo sprekende waren zij langzaam een eindweegs te zamen opgewandeld.
‘En heeft slatius u ook reeds eenige opdragt gegeven?’ vroeg van dyck, die eer hij zich verder uitliet, onderzoeken wilde, wat faessen van de zaak wist, en hoe hij er over dacht.
‘Alleen, dat ik dingsdag morgen vroeg in den

{==90==} {>>pagina-aanduiding<<}

Hage zijn moet, en dat daar de omkeering in de regering zal plaats hebben, die wij mede ondersteunen zullen. En ik verzeker u, jan faessen zal de laatste niet wezen, als er wat gedaan moet worden.’
‘Dan zal ik u morgen nader zeggen, wat gij zult te doen hebben,’ hervatte van dyck. ‘Doch nog iets: - wij hebben nog een paar kloeke gasten noodig: weet gij die te vinden?’
Faessen bedacht zich eenige oogenblikken.
‘Niet aan een ieder zou ik zaken van zoodanigen gewigtigen aard durven vertrouwen,’ sprak hij aarzelend; ‘daar zijn heethoofden genoeg, maar, -’
‘Wanneer ik mij niet bedrieg,’ vie! hem nu cornelis gerrits in de rede, ‘heb ik u gisteren in het Lands Welvaren hooren spreken met eenigen, die mij voorkwamen als niet ongeneigd, om een stout stuk te willen uitvoeren.’
‘Tot dusverre is, zooveel ik weet, daarover niet gesproken,’ hernam faessen; ‘maar nu weet ik wel, wie gij bedoelt: het waren drie matrozen, die evenveel reden hebben als ik., om die bittere woorden te spreken, welke gij gehoord zult hebben. Zij hadden zich bij de Heeren van Rotterdam aangemeld, om goede getuigenissen te hebben over hunne conduite en gepresteerde diensten aan den lande, omdat zij die noodig hadden, om zich aan te melden voor de Prinsenvloot, en die zijn hun mede geweigerd geworden, omdat ze gesoupconneerd werden, aan verscheidene geheime Arminiaansche bijeenkomsten te hebben deelgenomen, zoo als ook werkelijk het geval was. Daarover spraken wij gisteren, zoo als ik mij nu herinner, en wel dachten wij over een plan, om te trachten tot ons regt te komen, - -’

{==91==} {>>pagina-aanduiding<<}


‘En dat was?’ vroeg van dyck.
‘Wij meenden naar Zijne Excellentie in den Hage te gaan, en dien te spreken, doch 't kwam ons te gewaagd voor, en buitendien - wat zou 't gebaat hebben?’
‘Schade en schande!’ hervatte van dyck; ‘mij dunkt gij hebt nu beter middel in handen, en als de zaken goed gaan, zijt gij van eene kapiteinsplaats zoo zeker als wij hier te zamen spreken.’
‘Zooveel wensch ik niet eens,’ hernam faessen, wien het denkbeeld evenwel niet weinig toelachte, van welks verwezenlijking hij nu voor het eerst de mogelijkheid begon te veronderstellen.
‘Maar wie zijn die maats, waarvan gij spreekt,’ vroeg van dyck; ‘zijn dat mannen om op te rekenen?’
‘Wanneer ik hun met de zaak bekend mag maken,’ antwoordde faessen, ‘geloof ik, dat ik voor hen kan instaan als voor mij zelven. Twee daarvan, ten minste, heb ik in Indië voor heeter vuur gezien, dan hier te verwachten is; den derden evenwel heb ik eerst later hier leeren kennen.’
‘Wemu,’ sprak van dyck na eenig nadenken, ‘verg van hen een eed van geheimhouding, en vraag hun dan, of zij geneigd zijn, dingsdag morgen mede een togt te doen ten faveure van den lande. Wanneer zij toestemmen, geef dan eenige nadere aanduidingen, doch niet meer dan noodig is, en vooral zwijg geheel en al over den Prins; het dunkt mij te gevaarlijk daarvan te reppen, en het is ook niet noodig. Geef mij ook hunne namen,’ vervolgde hij, te gelijker tijd zijn zakboekje uithalende.
‘Het zijn,’ antwoordde faessen, ‘jeroen ewoutsz, pieter jansz, en jan engelen.’

{==92==} {>>pagina-aanduiding<<}


Van dyck teekende die drie namen op. ‘Kunt gij ze nu dadelijk vinden?’ vroeg hij.
‘Op het oogenblik zijn zij niet in de stad,’ hervatte faessen; ‘maar ik kan ze vinden in Vlaardingen, waar ze morgen blijven.’
‘'t Ware best, er dan dadelijk heen te gaan,’ sprak van dyck; ‘misschien vindt gij ze dan dezen avond, of anders morgen. 't Kan dan evenwel wezen, dat ik u niet meer zien mogt,’ voegde hij er na eenige oogenblikken bij, ‘en bij nader overleg dunkt het mij het eenvoudigste, dat gij nu maar dadelijk weet, wat gij verder zult te doen hebben. - Let wel op hetgeen ik u zeggen zal.’
Bij deze woorden las hij met aandacht een en ander na in zijn aanteekenboekje, en vervolgde:
‘Wanneer ik u geen nader bescheid doe, ga dan overmorgen, dat is zondag, 'sochtends vroeg, met de maats, die gij zult aannemen, naar Overschie in het veerhuis, waar de schuit afvaart; daar zult gij een koffer vinden, die u, als gij mijn naam aan den waard noemt, zal afgegeven worden. Neem dien mede naar den Hage, en breng hem in de herberg de Helm, in het Noordeinde, waar gij eene vrije kamer voor mij zult bestellen, en den waard zeggen, dat hij dien koffer, waarin mijne papieren en boeken zijn, daar bewaren moet tot mijne komst. Neem dan verder met de andere maats uwen in trek op het Spui in de herberg waar Het Wapen van Utrecht uithangt, en wacht mij daar af. Mogt gij daar geene plaats kunnen bekomen, ga dan naar het Sotje in het Achterom.’
‘En wanneer ik de anderen niet mogt vinden, of als zij niet geneigd waren den togt mede te doen?’ vroeg faessen.

{==93==} {>>pagina-aanduiding<<}

‘Ga dan alleen en doe hetzelfde,’ hervatte van dyck, te gelijker tijd een gevulden geldbuidel uit den zak halende, ‘en daar gij verteringen zult te maken hebben, zal ik u daartoe in de eerste plaats het noodige geven. Later zullen de ruime belooningen volgen, zoo als u slatius welligt gezegd zal hebben.’
‘Dat heeft hij niet,’ hernam faessen; ‘maar ik behoef geen geld en dus -’
‘Er is geld genoeg,’ hervatte van dyck. ‘en gij moet goede sier maken; buitendien zult gij welligt de anderen daarmede kunnen winnen. Ziedaar vijftien gouden pistoletten: gebruik die, waar het noodig is.’
‘'t Kan voorkomen’ sprak faessen en stak het geld, dat van dyck hem gaf, bij zich. Nadat deze hem nog eens kortelijk herhaald had, wat hem te doen zou staan, namen zij afscheid van elkander; van dyck en gerrits zetten hunnen weg voort naar het huis van slatius, en een uur daarna was faessen op weg naar. Vlaardingen, waar hij tegen den avond aankwam, maar eerst den volgenden morgen de drie genoemde matrozen aantrof, die hij werkelijk, zoo als wij later zien zullen, met weinig moeite tot deelneming in het waagstuk overhaalde.
Niet weinig was van dyck verwonderd, toen hij, bij slatius teruggekeerd, van dezen vernam, hocdanig faessen zich over den Prins had uitgelaten, en niet dan nadat hij en cornelis gerrits zich naauwkeurig van woord tot woord hun gesprek met den bootsman te binnen gebragt harden, stelden zij zich weder hieromtrent gerust, overtuigd, dat hun geen woord ontvallen was, hetwelk op den

{==94==} {>>pagina-aanduiding<<}

aanslag op maurits betrekking had. Van dyck was evenwel in het geheel niet met de zaak ingenomen, en meer dan eens verwenschte hij het toeval, dat hem faessen had doen ontmoeten voordat hij slatius gesproken had. Hij besloot daarom bij nader inzien naar het Lands Welvaren te gaan, in de hoop, daar faessen nog te zullen aantreffen, met het bepaalde voornemen hem onder een of ander voorwendsel van de zaak af te houden, daar hij er werkelijk gevaar in zag. Deze was intusschen reeds vertrokken, en daar bij de verdere beraadslaging de beide anderen en ook coorenwinder, dien men in den loop van den avond insgelijks met de toedragt der zaak bekend gemaakt had, er geene groote zwarigheid in vonden, en bovendien ookde drie matrozen op dat oogenblik waars chijnlijk reeds door faessen zouden zijn aangenomen, besloot men, daar er nu niets meer aan te veranderen viel, alles te laten zoo als het was, en op het toeval te vertrouwen, dat hun tot nu toe zoo wel gediend had.
De volgende dag, Zaturdag de 4; de February, werd nu besteed tot het in gereedheid brengen van al wat verder noodig was; de geladen pistolen met eenig ander geweer werden in doeken gewonden en in een koffer gepakt, dien slatius nog dienzelfden dag naar het veerhuis te Overschie liet brengen; een bode werd naar Leiden gezonden, om bepaaldelijk aan de blansaerten te doen weten, dat zij zich maandag middag in de herberg de Helm in den Hage hadden te bevinden, met de maats uit Leiden. Des avonds vereenigden zich de zaamgezworenen voor het laatst ten huize van. slatius, waar zij in het gezelschap van diens huisvrouw en zijne

{==95==} {>>pagina-aanduiding<<}

zuster, de vrouw van gerrits, en van de twee Remonstrantsche predikanten cornelis geesteranus en gerardus velsius, tot laat in den nacht bijeenbleven.
De beide laatstgenoemden, waarvan de eene vroeger op een dorp bij Gorkum en de andere in Rockanje in het land van Voorne, had gestaan, waren dien avond toevallig bij slatius gekomen; wij zullen later met een enkel woord vermelden, hoe zij hierover in het vervolg in ongelegenheid zijn geraakt, daar aan tafel, hoewel in bedekte termen, toespelingen op den aanslag gemaakt zijn, ‘zeggende onder anderen,’ zoo als wij ergens vermeld vinden, ‘denzelven slatius tegens cornelis gerrits, dat hij hoopte, dat het (denoterende den voorsz aanslag) wel ghelucken soude, brochte hem daarop een glas wijns, 't welk gerrits hem daarop bescheidt dede, ghelijck oock daerop droncken de voorsz andere van 't geselschap.’
Meer werd er evenwel gedurende het avondeten niet over dit onderwerp gesproken, en te middernacht namen de gasten afscheid van elkander, vast besloten, om den volgenden morgen, elk van zijnen kant een begin van uitvoering te maken.



{==96==} {>>pagina-aanduiding<<}

Hoofdstuk VI. Een bange avond voor Olsveen en Duifje.

Wij zijn nu genaderd tot Zondag den 5den February, waarop de voornaamste voorbereidingen getroffen waren, die tot de uitvoering van den schandelijken aanslag dienen moesten. Veel hebben wij gevergd van het geduld onzer lezers, die ons tot hiertoe gevolgd zijn langs de verschillende kronkelpaden, welke wij moesten doorloopen tot het trapsgewijze ontwikkelen en aan het licht brengen van alles wat voorafgegaan is. Wij hopen, dat het ons gelukt mag zijn, uit de tallooze duistere, deels onvolledige, deels elkander tegensprekende bronnen, die wij hebben moeten raadplegen, een geheel te vormen, dat hun een trouw beeld weêrgeeft van den toestand, waarin zich de onderscheidene hoofdpersonen bevonden op het oogenblik der plotselinge en onverwachte ontknooping van het drama, in hetwelk zij ieder hunne rol speelden.

{==97==} {>>pagina-aanduiding<<}

Met weinige trekken slechts willen wij nog een kort overzigt daarvan geven, alvorens tot het vermelden dier ontknooping over te gaan, en ons te dien einde achtereenvolgens op de onderscheidene punten verplaatsen, waar wij, in den loop van dien dag, al de zaamgezworenen zullen kunnen aantreffen.
Het is omtrent kwartier voor achten in den morgen; de lucht is dik bewolkt, en afwisselende regenvlagen dwingen een klein reisgezelschap, dat te Overschie aan het Veerhuis het uur van het vertrek der schuit naar 's Hage verbeidt, nu en dan de wijk te nemen, hetzij onder den grooten kapluifel aan den waterkant, hetzij in de gelagkamer, voor zoover hare ruimte niet wordt ingenomen door eene menigte kisten en balen, die achtereenvolgens door den schipper en zijne knechts aan boord gegebragt worden. Drie mannen, die zich door hun uiterlijk als matrozen doen kennen, hebben met elkander plaats genomen op eene bank voor het huis, waar zij den tijd voor een groot gedeelte zoek brengen met het ledigen van eene flesch sterken drank, en het voeren van een luidruchtig gesprek met den kastelein, die niet ongenegen schijnt te wezen, zijn voordeel te doen met de blijkbare onverschilligheid, waarmede die maats de goudstukken behandelen, waarvan zij rijkelijk voorzien zijn. Het zal onzen lezers niet moeijelijk vallen, in die drie ruwe gasten, de drie matrozen harman harmansz., jan klaaszoon en dirk leendersz., terug te vinden, die den vorigen maan dag door slatius in Het Lands Welvaren warenaangenomen, terwijl zij welligt even spoedig cornelis gerrits herkennen zouden in den man, die

{==98==} {>>pagina-aanduiding<<}

in zijnen mantel gewikkeld, op eenigen afstand vandaar met ongeduldige schreden heen en weder stapt. Zij waren vóór zeven uur uit Rotterdam vertrokken, daar gerrits tijdig genoeg in Overschie wilde komen, om daar faessen, zoo hij hoopte, met eenige anderen, aan te treffen, daar niemand sedert diens vertrek uit Rotterdam iets van hem vernomen had. Hij vond zich in die verwachting evenwel teleurgesteld, en daar hij in het Veerhuis den hem welbekenden koffer nog zag staan, die de pistolen bevatte, begreep hij, dat de bootsman er om eene of andere, hem onbekende reden- nog niet geweest was. Reeds meer dan eens was hij den binnenweg, die over Nieuwland naar Vlaardingen loopt, een eind opgewandeld, maar zonder iets van de verwachten gewaar te worden, totdat hij eindelijk, ontevreden over dat onverklaarbaar uitblijven, en morrende over den mistigen nevel, die hem belette ver genoeg uit te zien, om welligt nog hunne nadering te bespeuren, aan het tweemaal herhaalde luiden der bel moest toegeven, en met zijne makkers plaats nemen in de schuit. Hij had er een oogenblik aan gedacht, de kist zelf mede te nemen, daar hem die op het noemen van den naam van van dyck door den veerman zou zijn afgeleverd geworden; maar hij vreesde bij nader inzien, dat dit verwarrmg zou geven, indien faessen en de zijnen later komen mogten en haar niet vindende, welligt in onzekerheid zouden kunnen geraken, wat hun te doen stond. Hij voer dus met de drie matrozen af, en bereikte na den middag 's Hage, waar zij, volgens afspraak met van dyck, in de herberg 't Sotje, in het Achterom gelegen, hunnen intrek namen.
Omtrent een uur later reed een wagen, mede

{==99==} {>>pagina-aanduiding<<}

van de zijde van Rotterdam komende, 's Hage binnen, hield stil op het Spui voor Het Wapen van Utrecht, en zette daar insgelijks vier mannen af, die bestemd waren als handelende personen in het gevaarlijke spel op te treden, namelijk jan faessen, met zijne drie maats, jeroen ewouts, jan engelen en pieter jansz.
Door een of ander toeval opgehouden, waren zij te laat uit Vlaardingen vertrokken, en hadden alzoo de schuit te Overschie gemist. Daar zij evenwel zooveel mogelijk op den bepaalden tijd in 's Hage wilden zijn, en buitendien verlangend waren, daar iets naders aangaande den uit te voeren aanslag te vernemen, waarvan hun nog geene bijzonderheden bekend waren, hadden zij in Overschie een wagen gehuurd, waarop zij den koffer, die hun door den veerman afgegeven was, hadden geladen. Nadat zij in Het Wapen van Utrecht hunnen intrek genomen hadden, bragten zij, toen de duisternis gevallen was, den koffer naar den Helm, in het Noordeinde, waar faessen tevens, ingevolge afspraak, eene kamer huurde voor van dyck. Den avond bragten zij verder in Het Wapen van Utrecht in onderling gesprek door, in de hoop, dat van dyck nog tot men zou komen, om hun nadere inlichtingen te geven. Die hoop bleek evenwel ijdel te zijn, en toen het ongeveer middernacht geworden was, begaven zij zich ter ruste.
Slatius, stoutenburg, van dyck, coorenwinder en van der dussen hadden inmiddels dienzelfden dag nog eene bijeenkomst ten huize van laatstgenoemde, na welker afloop slatius zich op weg begaf naar Bleiswijk, waar hij in de Jonstgaerde michiel bontebal aantrof, die daar eenige misnoegden van de Arminiaansche partij, meest afge

{==100==} {>>pagina-aanduiding<<}

zette schouten en secretarissen der omliggende dorpen, had bescheiden, om dien avond nog het noodige te bespreken, aangaande het in beweging brengen der dorpelingen, zoodra het sein daartoe door de gebeurtenissen in 's Hage zou gegeven worden. Van den voorgenomen prinsenmoord bleven zij overigens geheel onkundig.
Van der dussen bleef te Rotterdam, even als cors jansz. van alphen, om daar naar omstandigheden te handelen. Van dyck ging nog dienzelfden avond naar 's Hage op weg, doch door het onstuimige weder en den regen, die met stroomen nederviel, op zijne wandeling belemmerd, kwam hij niet dan zeer laat in den Helm aan, zoodat hij een bezoek aan de verschillende gasten, die hij nu reeds in 's Hage veronderstelde, en waaronder hij waande, dat ook de blansaerten en willem parthy, met die uit Leiden, zich bevonden, tot den volgenden morgen uitstelde.
De laatstgenoemden bleven intusschen rustig te Leiden, en terwijl de overigen, onbewust van het gevaar, dat hun van dien kant dreigde, al de hier-voren beschreven maatregelen namen, hadden zij van hunne zijde vastgesteld, dat zij den volgenden dag het beloofde geld bij van dyck in 's Hage zouden gaan in ontvangst nemen, en daarna, uiterlijk dingsdag morgen vroeg, het geheele komplot aan de Justitie openbaren.
Coorenwinder had van dyck tot Overschie uitgeleide gedaan, om daar onderzoek te doen, of de koffer was afgehaald geworden, en keerde naar Rotterdam terug, om die welkome, tijding aan stoutenburg mede te deelen, die voornemens was den volgenden morgen met hem naar

{==101==} {>>pagina-aanduiding<<}

's Hage te vertrekken, daar hij voorgaf, dien avond nog met adriaan van der dussen over onderscheidene te nemen maatregelen te moeten spreken.
Nadat wij op deze wijze onzen lezers bekend hebben gemaakt met den algemeenen toestand op den meergenoemden zondag, willen wij den draad van ons verhaal weder opvatten, en treden te dien einde met hem de woning binnen van onzen ouden bekenden olsveen, dien wij in de laatste hoofdstukken slechts een enkelen keer en als ter loops vermeld hebben.
Het was ongeveer zes uur in den avond; de schemering was ten gevolge van de zwaar bewolkte lucht, en van den onophoudelijken regen, reeds in volslagen duisternis overgegaan, en nog dachten olsveen en duifje er niet aan, het licht in de gelagkamer op te steken, waar zij te zamen bij de kagchel gezeten waren. Nu eens in gepeins verzonken, dan weder het langdurig stilzwijgen voor een korten tijd afbrekende, hadden zij, terwijl hunne gedachten her- en derwaarts dwaalden, niet op het voorbijsnellen van den tijd gelet. Hun gesprek had langzamerhand een zachten, droefgeestigen tint gekregen: zij spraken over lang vervlogen dagen, over duifje's kindschheid, over hare moeder, die zij ter naauwernood gekend had, over honderde herinneringen aan zaken en gebeurtenissen, die niets-beteekenend zijn in het oogenblik, waarin zij werkelijk bestaan of voorvallen, maar die zulk eene wonderbare aantrekkingskracht voor den droomenden geest verkrijgen, wanneer ze eenmaal behooren tot dat geheimzinnige rijk, dat wij het verleden noemen, waarin wij zoo bekend zijn en zoo vreemd tevens, zoodat het ons vaak ongeloofelijk voorkomt, dat wij

{==102==} {>>pagina-aanduiding<<}

zelf in die rijke schilderij, welke de verbeelding ons in sommige uren der eenzaamheid zoo levendig voor den geest kan tooveren, als handelende personen, mede onze rol gespeeld hebben. En van waar mag het komen, dat de herinnering, wanneer zij ons zoo geheel en al, met al ons denken en gevoelen, in lang vervlogen dagen terugvoert, altijd, zelfs bij hare gelukkigste beelden, iets weemoedigs heeft, terwijl de toekomst zoo zelden somber gekleurd is en meest altijd helder schittert in de zonnestralen der hoop?
Verzonken in het terugblikken op verloopen tijden, was onze goede kastelein, in eene stemming geraakt, waarin evenwel noch het heden noch de toekomst hem in aarigename kleuren toelachteu, en die droefgeestige stemming werd door sommige uiterlijke oorzaken op dat oogenblik nog vermeerderd. Het weder was den geheelen dag somber, treurig en regenachtig geweest; slechts een enkele bezoeker had hij na afloop van de morgengodsdienstoefening in de Hulck gezien, en nu, daar de regenvlagen hoe langer hoe heviger werden, was het te voorzien, dat hem een lange, eenzame avond voor de deur stond. Hie gedachte was voor hem, die aan toespraak en bedrijvigheid behoefte had, zeer onaangehaani, en terwijl hij zoo naar het plassen van den regen zat te luisteren, en te turen op den witten muur tegenover hem, op welken het flaauwflikkerende schijnsel van het vuur allerlei onduidelij'ke en vlugtige figuren teekende, die als bewegelijke schimmen opkwamen en verdwenen, voelde hij meer en meer eene beklemdheid zonder reden en zonder naam, alsof het een voorgevoel was van hetgeen hem nog dien avond overkomen zou.
‘Duifje,’ sprak hij, eindelijk het stilzwijgen af-
{==103==} {>>pagina-aanduiding<<}
brekende, ‘laat ons licht aansteken; al lang genoeg. is het duister, en het is mij dezen avond zoo zonderling droef te moede; - ik weet niet wat dat zijn mag.’
‘'t Is donker en treurig daarbuiten, vader,’ sprak duifje, eene reden voorwendende, die zij echter, zonder te weten waarom, wel gevoelde dat de ware niet was; ‘dat zal u welligt droef maken. Hoor, hoe de regen afstroomt van de dakgoot, en leêg en eenzaam is het op straat; - zoolang wij hier zitten is er niemand voorbijgegaan.’
‘'t Kan zijn, mijn kind,’ sprak olsveen, ‘dat dit de reden is. Hoe laat is het?’
‘'t Zal niet ver van zeven uur zijn, vader,’ antwoordde zij, twee aangestoken kaarsen op een armblaker plaatsende; en daarop naar haren vader toegaande, die nog altijd bij de kagchel zat, sloeg zij den arm liefkozend om zijn hals, en kuste hem op het voorhoofd, als wilde zij den donkeren nevel der zwaarmoedigheid, die daarop uitgebreid lag, verdrijven.
‘Zie, vader,’ hervatte zij, ‘hoe nu alles er al veel vrolijker uitziet; donkere dagen geven donkere gepeinzen, en dus zal 't nu beter worden, nu 't licht is. Gij gaat zeker niet meer ter kerke, niet waar?’
‘Ik dacht het eerst te laten, kindlief,’ antwoordde olsveen, ‘en de somberheid, die mij neêrdrukte, hield mij meê terug; doch nu 't nog tijd is, meen ik er nog heen te gaan; - ik mag den Sabbath des Heeren niet gaarne eindigen zonder Zijn woord gehoord te hebben.’
Duifje scheen hiermede maar half tevreden te zijn.
‘Vader,’ sprak zij, ‘merk toch, bid ik u, op, dat onstuimige stormweder; wij kunnen er bezwaarlijk doorgaan.’ En te gelijker tijd trad zij aan het

{==104==} {>>pagina-aanduiding<<}

venster, en trachtte te zien, hoe het was met den regen, doch zij zag niets dan haar eigen vriendelijk gelaat en het licht der kaarsen, teruggekaatst in de spiegelende glasruit. Buiten was het geheel nacht geworden.
‘Van morgen heb ik het uitgesteld,’ hernam olsveen, ‘hopende op beter weêr voor dezen avond; maar daarom wil ik dat nu niet doen; en zòò is het weêr dan ook niet, dat men er het huis des Heeren om moet verzuimen. Maar ik spreek hier voor mij zelven, duifje; voor u deugt het daar buiten niet.’
‘Vaderlief,’ sprak nu duifje op min of meer angstigen toon, ‘blijf liever thuis, of wel, laat mij met u gaan! Guurt zal immers het huis wel bewaken. Ik weet niet wat mij is, maar - ik zou liever met u gaan.’
Olsveen zag haar verwonderd aan. ‘Kom, kom, dwaas kind,’ zeide hij eindelijk lagchende; ‘wat vreemde gril is dat? Hoor dien wind loeijen; is dat weêr voor een meiske als gij? Ik zelf zou er voor terugblijven, maar 't hart dringt er mij heen: ik voel, dat ik van vele onaangename gepeinzen verlost zal worden, als ik zal opgegaan zijn met de gemeente in het huis des gebeds, en daarom ga ik.’
Zoo sprekende had hij een zwaren lakenschen schanslooper en een breedgeranden hoed uit een hangkast in het voorhuis gekregen, en zich daarmede tegen het onstuimige weêr gewapend; terwijl guurt, deoude dienstmeid, intusschen de luiken voor de vensters had gesloten, en het licht, dat zij als naar gewoonte in eene lantaarn boven de voordeur had aangestoken, op last van olsveen weder uitgeblazen, ten bewijze, dat de taveerne gesloten was, en geene bezoekers meer werden toegelaten.

{==105==} {>>pagina-aanduiding<<}

‘Zoo ga dan, vader’ sprak duifje, die verstandig genoeg was, om te trachten het ongewone, angstige gevoel, dat zich van haar had meester gemaakt, te bedwingen; ‘God de Heere zal zeker het woord zegenen, dat gij zoo verlangend zoekt. Ik zal hier blijven en u afwachten.’
Toen zag zij nog eens met zorg na, of al de knoopen van den zwaren overjas wel behoorlijk gesloten waren, zette de ruige kraag daarvan overeind, stak het vrij zware Psalmboek in een van de Wijde zakken, en bragt daarop haren vader naar de voordeur, die zij voor hem opende.
‘En gij komt spoedig weêr, vader?’ vroeg zij vloijond, terwijl zij de armen om hem heensloeg, en zich op de teenen ophief om hem te kussen.
‘Zeker, mijn kind, dadelijk; vòòr half negen ben ik weêr bij uantwoordde olsveen, haar vriendelijk in de helder blaauwe oogen ziende. En terwijl hij daar zoo een oogenblik voor de half geopende deur stond, was het alsof eene stem hem influisterde: ‘Ga niet weg, ga niet weg van uw kind; want wie zegt u, dat gij ze terug zult zien!’
Dat alles gaf den braven kastelein in latere jaren ruime stof tot uitweiding, wanneer het gesprek op bange voorgevoelens viel. Nu evenwel trachtte hij zooveel mogelijk dat vreemde denkbeeld verre van zich te bannen; één oogenblik weifelde hij, maar drukte haar toen een langen, langen kus op den mond, zag nog eens naar haar om, en stapte de straat op. De regen was op dat oogenblik wel een weinig minder geworden, maar toch nog hinderlijk genoeg; hij verborg zich dus zooveel mogelijk in zijn beschermend opperkleed, trok den hoed diep in de oogen, en verdween spoedig in de duisternis.

{==106==} {>>pagina-aanduiding<<}

Duifje sloot de deur, en keerde in de gelagkamer terug. Peinzend bleef zij hier een poos in het vuur staren, en toen zij weder opzag, en als gedachteloos rondkeek, kwam haar dat vierkante, holle vertrek zoo leêg en zoo eenzaam voor, en de hoeken achter de breede eikenhouten schenkkas schenen haar zoo duister en de hooge bruine zoldering, met de lange dunne balken, slechts ter naauwernood verlicht door de flikkerende vlam der kaarsen, die door den togt heen en weder bewogen werd, was zoo somber, en door den breeden schoorsteen huilde de wind met zulke vreemde en klagende geluiden, dateen heimelijke en onverklaarbare angst haar bekroop, en het haar onmogelijk maakte, daar alleen te blijven. Zij nam dus het licht met zich, en ging naar eene kleine achterkamer, waar de oude guurt zich op haar verlangen bij haar voegde, en in den hoek bij den haard ging zitten spinnen, terwijl duifje den zwaren huisbijbel voor zich op de tafel legde, en de gewijde bladeren opensloeg, deels om zich door het lezen daarvans diadeloos te stellen voor het gemis der godsdienstoefening, die het ruwe weder haar belette bij te wonen, deels omdat haar kinderlijk geloovend gemoed wel wist, dat zij dààr de beste opwekking en opbeuring vinden zou. En het was een waar genot voor de oude guurt, dat zij in vrome aandacht mogt luisteren naar de heilige woorden, die haar warden voorgelezen, een genot, dat menigeen met haar zou hebben willen deelen; want zeker, zelden was de taal van het Evangelie der liefde gevloeid van onschuldiger lippen, en inniger gevoeld door een reiner gemoed.
De weldadige uitwerking van het; Heilig Woord deed zich dan ook weldra, ten minste eenigzins

{==107==} {>>pagina-aanduiding<<}

in duifje's ziel gevoelen, en naarmate hare aandacht meer en meer werd geboeid, vergat zij de angstige beklemdheid, die haar ter neêrdrukte. Langer dan een uur had zij hare lektuur voortgezet, slechts nu en dan afgebroken, wanneer een hevige windvlaag gierende langs het huis vloog, en de muren deed trillen. Dan hield zij stil, en hief het angstig luisterend gelaat op, en het snorrende spinnewiel der oude vrouw verstomde, en men hoorde niets dan het loeijen van den storm, die in hevigheid scheen toe te nemen en het kletteren van den regen op de luiken, en het knarsen van een klapperend venster in de buurt, dat door den wind regelmatig heen en weêr geslingerd werd. Eindelijk, na eene lange tusschenpozing weder voortlezende, hoorde zij het eentoonige spinraadje langzamerhand verstommen; zij keek op, en zag hoe de oude guurt met den half gesponnen draad tusschen de vingers zachtjes was ingesluimerd; zij hield dus op met lezen, en, starende op de kleine, heldere vlammetjes, die tusschen den half verkoolden takkebos op den haard speelden, bleef zij in diep gepeins verzonken.
Eindelijk was het uur gekomen, dat olsveen moest terugkeeren; reeds eenigen tijd geleden was de klok van den grooten toren verstomd, die hare negen doffe slagen op de wilde vleugelen van den storm door de lucht had voortgezweept, en het was een blij geluid geweest voor duifje, die nu opstond, nog eenige blokjes op den haard wierp, en een stoel daarbij schoof, waarop zij den warmen, gebloemden kamerjapon gereed legde, dien zij wist, dat haren vader des avonds altijd zoo welkom was. Voordat zij de rust van de oude guurt stoorde, die het avondeten moest opzetten, wilde zij nog zoolang wachten,

{==108==} {>>pagina-aanduiding<<}

totdat zij hem de voordeur hoorde binnen komen. De oogenblikken evenwel verliepen; een kwartier ging langzamerhand voorbij, en morrende tegen den langen duur der predikatie en tegen het onstuimige weder, waardoor zij meende, dat haar vader nog meer werd opgehouden, begon haar de tijd lang te vallen. Reeds tweemaal had zij gemeend, de deur te hooren openen, en was naar voren gesneld; maar alles was stil en doodsch, en als zij luisterend aan het venster ging staan, in de hoop, dat zij het geluid van zijne naderende voetstappen zou opvangen, vernam zij niets dan het klagen van den wind en het ruischen van den regen. Eindelijk sloeg het in de verte negen uur, en nu ging haar ongeduld plotseling in hevigen angst over, daar zij nu stellig overtuigd was, dat de godsdienstoefening lang geëindigd moest wezen, en zij even zeker wist, dat het slechte weder haren vader in geen geval zou weêrhouden, om zoo spoedig mogelijk tot haar terug te keeren. De gedachte aan eenig onheil drong zich op eens met kracht in haar gemoed, dat er te vatbaarder voor was, daar zij nu de oorzaak meende te begrijpen van die angstige gejaagdheid, welke haar den geheelen avond zoo had gepijnigd; zij snelde naar de achterkamer, en wekte haastig de oude dienstmaagd, die met een kreet van schrik opsprong, en zonder in de eerste oogenblikken te begrijpen, wat er gebeurde, en niet regt wetende of zij waakte of droomde, een verward verhaal begon te doen van een akelig visioen, dat zij gehad had in haren slaap, en hoe zij op een kerkhof was geweest, en hoe zij daar haren me ester met zijne gestorvene vrouw in lange zwarte kleederen had zien op- en neêrgaan over hoogten en laagten, en hoe de bazuinen hadden ge-
{==109==} {>>pagina-aanduiding<<}
blazen, als het loeijen van den wind op dat oogenblik over de daken.
Toen zij eindelijk tot klaar bewustzijn kwam, en uit de woorden van duifje, die nagenoeg niet naar haar luisterde en haar telkens in de rede trachtte te vallen, begrepen had, wat er gaande was, barstte zij in jammerkreten uit, en dreef door hare uitroepingen van schrik en vrees den angst van het arme kind tot den hoogsten top.
Geen van beiden wist op dat oogenblik, wat te doen: in pijnlijke verwachting verliep de eene slepende minuut na de andere, en telkens hoopten zij, het welbekende geluid van olsveen's terugkomst te hooren: maar vruchteloos. Met bange inspanning scherpten zij zich de verbeelding om oorzaken te bedenken, die tot dat lange uitblijven aanleiding konden geven: de meest onwaarschijnlijke zelfs werden verondersteld, en gaven gedurende eenige oogenblikken hoop, om in de volgende weder als onmogelijk verworpen te worden. Zoo werd het half tien, en eindelijk, nadat nogmaals een half uur verloopen was, dat het arme duifje eene eeuwigheid had toegeschenen, was het haar onmogelijk langer te wachten en wilde zij zelve uitgaan, om te trachten, haren vader te vinden, hoewel zij niet wist, waar zij hem zou zoeken.
Hier verzette zich guurt evenwel ten sterkste tegen. ‘Hoe zoudt gij,’ sprak zij, ‘in den donkeren nacht den weg vinden, waar gij bij den dag zoudt dwaien, en wat zou uw vader zeggen, als hij, mogelijk door eene toevallige oorzaak opgehouden, terugkwam, en hij wist u dolende in den stortregen en in dien woedenden storm? Hij zou 't besterven, als hij het vernam. En daarom kunnen wij

{==110==} {>>pagina-aanduiding<<}

ook niet te zamen gaan; want wat zou het wezen, als hij kwam en ons beiden niet vond? Neen, kind, dat kan niet zijn; maar ik wil alleen gaan, hoezeer 't mij pijnt, u zoo bang achter te laten.’
‘O, wat zou dat?’ viel duifje haar in de rede; ‘doe dat maar, guurt, doe dat maar; in Gods naam, zoek waar hij zijn mag; want ik weet niet wat dat te beduiden heeft!’
En bevende van zenuwachtige gejaagdheid, hielp zij guurt zich in haren regenmantel wikkelen, en een zwaren bonten doek om het hoofd binden, om haar zooveel mogelijk tegen den regen te beschermen, dien evenwel geen van beiden op dit oogenblik veel telden.
‘Ik zal naar de kerk gaan,’ zeî guurt, ‘en daar navragen, en als ik niets te weten kom, zal ik tot cors jansz. gaan, die meermalen met uw vader uit de kerk hier komt; misschien is hij nu voor dit maal naar diens huis meêgegaan.’
‘Maar dan had hij immers hier voorbij moeten komen;’ sprak duifje; ‘doch 't kan ook wezen, guurt; doe maar zoo als gij zegt, en ga naar cors jansz. - hij weet mogelijk wat er is - ga maar, en kom spoedig weêr, want ik weet niet meer wat ik hopen moet of vreezen.’
Zoo sprekende waren zij de deur genaderd, die duifje opende, en uitziende in den stikdonkeren nacht, hield zij guurt nog eenige oogenblikken tegen. Zonder te letten op den snerpenden wind, die de koude regenvlagen in het huis joeg, bleef zij met ingehouden adem luisteren; maar zelfs geen ver verwijderde voetstap klonk haar tegen, en even vergeefs trachtte haar vorschend oog door de zwarte duisternis, die haar omgaf, heen te dringen. Zij za-
{==111==} {>>pagina-aanduiding<<}
gen het vruchtelooze van die ppging in, en zonder zich, zoo het scheen, verder om regen of wind te bekommeren, ging de oude guurt de straat op, en verdween langs denzelfden weg, dien olsveen eenige uren te voren had ingeslagen.
Nadat duifje de deur eenvoudig met de klink had gesloten, om haren vader zoo spoedig mogelijk te kunnen doen binnenkomen, scheen het haar, alsof zij eenigzins kalmer was geworden: het geheel lijdelijk afwachten had ten minste opgehouden, en hoe weinig uitslag ook van de handeling te wachten scheen, er was toch gehandeld, en dat denkbeeld gaf haar meer rust. Daarbij trachtte zij zich zelve nog zooveel mogelijk te overreden, dat een onbekend toeval de oorzaak van het oponthoud haars vaders kon wezen, en hield de hoop levendig, dat hij nog voor de terugkomst van guurt weder tfhuis zou kunnen zijn. Met die gedachte vervuld, bleef zij voor in de gelagkamer aan het raam zitten, waar zij, hoe vruchteloos dat pogen ook was, telkens weder op nieuw door het opengeslagen vak van een der vensterluiken zocht uit te zien, en dan weder onbewegelijk, en alsof zij het angstig kloppen van haar hart zocht te bedwingen, bleef luisteren naar ieder geluid, dat tusschen het voortdurend loeijen van den wind door, haar oor scheen te treffen. Langzamerhand verliep de tijd, en eindelijk begon zij met schrik op te merken, dat ook guurt niet wederkwam; nu werd het haar hoe langer hoe banger om het hart; zij begon als het ware de oogenblikken te tellen, en met ieder oogenblik klom haar zielsarigst hooger en hooger. Het sloeg elf uur. Guurt was wel twe'emaal zoolang weg geweest, als zij noodig had om naar de kerk, ja zelfs naar

{==112==} {>>pagina-aanduiding<<}

cors jansz. te gaan. Voor dit uifblijven kon zij geene reden vinden, en, wat bij de vreesselijke overspanning, waarin zij verkeerde, geen wonder was, nu begon zij zich allerlei onbepaalde voorstellingen te maken van eenig geheimzinnig gevaar, dat haar in de eenzaamheid, waarin zij zich bevond, eene grenzelooze vrees aanjoeg.
Roerloos zat zij daar, en waagde het naauwelijks, een blik om zich te slaan; ieder ritselend geluid, zoo als het oor ze zoo vaak in den nacht waarneemt, iedere vallende steen in de verte, iedere plotselinge rukwind, deed haar het bloed stollen in de aderen, en reeds naderde het uur van half twaalf, en nog zat zij bij het vensterraam onbewegelijk, als vreesde zij, dat het minste geluid, dat zij zelve zou maken, haar een doodelijken schrik op het lijf zou jagen.
Eensklaps evenwel helderde haar angstige blik op; scherper nog werd op eens haar gehoor: zij meende een geluid in de verte vernomen te hebben als van naderende voetstappen; toen werd het weder voor een oogenblik stil, alsof er een zachtere grond, welligt door den regen doorweekt, werd betreden; eenige angstige oogenblikken volgden, en toen - met een kreet van geluk sprong zij op; zij hoorde een zwaren stap onmiddellijk bij de huisdeur, die te gelijker tijd geepend werd. Eer zij nog den tijd had gehad, jer heen te Snellen, klonk diezeifde stap haastig door den gang, de kamerdeur opende zich, - en stoutenburg trad binnen.



{==113==} {>>pagina-aanduiding<<}

Hoofdstuk VII. Stoutenburg en Duifje.

Verbaasd bleef hij aan den ingang van de kamer staan, daar hij volstrekt niet gedacht had, op dit late uur nog iemand der huisgenooten wakende te vinden, en vooral niet voorbereid was op hetgeen hij in het volgende oogenblik vernemen zou. Duifje's vreugde daarentegen ging eensklaps in bittere teleurstelling over, toen zij hem herkende, te meer daar zij stoutenburg, die slechts een zeer enkelen keer den nacht in de Hulck had doorgebragt, in het geheel niet verwacht had. Daar vloog haar evenwel als een lichtstraal het denkbeeld door het hoofd, dat hij haar iets omtrent haren vader kwam mededeelen.
‘O Goddank, dat gij komt adriaensz,’ riep zij onder den invloed van die gedachte uit; ‘weet gij, waar mijn vader is?’ Te gelijk naderde zij hem, en zag hem als met smeekend verlangen aan.

{==114==} {>>pagina-aanduiding<<}

‘Uw vader, duifje?’ vroeg stoutenburg, met klimmende verbazing: ‘Uw vader? - Zeg mij, wat is hier geschied? Ik heb niets van uwen vader vernomen.’
Dat was te veel voor het arme kind. Tot nog toe had de overspanning van het wachten, ja, de overmaat van angst, haar nog kracht gegeven; maar nu, toen de blijde verwachting van een oogenblik op eens teleurgesteld werd, en de straal van hoop, dien zij had zien schitteren, zoo plotseling was vernietigd, begaf haar de moed, en met den wanhopigen kreet: ‘O God, o God, wat ongeluk zal hem overkomen zijn! Mijn vader, mijn arme vader!’ zonk zij op een stoel neder, sloeg de beide handen voor het gelaat, en barstte in een stuiptrekkend snikken los.
Nog volstrekt niet van zijne eerste verwondering bekomen, bleef stoutenburg haar een - oogenblik onbewegelijk aanzien, en trad daarop, terwijl hij mantel en hoed, die van den regen doorweekt waren, op eene bank wierp, naar haar toe, nog besluiteloos wat te doen.
‘Duifje,’ sprak hij eindelijk, ‘zeg mij toch, wat is het, dat u zoo hevig aandoet? - Zie, ben ik niet bereid u te helpen? Wat kan ik doen? Wat is hier gebeurd?’
Het duurde een poos, eer duifje in staat was eenig antwoord te geven; de tijd snelde langzamerr hand voorbij, totdat hij eindelijk na veel vragen en raden, uit haar tamelijk verward en onzamenhangend verhaal eenigzins de reden van hare wanhoop kon gissen.
‘'t Is vreemd en onverklaarbaar’ sprak hij nadenkend, en terwijl beiden daarop eenige oogen-
{==115==} {>>pagina-aanduiding<<}
blikken het stilzwijgen bewaarden, doorwoelden allerlei gedachten zijn brein. Hoezeer hij geene bepaalde reden voor het lange wegblijven van olsveen wist te bedenken, schreef hij het toch niet dadelijk aan eene zoo zorgwekkende oorzaak toe, als duifje scheen te ver onder stellen; hij begreep, dat het zeer wel mogelijk was, dat alles zich later op de eene of andere natuurlijke wijze zon ophelderen, en terwijl hij dat denkbeeld vasthield, en dus juist geene groote bekommering voedde, kon hij niet nalaten, het bitter bedroefde duifje aan te zien, en de opmerking te maken, dat hare schoonheid, zoo mogelijk, nog verhoogd werd door de uitdrukking van zieleangst, die op haar gelaat te lezen was.
‘Duifje,’ sprak hij eindelijk, alsof hij tot eenig besluit gekomen was, ‘geef niet al te veel toe aan bange vreeze. Wie weet, of niet eene zeer eenvoudige oorzaak uw vader hier of daar terughoudt, zoodat wij hem elk oogenblik kunnen zien weêrkeeren. Bij een zijner vrienden kan iets gebeurd zijn, dat zijne tegenwoordigheid noodig maakt, of zijn bijstand vordert.’
‘Neen, neen,’ snikte duifje, het hoofd schuddende, ‘dat is het niet; dat kan het niet zijn: - hij zou 't mij hebben laten weten.’
‘En kan dan niet de boodschapper verkeerd gegaan zijn, of in dit ruwe weder 't geheel verzuimd hebben? - Alles van dien aard is mogelijk!’
Stoutenburg sprak die woorden te meer op 'overtuigenden toon, daar hij zelf de waarschijnlijkheid van dergelijk vermoeden aannam, en vandaar kwam het dan ook, dat duifje zich door het gevoel van hoop liet leiden, dat ons zelfs in de meest vertwijfelde gevallen niet verlaat, en ons nog aan

{==116==} {>>pagina-aanduiding<<}

den laatsten stroohalm doet vastklemmen. Zij hief het gelaat op, en terwijl een straal van vreugde door hare tranen henen blonk, zag zij stoutenburg met een dankbaren blik aan.
‘Zou 't mogelijk zijn, adriaensz?’ vroeg zij bevend; ‘zou 't mogelijk zijn? O, God geve, dat het waar zij, wat gij zegt!’
‘O, het is waar, het moet waar zijn!’ viel stoutenburg haar met aandrang in de rede; ‘zie, ik heb er de vaste overtuiging van. Wees nu kalm en bedaard; laat ons wachten op uw vader - hij komt weêr!’
‘Ach God, ik wil het zoo gaarne hopen, en vertrouwen hebben’ ging het bedroefde kind voort, terwijl zij biddend de handen zamenvouwde; ‘het zou te vreesselijk zijn! Maar ik kan, ik kan mijn angst niet bedwingen.’
Daar sloeg het in de verte twaalf uur; wild en spookachtig weêrgalmden die slagen, enkele helder en duidelijk, andere als weggevaagd door de vlagen van den stormwind.
‘Twaalf uren!’ riep duifje, met schrik uit, ‘en waar mag guurt blijven; wat is dat toch, dat ook zij niet weêrkomt?’
‘Laat ze blijven waar zij schuilt!’ riep stoutenburg op meer onbezorgden toon dan hij tot nog toe gevoerd had, terwijl hij digter tot haar naderde en haar met eene onbeschrijfelijke uitdrukking aanzag; ‘zij zal terugkomen; wees daarvoor onbevreesd! En ben ik dan niet hier, om u te beschermen, waar 't noodig ware? Ben ik u dan niets, duifje??’
En te gelijker tijd vatte hij haar bij de hand.
Duifje ontzette, zonder te weten, waarom op

{==117==} {>>pagina-aanduiding<<}

het hooren van die stem; met schuchtere vrees sloeg zij de oogen op, en ontmoette den blik van stoutenburg, welke plotseling als een bliksemstraal uit eene loodzwarte wolk in hare ziel drong. Bevende rees zij langzaam overeind, terwijl zij hem met strakke oogen, waarin geen spoor van tranen meer te zien was, aanstaarde. Wat op dat oogenblik door hare ziel ging, wist ze niet; maar een vreesselijke angst maakte zich van haar meester, en toen zij de ijskoude aanraking van stoutenburg's hand voelde, ontsnapte haar een kreet van ontsteltenis.
‘Wat is het, adriaensz? Laat mij,’ stamelde zij, en kon van ontzetting geen woord meer uitbrengen, terwijl zij vruchteloos poogde, hare hand uit die van stoutenburg te bevrijden.
‘Neen, ik laat u niet gaan!’ riep deze plotseling met ontembare hartstogtelijkheid uit; ‘hier, hier, in mijne armen is uwe plaats I Zou ik dagen en weken lang vruchteloos deze gelegenheid gezocht hebben, om ze dadelijk weêr te verliezen? O, wees de mijne, duifje, wees de mijne!’ ging hij voort, terwijl hij het doodelijk ontstelde kind, dat zich vruchteloos poogde los te scheuren, in zijne armen: klemde. ‘O, gij zult het, ik wil het!’ vervolgde hij met klimmende drift; ‘mogelijk is mij nog maar een enkele dag levens gegeven, en ik wil er geen meer; maar dien éénen dag wil ik om u, en dan - vernietiging voor eeuwig!’
En met reuzenkrachten boog hij haar naar zich toe, en drukte een brandenden kus op haar bleek gelaat.
‘O, om Gods wil,’ gilde zij als in doodsangst, ‘laat mij, laat mij, adriaensz; - wat heb ik u gedaan!’

{==118==} {>>pagina-aanduiding<<}

‘Wees de mijne, duifje!’ herhaalde hij nog eens op woesten toon.
‘Neen! Neen!’ kreet zij, met eene wanhopige poging, om zich uit zijne armen los te scheuren; maar hare krachten begaven haar, zij voelde hare gedachten verward worden, en met den uitroep: ‘Help, vader, help!’ zou zij ter neêr gestort zijn -
Daar viel een donderende slag van den metalen klopper op de voordeur, terstond door een tweeden en derden gevolgd.
‘Verdoemenis!’ brulde stoutenburg, terwijl duifje met een kreet van onbeschrijfelijke dankbaarheid weêr tot bezinning kwam, en sidderende staan bleef, daar de krachten haar ontbraken, om naar de deur te gaan, waar zij meende, dat haar vader aanklopte. Eene enkele sekonde van doodsche stilte volgde, waarin niets gehoord werd dan het razende huilen van den wind daar buiten.
Weder viel de daverende slag van den klopper.
‘Wat is dat?’ riep stoutenburg ontzet; maar toen terstond daarop eene stem van buiten, die zich klaarblijkelijk door het sleutelgat, ol door eene re at der deur verstaanbaar poogde te maken, zijnen naam riep, sprong hij als een tijger naar de zijde van het voorlmis en wierp daarbij een blik zoo vol verbeten woede op duifje, dat zij sidderend ineenkromp.
‘Weg!’ riep hij haar toe met eene stem, die bijna onhoorbaar was, en hem scheen te stikken in de borst, ‘weg van hier! Ik zal gaan zien, wie daar is.’.
De angst van duifje keerde terug, toen zij gewaar werd, dat het haar vader niet was, die aanklopte, en toen zij diezeifde stem nogmaals

{==119==} {>>pagina-aanduiding<<}

‘stoutenburg!’ hoorde roepen, en onmiddellijk daarop, den persoon, die daarbuiten stond, en die eindelijk al tastende den deurknop gevonden had, de klink hoorde opligten en haastig het huis binnentreden, gaf de vrees voor een nieuw naderend gevaar haar krachten, en ijlings vlugtte zij het vertrek uit naar de achterkamer, waar zij hevig ontsteld op den stoel, dien zij zoo kort geleden verlaten had, nederzeeg.
Eer stoutenburg de kamerdeur had kunnen bereiken, had de onverwachte bezoeker haar geopend, en trad met haastigen stap binnen.
‘Coorenwinder!’ riep stoutenburg met verbazing, ‘wat is er gaande? Wat beteekent dit?’
‘Wat er gaande is, sprak deze haastig, ‘weet ik niet: maar ik vrees, dat wij verraden zijn.’
‘Verraden!’ riep stoutenburg, terwijl eene doodelijke bleekheid zijn gelaat overtoog; ‘hoe? Door wien? Waarom?’
‘Was hier iemand bij u?’ vroeg coorenwinder, terwijl hij zijne blikken door het vertrek liet dwalen.
‘Neen, neen!’ antwoordde stoutenburg ongeduldig; ‘ik was alleen - ik kwam juist van boven - maar wat is er? In 's duivels naam, spreek toch!’
‘Ik kwam hier,’ hernam coorenwinder, ‘in het denkbeeld, dat gij het welligt ook reeds weten zoudt: de waard uit  de Hulck is gevangen genomen,-’
‘Gevangen genomen? En waarom?’ riep stoutenburg.
‘Ik vrees het ergste,’ antwoordde coorenwinder; ‘ik was in Het Lands Welvaren, toen iemand binnenkwam met de tijding, dat olsveen, bij het

{==120==} {>>pagina-aanduiding<<}

uitgaan der kerk, door de geregtsdienaren bij den Schout was gebragt; daar was hij omtrent een half uur in 't verhoor geweest, en was toen naar de Kasteleinije gevoerd. Ik bleef nog eenigen tijd, om te hooren wat er van gezegd werd, totdat weder een nieuw binnenkomende verhaalde, dat er een gerucht liep van eene conspiratie om den Prins te vermoorden, en dat die inhechtenisneming daarmede in verband kon staan; - waar dat gerucht vandaan kwam, wist evenwel niemand te zeggen’
Stoutenburg stond als verplet, bij die onverwachte tijding, die zijne hoop voor de toekomst nu ten tweeden male in rook deed verdwijnen.
‘Wie kan de verrader zijn?’ riep hij uit; ‘dat schuilt hier in Rotterdam!’
‘Ik kan 't niet gissen,’ hervatte coorenwinder; ‘hier in Rotterdam is op 't oogenblik niemand meer dan cors jansz van alphen, dien ik niet kan verdenken. Uw neef van der dussen’ -
‘Daar kom ik op het oogenblik vandaan,’ hervatte stoutenburg.
‘Slatius is ten twee uur naar Bleiswijk vertrokken ging coorenwinder voort.
‘Daar valt mij eensklaps de ellendeling te binnen,’ riep stoutenburg uit, ‘- hoe is zijn naam? - die hier langen tijd in de Hulck gewoond heeft en eergisteren door slatius is aangeworven.’
‘Jan faessen?’ hernam coorenwinder; ‘die weet van 't eigenlijke opzet niets af, en buitendien, ik heb in Overschie vernomen, dat hij en drie andere maats heden morgen met den koffer van van dyck naar den Hage zijn gereden. Ik heb zelf den voerman gesproken, die hen in het Wapen van Utrecht heeft afgezet, en daar tot vier uur met hen gebleven is.’

{==121==} {>>pagina-aanduiding<<}

‘Dan begrijp ik er niets van,’ hernam stoutenburg. ‘en bijna zou ik gelooven, dat het maar een van die losse geruchten is van eenen voorgenomen aanslag op den Prins, die, zoo als wij wel weten, in de laatste maanden door het land verspreid zijn. Maar hoe het zij,’ vervolgde hij, met drift den mantel omslaande en den hoed op het hoofd drukkende, ‘wij mogen toch die waarschuwing niet in den wind slaan, indien het eene waarschuwing is.’
‘Voorzeker neen,’ sprak coorenwinder; ‘ik beken, dat mij dit alles een geheimen angst aanjaagt.’
‘Mij dunkt het beste,’ hernam stoutenburg, een oogenblik nadenkende ‘dat ik terstond naar den Hage ga; daar kan ik voor het aanbreken van den dag aankomen, en zal onmiddellijk met van dyck onderzoeken, wat er kan gebeurd zijn. Blijf gij hier en vorsch na, wat er mogt uitlekken omtrent den gevangen kastelein.’
‘Dat dunkt mij goed,’ antwoordde coorenwinder; ‘maar hoe zult gij op dit uur in den nacht vertrekken kunnen? - 't Is bijna eene onmogelijkheid om te voet te gaan.’
‘Daar zal ik over denken,’ hernam stoutenburg; ‘welligt kan van der dussen mij een van zijne paarden geven.’
Hoewel hij dit half twijfelend uitte, wist hij zeer goed, dat hem dit middel ten dienste stond; maar hij wilde aan coorenwinder niet openbaren, dat hij juist dien avond met van der dussen alle voorzorgen beraamd had, om te kunnen ontvlugten, Wanneer de aanslag ontdekt mogt worden. Zij hadden te dien einde het schip gehuurd van

{==122==} {>>pagina-aanduiding<<}

zekeren jakob beltjes, een schipper, die door zwareboeten ter oorzake van smokkelarij, was verarmd, en wien van der dussen eene groote som gelds beloofd had, indien hij zijn vaartuig met twee knechts, ieder oogenblik voor hen beschikbaar hield.
Buitendien stonden bij van der dussen dag en nacht twee gezadelde paarden op stal, om van dit middel, als 't hun meer raadzaam voorkwam, ook partij te kunnen trekken, terwijl hij levens van een koerier der Heeren Staten voor grof geld eene geschreven vergunning had weten magtig te worden, om te allen tijde van dag en nacht, de poort voor zich te doen ontsluiten.
Toen hij alzoo in der haast met coorenwinder dit besluit genomen had, kwam hem eensklaps duifje in de gedachte. Waar was zij gebleven? Had zij iets gehoord van hun gesprek? Snel, en zonder zich den tijd te gunnen, coorenwinder iets te zeggen, ging hij den gang door naar de achterkamer; - hier verspreidden de glimmende kolen op den haard nog even schijnsel genoeg om het vertrek te verlichten: hij zag rond - het was ledig.
‘Waar gaat gij heen?’ vroeg coorenwinder, die hem op den voet gevolgd was.
‘Nergens,’ antwoordde hij haastig; ‘ik wilde slechts zien, of zich toevallig hier iemand ophield.’
‘Is er dan iemand in huis?’ hernam coorenwinder.
‘De dochter van den huize en de dienstmeid,’ antwoordde stoutenburg, achtereenvolgens twee deuren, die naar den kelder en naar eene kleine middelkamer leidden, openende; ‘maar ik zie niets; alles is ledig en stil.’

{==123==} {>>pagina-aanduiding<<}

Daardoor kwam hij tot de geruststellende overtuiging, dat duifje bij heu binnentreden van coorenwinder naar hare kamer boven in huis gevlugt was, en zich daar had verborgen.
Juist wilde hij zich hiervan ten overvloede gaan overtuigen, toen zij met plotselingen schrik iemand aan de voordeur meenden te hooren.
‘Hier, - hierheenr riep stoutenburg, half luid, terwijl hij coorenwinder bij den arm greep: te gelijker tijd deed hij de achterdeur open, die in den kleinen tuin van de Hulck uitkwam, welken zij ijlings doorliepen tot aan een hek, dat eene opening in de omheining en te gelijker tijd eene kleine brug afsloot, over de smalle gracht, welke den tuin aan dien kant van de achterstraat scheidde. Zonder zich te bedenken, trapte stoutenburg het ligte hekwerk ineen, en een oogenblik daarna verwijderden beiden zich met haastige schreden in de rigting van de straat, waar adriaan van der dussen woonde.
Het gerucht aan de voordeur was veroorzaakt door de terugkomst van de oude guurt, die met al de kenteekenen van de hevigste gejaagdheid, zoo schielijk het hare jaren en de vermoeijenis, die haar naauwelijks toeliet zich staande te houden, het haar vergunden, de gelagkamer binnensnelde. Hier vond zij duifje niet, die zij toch daar verwacht had, en met ontzetting zag zij rond: - die veelvuldige natte voetstappen op den houten vloer, die plas regen water bij den stoel, waarop stoutenburg den doorweekten mantel had nedergeworpen, die bijna uitgebrande kaars, die met eene lange zwarte pit nog slechts een flaauwen rooden schijn verspreidde, die doodsche stilte, die afwezigheid van

{==124==} {>>pagina-aanduiding<<}

duifje dat alles sloeg haar op eens eene doodelijke beklemheid om het hart. Een oogenblik stond zij als vastgeworteld aan den grond, naauwelijks hare oogen vertrouwende; daarop wilde zij naar de achterkamer Snellen, toen een kreet van ontzetting en van vreugde tevens haar ontsnapte, daar zij plotseling duifje, bleek als een lijk en onbewegelijk, in de deur zag staan.
Wel mogt dat gezigt de oude vrouw ontzetten, want zoo had zij hare jonge meesteres nooit vroeger gezien; sidderende staarde zij op die roerlooze houding, op dat strakke gelaat als uit mariner gehouwen, waarin de anders zoo heidere oogen met akelig doffen gloed vonkelden, en waarlangs het schoone blonde haar afgolfde; doorweekt van den regen, die ook van hare kleederen afdruppelde. Hoe beangstigde haar die onnatuurlijke kalmte bij dat jagen van dien boezem, dat getuigde van inwendige aandoeningen, onderdrukt, met eene ijzeren kracht, waartoe men dat teêre ligchaam niet in staat zou gerekend hebben.
Maar de herinnering aan de ontzettende tijding, die zij bragt, deed haar weder tot zich zelve komen; zij snelde op duifje toe, en stortte zich met den uitroep: ‘O God, mijn arm kind, wat heb ik u vreesselijks te melden!’ al snikkende in hare armen.
Kalm en bedaard rigtte duifje haar op, en de kamer irigaande, bragt zij haar bij een stoel, haar met zacht geweld dwingende, zich daarop neêr te zetten.
‘guurt,’ sprak zij toen met eene stem, die, hoewel bijna onmerkbaar, sidderde, ‘ik ben voorbereid op wat gij mij zeggen zult. Ik weet alles;

{==125==} {>>pagina-aanduiding<<}

dus spreek spoedig, want ik heb weinig tijd tot hooren.’
En zij wist werkelijk alles; naar de achterkamer gevlugt, die slechts weinige schreden verwijderd was van de plaats, waar stoutenburg en coorenwinder in gesprek waren, in de doodsche stilte van den nacht, en terwijl haar gehoor door de zeriuwachtige overprikkeling, waarin zij zich bevond, boven mate was gescherpt, was haar niets ontgaan van wat er gesproken werd; maar zij had het gehoord als in een droom: - zooveel ontzettende woorden volgden slag op slag op elkander, dat hare ziel als het ware verdoofd werd, en geene kracht genoeg bezat, om er zich eene duidelijke voorstelling van te maken. Haar vader gevangen, gewikkeld in een aanslag op prinsenmoord, andriaensz plotseling in een onbekend schrikverwekkend wezen veranderd; faessen een zamenzweêrder en met hem in verbinding - al die denkbeelden dwarrelden haar als zwevende schaduwen door het moede hoofd, en geheel instinktmatig was zij, toen stoutenburg en coorenwinder na hun haastig gesprek van vertrekken spraken,;de achterdeur uitgevlugt, en had zich, uit onbestemde vrees voor hunne nazoeking, in den tuin verborgen. Kort daarop had zij de beide mannen dezelfde deur zien uitkomen, en hen in de duisternis, op geene drie schreden afgtands, voorbij hooren gaan en den tuin weder verlaten. Toen was zij het huis weêr binnengetreden, en zonder te weten, wat zij deed of doen wilde, zonder kracht om te kunnen nadenken, maar met eene ontzettende kalmte in het hart, daar de maat van haar lijden te vol was om op eens begrepen te worden, staarde zij het binnenkomen van de oude guurt aan, naar

{==126==} {>>pagina-aanduiding<<}

wier verhaal zij nu luisterde, alsof liet eene volslagen onmogelijkheid was, dat haar iets nog ontzettenders zou kunnen worden verkondigd. Dat verhaal, door snikken en tranen afgebroken, kwam omtrent op het volgende neêr:
Nadat guurt ten tien ure de Hulck had verlaten, had zij zich naar de kerk begeven, die evenwel reeds lang uit was; hier had zij niets vernomen, en tengevolge van den regen, die met stroomen nederviel, was er ook niemand daar, bij wien zij navraag had kunnen doen. De koster, bij wien zij aanklopte, herinnerde zich wel, olsveen gezien te hebben, maar had verder geen acht op hem geslagen. Hierop was zij naar cors jansz van alphen gegaan, met de flaauwe hoop, daar haren meester aan te treffen; - hier was hij evenwel niet, en zoodra cors jansz het vreemde berigt van zijn uitblijven had gehoord, had hij aangeboden, met haar op weg te gaan, om te trachten eenige inlichtingen in te winnen. Dit was hun dan ook spoedig gelukt; cors jansz namelijk had zich naar eene taveerne begeven, in de nabijheid van de kerk, waar hij vermoedde, eenige bezoekers te zullen vinden. Hier was zij in het voorhuis blijven staan; nadat zij ongeveer tien minuten gewacht had, was cors jansz haastig naar buiten komen loopen, had haar bij den arm gevat, en zonder een woord te spreken, met haar het huis verlaten. Toen zij eenige schreden de straat opgegaan waren, was hij stil blijven staan, en had zij meenen op te merken, zooveel dit in de duisternis mogelijk was, dat hij zeer verschrikt en gejaagd was. ‘Guurt,’ had hij eindelijk gezegd, ‘wat dit beduidt, kan ik slechts gissen; maar ik hoor daar vertellen, dat olsveen gevangen

{==127==} {>>pagina-aanduiding<<}

is genomen bij het gaan van de kerk naar huis; als het waar is, wat ik met zekerheid veronderstel, dan is hij een man des doods, en,’ had hij er bevende bijgevoegd ik ook, wanneer ik niet onmiddellijk de vlngt neem.’ Te ver geefs had zij er op aangedrongen, iets naders van hem te vernemen: hij verklaarde, niets meer te kunnen of te mogen zeggen; daarop was zij met hem naar huis gegaan, waar zij een hartverscheurend tooneel had bijgewoond, daar cors jansz. onder dejammerkreten zijner vrouw haastig van kleeding was verwisseld, en met de honderdmaal herhaalde verzekering, dat hij geene verklaring geven mogt, maar in doodsgevaar verkeerde, zich van zijne vrouw en kinderen had losgescheurd, en zich op weg begeven, zonder te zeggen waarheen. Zij was hierop nog eenigen tijd bij de radelooze vrouw gebleven, en eindelijk henen gegaan, een langen omweg nemende langs het huis van den Schout en langs de Kasteleinije, in de hoop van welligt daar nog iets te vernemen. Alles was evenwel donker en stil geweest, en zij had niet den moed gehad, om aan te kloppen maar was weder huiswaarts gekeerd.’
Duifje had dit geheele verhaal aangehoord zonder een enkel woord te spreken of één geluid te geven, Stom en roerloos stond zij daar, met de oogen op de oude dienstmaagd gevestigd, en de ijskoude hand tegen het gloeijend voorhoofd gedrukt, als een beeld van smart, in hare zwijgende wanhoop een pijnlijk contrast opleverende met de troostelooze guurt, die hare droef heid in luide jammerkreten en door een vloed van tranen lucht gaf.
‘Guurt,’ sprak zij, toen deze haar verhaal geëindigd had, ‘ik had de tijdingen al verwacht, die

{==128==} {>>pagina-aanduiding<<}

gij komt brengen; - ik wist al wat vreesselijks en onbegrijpelijks er gebeurd is. - Vraag mij niet,’ vervolgde zij, toen guurt haar in de rede wilde vallen; ‘vraag mij niet hoe en van wien ik het weet; ik kan u dat nu niet zeggen. De tijd vliegt voorbij, en ik heb veel te doen - blijf hier tot ik weêrkom; ik wil alleen zijn, guurt!’
Te gelijker tijd nam zij een der lichten van de tafel, verliet het vertrek, en ijlde de trap op naar hare kamer, waar zij de deur achter zich digt sloot. Hier hoopte zij hare gedachten te kunnen verzamelen, en kracht genoeg te hebben, om bedaard na te gaan, wat zij doen moest; maar naauwelijks begon zij zich het gebeurde eenigermate te herinneren., of eene zpnderlinge en beangstigende verwarring maakte zich van haar meester; het was alsof haar verstand te hevig geschokt was, om geregeld te kunnen werken; het eene denkbeeld verdrong het andere, eer het nog half gevormd was, en wat het pijnlijkste van dien toestand was, zij gevoelde zelve die verwarring harer gedachten, en het was haar eene volslagene onmogelijkheid, zich er aan te ontworstelen; zij begreep, en als een looden en verpletterende last drukte het op hare ziel, dat de oogenblikken kostbaar waren; dat welligt het behoud van haren vader van haar doen of laten afhing; dat er spoedig besloten en krachtig gehandeld moest worden - en zij was magteloos als een kind, en zij had niet het vermogen zich uit die magteloosheid op te beuren. Dat waren oogenblikken van een duldeloos lijden, dat haar, zij gevoelde het zelve, wanneer het lang aanhield, het verstand zou krenken. Doch eindelijk hernam de natuur hare regten en behaalde

{==129==} {>>pagina-aanduiding<<}

de overwinning op de overspanning, waarin zij verkeerde. Op eene onverklaarbare wijze wendden ziek hare gedachten langzamerhand van den maalstroom van schrikbeelden af, die haar martelden, en werden geleid op het gesprek, dat zij dien avond met haren vader had gevoerd; zijn beeld teekende zich in den donkeren nacht, die haar omringde, zoo duidelijk en zoo helder af, met al zijne liefde voor haar, met al den eenvoud van zijn vroom gemoed, dat een onbeschrijfelijk weemoedig, maar weldadig gevoel zich van haar meester maakte; haar hart opende zich: het was, of een straal van licht uit den hemel op haar nederdaalde, en haar herinnerde aan den Vader daarboven, die haar niet verlaten zou; - zij zonk neder op de knieën, en barstte uit in een stroom van tranen, die den ijzeren band, welke hare borst tot stervens toe benaauwde, deed springen, en kalmte hergaf aan haren geest, die nu vrijelijk opwaarts steeg tot den Heer, en zich uitstortte in het innigste en vurigste gebed, dat ooit van hare smeekende lippen gevloeid was.
Toen zij weder oprees had zij hare bedaardheid geheel en al herwonnen; zij gevoelde, dat haar de kracht geschonken was, om te volbrengen, wat noodig zou wezen. Een bepaald voornemen had zij nog niet, maar nu spande zij alle vermogens harer ziel in, om te overwegen, wat haar te doen zou staan. Zij trachtte zich alles te herinneren, wat op zulk eene onverwachte wijze, die van hoogere beschikking getuigde, tot hare kennis gekomen was; eerst nog was het eene verwarde zamenmenging, maar langzamerhand kwam er'orde in hare herinneringen, het eene woord, de eene uitdrukking na de andere keerden in haar geheugen terug, totdat eindelijk het ge-
{==130==} {>>pagina-aanduiding<<}
heele gesprek dat zij maar al te duidelijk had gehoord, doch dat zich in den beginne tot een chaos in haren geest had opgehoopt, nu met eene verwonderlijke klaarheid te voorschijn trad, en, om zoo te zeggen, geene enkele lettergreep voor haar verloren was.
Maar toch -, welke ontzettende raadsels bleven er ook nu nog voor haar onoplosbaar; hoevele vragen onbeantwoord! Welk geheimzinnig verband was er tusschen al wat zij gehoord had, en tusschen zoovele omstandigheden, waarop zij vroeger naauwelijks gelet had, en die haar nu eene gewigtige beteekenis schenen te verkrijgen? Het onverwachte vertrek van faessen, waarvoor haar tot nog toe geene reden bekend was, die ongewone ernst van haren vader in de laatste dagen, dat verblijf van stoutenburg ten zijnen huize, dat alles deed zich nu in een geheel ander licht aan haar voor. Haar helder oordeel, dubbel gescherpt door den drang van het oogenblik, bragt haar langzamerhand tot het begrip van de toedragt der zaak, dat, zoo al niet geheel juist, toch niet verre van de waarheid verwijderd was. Zij kwam tot de overtuiging, dat er een ontzettend komplot gesmeed was, om den Prins te vermoorden, en dat haar vader, zoowel als faessen, zijdelings daarin gewikkeld waren. Dat de eerste tot dadelijke medewerking hierin zou hebben toegestemd, zij gevoelde het, dat was onmogelijk; dat faessen met de ware toedragt der zaak onbekend was, dat had zij stoutenburg zelf tot coorenwinder hooren zeggen; maar welke listen waren er gebruikt, om die beiden mede te slepen, en, - wat haar met doodelijken angst vervulde, - wat zouden de gevolgen zijn, als dat schrikkelijk opzet werd uitgevoerd!

{==131==} {>>pagina-aanduiding<<}

Te midden van die pijnlijke onzekerheid, waarin zij te vergeefs rondzocht naar iemand, die liaar een stenn kon wezen, vestigden zich meer en meer hare gedachten op faessen, en de overtuiging, dat ook zijn leven hier op het spel stond, drong met kracht in haar gemoed. Meer en meer trad zijn beeld, dat dieper en inniger dan zij het zelve wist, in hare ziel gegrift stond, te voorschijn; luider en luider sprak eene stem, die het haar zeide, dat hij die steun was, dien zij zocht; een sluimerend gevoel ontwaakte in haar binnenste - haar hart had gesproken, en al begreep zij ook die taal niet in hare volle beteekenis, het was alsof het haar uit den hemel werd toegeroepen, dat van hem alleen redding te wachten was. En van dat oogenblik af aan was het, alsof een ongekend gevoel haar eene plotselinge verandering had doen ondergaan. Zij was niet meer het zwakke en hulpelooze kind, dat on derworpen en gelaten het bevende hoofd gebogen zou hebben onder den harden slag van het noodlot, de teêre bloem, die bezweken zou zijn onder de ruwe vlagen van den storm: - de liefde, die haren boezem doortintelde, had hare krachten verdubbeld, en haar eindelijk moed gegeven tot de volvoering van een besluit, waarvan zij zich in het eerste oogenblik met schrik had afgewend, en dat haar met eene vrees had vervuld, die zelfs de dringendste overreding niet had kunnen overwinnen.
Zij was namelijk langzamerhand tot de overtuiging gekomen, hoezeer ook een natuurlijke angst dat denkbeeld trachtte te verwijderen, dat haar geen beter middel overbleef, dan nog in hetzelfde oogenblik naar 's Hage te gaan, dáár faessen op te zoeken, en hem alles te verhalen, wat zij

{==132==} {>>pagina-aanduiding<<}

gehoord had. Dan alleen was het mogelijk, dat het grijwelijk opzet verijdeld werd, waarvan zoowel hij als haar vader onvermijdelijk het slagtoffer zouden worden; van hem alleen kon zij te weten komen, wat er gedaan moest worden om het onheil, dat hun allen dreigend boven het hoofd hing, af te wenden; zij had de vaste overtuiging, dat hij het doen kon, en geen oogenblik kwam er twijfel bij haar op, of hij het zou willen. Wel was het eene vreesselijke reis, die zij zou ondernemen, en kromp haar het hart ineen, als zij den storm hoorde gieren langs de daken, en aan de zwarte duisternis dacht daarbuiten; maar als zij zich daarbij herinnerde, dat iedere seconde, die voorbijsnelde, verloren was, en zij zich de mogelijkheid voorstelde, dat elk oogenblik het opzet kon verraden of geopenbaard worden, en dan een zelfde vreesselijke slag de onschuldigen zoowel als de schuldigen kon treffen, dan verdween iedere bedenking, en dan week iedere vrees, om plaats te maken voor een gevoel van angstige gejaagdheid, dat haar als voortzweepte, om den korten tijd, die haar Welligt nog overbleef, te gebruiken.
Vast besloten, het uiterste te wagen, maakte zij zich gereed tot haar vertrek; weinige oogenblikken waren haar voldoende, om zich, zooveel er de mogelijkheid toe bestond, tegen den regen, die nog altijd met stroomen neêrviel, door eene zware overkleeding te beveiligen, daarop wierp zij zich, voordat zij de kamer verliet, nog eenmaal biddend op de knieen, om van den hemel kracht af te smeeken tot het volbrengen, en zegen op de moeijelijke en gevaarvolle taak, die zij ging ondernemen. Toen stond zij op, nam uit eene kleine lade het weinige

{==133==} {>>pagina-aanduiding<<}

geld, dat in haar bezit was, en begaf zich naar beneden. Hier vond zij de oude dienstmaagd nog altijd bitter schreijende en geduldig op haar wachtende in de duistere achterkamer bij de uitgedoofde overblijfselen van het vuur. Sprakeloos van verbazing staarde deze haar aan, toen zij aan de zware, digt over het hoofd getrokken kap en de omgeworpen doek bemerkte, dat duifje op het punt stond het huis te verlaten.
‘Guurt,’ sprak deze, oogenschijnlijk zoo kalm mogelijk, ‘als ik weg ben, sluit dan zorgvuldig het huis - ook de achterdeur, en zie de vensterluiken na, en wat er ook gebeuren moge, laat niemand binnen: let wel op - niemand; zelfs ook niet adriaensz als hij huiswaarts mogt keeren voegde zij er, onwillekeurig sidderend, bij. ‘En wanneer er iemand, wie 't ook zij, naar mij mogt vragen -’
‘Maar in Gods naam!’ kreet guurt, terwijl zij sidderend opstond, ‘wat gaat gij doen? Waar gaat gij heen?’
‘Wie ook naar mij mogt vragen, vervolgde duifje op meer dringenden en haastigen toon, alsof zij zoo spoedig mogelijk een einde aan het gesprek wilde maken, ‘zeg aan niemand, dat ik weggegaan ben.’
‘Waarheen dan toch - waar gaat gij heen?’ jammerde de oude vrouw, terwijl zij duifje smeekend bij de hand greep; ‘o, wat ik u bidden mag, blijf, of laat mij met u gaan!’
‘Het kan niet zijn, goede guurt,’ sprak duifje bewogen met haren jammer; ‘ik mag niet blijven, en kan u ook niet zeggen, waar ik henen ga; dat is een geheim, dat u te zwaar zou zijn om te dragen.’

{==134==} {>>pagina-aanduiding<<}

‘Maar waarom kan ik niet met u gaan? vroeg guurt angstig; ‘gij kunt niet alleen gaan: - hoor dien storm huilen in den schoorsteen, 't is stikdonkere nacht daarbuiten!’
‘'t, Is een verre weg, dien ik te gaan heb, guurt.’ sprak duifje ernstig, ‘en God weet, of ik zelve er de kracht toe zal hebben, maar gij zoudt het zeker niet. En buitendien - wanneer eens mijn vader morgen onverwachts terug mogt komen, en hij vindt mij niet, guurt,’ en hare stem beefde bij die woorden, en hare oogen vulden zich met tranen, ‘dan moet er toch iemand zijn, die hem zeggen kan, dat ik weêr kom, dat ik gegaan ben, om hem - om hem te redden, te redden - van den dood mogelijk!’ riep zij uit, terwijl zij hevig ontroerd de oude vrouw om den hals viel, en snikkende het gelaat op haren schouder verborg. Maar slechts weinige oogenblikken duurde die aandoening, de laatste strijd, dien hare zielskracht tegen de zwakke natuur te strijden had, en eer nog de troostelooze dienstmaagd een woord had kunnen uiten, had zij zich hersteld, en voelde zich krachtig, door de herinnering aan de grootte van den pligt, dien zij had te vervullen.
‘Vaarwel, guurt.’ sprak zij, zich de tranen afwisschende; ‘de tijd dringt, ik moet gaan: denk om wat ik u gezegd heb, en bid voor mij als ik weg ben.’
‘Dat zal ik, mijn kind, dat zal ik,’ stamelde guurt. ‘als 't dan wezen moet, - zoo ga dan; - God zij met u!’
Zoo sprekende waren zij naar de voordeur gegaan, die guurt opende. Een oogenblik stond duifje op den drempel, en toen zij naar buiten

{==135==} {>>pagina-aanduiding<<}

zag in den kouden donkeren nacht, en toen de wind haar eene kille regenvlaag in het gloeijende aangezigt joeg, voer eene plotselinge huivering haar door de leden, en hare hand beefde, toen zij die der oude vrouw tot afscheid drukte. Zij sprak evenwel geen woord meer, drukte zich zoo veel mogelijk de kap voor het gelaat, en een oogenblik daarna was zij verdwenen.
Guurt sloot de deuren en de vensterluiken, zoo als haar bevolen was, en wij behoeven wel niet te zeggen dat zij den geheelen langen nacht wakende en biddende doorbragt. Iedere rukwind deed haar beven, ieder geluid ontzette haar, en angstig uitziende naar het aanbreken van den morgen, zat zij verzonken in nadenken over, de geheimzinnige gebeurtenissen van dien avond, en in hevige bezorgdheid over het arme duifje, zich zelve de bitterste, maar te late verwijtingen te doen, dat zij haar alleen had laten vertrekken.
Doch wat zou het geweest zijn, indien zij geweten had, hetgeen onze lezers welligt reeds hebben vermoed: dat hare en duifje's vrees voor olsveen ijdel was, en dat hem eigenlijk volstrekt geen onmiddellijk gevaar dreigde. Zie hier hetgeen er was gebeurd:
Zoo als wij bij gelegenheid van faessen'js bezoek bij den heer van holy vermeld hebben, was de J ustitie toen reeds onderrigt, dat er eene geheime predikatie op het platte land had plaats gehad. Met zijnen bekenden ijver had de Schout nasporingen gedaan om meerder inlichting te verkrijgen, en was het hem uit allerlei, deels tegenstrijdige berigten waarschijnlijk voorgekomen, dat olsveen op den bewusten Zaturdag, met slatius naar Rot-
{==136==} {>>pagina-aanduiding<<}
terdam was goreden, hetgeen onze lezers zich trouwens herinneren zullen, dat waarheid was, en daarenboven meende hij uit alles te kunnen opmaken, dat de kastelein met de verblijfplaats van den onruststokenden leeraar, dien hij hier of daar op het platte land verborgen waande, bekend was.
In den loop van den Zondag was hij na bedaard overwegen en vergelijken van alle op de zaak betrekking hebbende stukken tot die overtuiging gekomen, en daar hij hier den eersten draad meende te zullen vinden, waaraan hij zijn nader onderzoek in de volgende week zou kunnen vastknoopen, besloot hij olsveen terstond bij zich te ontbieden. De bode, dien hij afzond, vernam nog voordat hij aan de Hulck kwam, toevallig, dat olsveen zich in de kerk bevond, ging dus daar heen, wachtte hem bij het uitgaan op, en gelastte hem, mede naar de woning van den heer duyn te gaan. Hier zou alles zich waarschijnlijk nog zeer tot onderling genoegen geschikt hebben, indien niet de arme kastelein bij dat onverwachte verhoor zoo geweldig geschrikt ware, en zich in zijne verwarring zoodanig versproken, en zulke tegenstrijdige antwoorden had gegeven op de strikvragen van den doorslepen Justitiebeambte, daf deze aanleiding genoeg meende te vinden, om hem j krachtens zijne regterlijke magt, in liecktenis te nemen, en voorloopig naar de kasteleinije buiten toegang te stellen, ten einde zijn verhoor den volgenden morgen voort te zetten. Wel beloofde hem de cipier later op zijn smeeken, dat hij iemand naar de Hulck zou zenden, om kennis te geven van het gebeurde; maar een naar huis keerende bode, wien hij met die boodschap belastte, begreep, daar hij toevallig aan het andere einde der stad woonde, dat hij in

{==137==} {>>pagina-aanduiding<<}



het onstuimige stormweder eene genoegzame verontschuldiging had, om de vervulling van dien last, dien hij trouwens van weinig gewigt rekende, tot den volgenden morgen uit te stellen.
Er bestond dus volstrekt geene betrekking tusschen de zamenzwering tegen den Stadhouder en de inhechtenisneming van den waard uit de Hulck, en wanneer wij coorenwinder en stoutenburg hooren gewagen van loopende geruchten van voorgenomen prinsenmoord, dan was het niet dan zeer natuurlijk, dat zij die in verband bragten met deze toevallige omstandigheid, die hun juist daarom zooveel schrik op het lijf joeg.
Dat overigens zulke geruchten in dien tijd door het land geloopen hebben, klinkt zeker vreemd.., doch hoe onverklaarbaar het ook zij, van waar zij hunnen oorsprong hadden, het blijft eene stellige waarheid, dat zij bestonden, zoo als uit de opgaven van meer dan een schrijver, die in die dagen leefde, blijkt. Even waar is het echter, dat hoegenaamd niemand, dan de door ons opgenoemde personen, eenige kennis van den aanslag droeg.
Na deze korte oplieldering keeren wij tot duifje terug.



{==138==} {>>pagina-aanduiding<<}

Hoofdstuk VIII. Duifjes togt naar 's Gravenhage.

Wel was het eene moeijelijke en schijnbaar hare krachten te boven gaande onderneming, die nachtelijke togt, waarvan de bezwaren zich bij iederen voetstap meer beangstigend aan haar voordeelen; doch het was, of hare kracht, zoowel van ligchaam als van ziel vertienvoudigd werd door het denkbeeld, dat het behoud van al wat haar dierbaar was op aarde in deze oogenblikken van haar afhing. Die gedachte dreef haar met verdubbelden spoed voort door de eenzame stad, en deed haar de onstuimigheid van het weder niet tellen, en de ruwe onbegaanbaarheid der straten niet achten, die, in het geheel niet, of hier en daar zeer gebrekkig geplaveid, haar in ieder ander geval, zelfs bij dag, een onoverkomelijken hiriderpaal zouden geschenen hebben; die gedachte maakte haar sterk om ieder gevoel van angst te bedwingen, in omstandigheden, waarvan de enkele

{==139==} {>>pagina-aanduiding<<}

voorstelling haar vroeger een doodelijken schrik in het harte zon hebben gejaagd. Slechts ééne vrees scheen nog plaats te kunnen vinden in haar gemoed: de vrees namelijk, dat eene of andere noodlottige toevalligheid haar plotseling tegen zou treden, en haar beletten te volvoeren, wat zij, des noods, gaarne met opoffering van haar leven zou betalen.
Daarom was het dan ook, dat haar een kille schrik het bloed in de aderen deed stollen, toen zij, een eind de Hoogstraat opgegaan zijnde, eensklaps verscheidene voetstappen met Snellen doch geregelden tred, uit de verte hoorde naderen, en tegelijkertijd het flaauwe licht eener lantaren in de donkere straat ontwaarde. Bevende van angst sloop zij ter zijde in een steegje, op welks hoogte zij zich juist bevond; met ingehouden adem en met de hand op de borst gedrukt, alsof zij het hoorbaar kloppen van haar hart wilde bedwingen, klemde zij zich tegen den ingang van een huis om zich te verbergen voor hen, die daar naderden. Weinige oogenblikken, die haar evenwel, eene eeuwigheid schenen, verliepen, terwijl de voetstappen al duidelijker en duidelijker werden; - eindelijk werd tegenover haar de muur van het steegje flaauw verlicht - één oogenblik nog van duldeloozen angst, en toen ontglipte haar een diepe zucht, en werd haar een loodzware last van het hart gewenteld, toen zij de haastige schreden voorbij hoorde gaan, en zich met spoed verwijderen. Het was de gewapende wacht, die hare ronde deed en in het ruwe, stormachtige weder spoorslag genoeg had, om zich niet op te houden, en veel regts of links te zien, zoodat zij ook duifje niet ontwaarde, die bleek en sidderend de drie donkere, spookachtige

{==140==} {>>pagina-aanduiding<<}

gestalten voorbij zich heen zag gaan, welke lange schaduwen op de overliggende huizen wierpen, terwijl de plassen op den doorweekten weg het heldere schijnsel van de lantaarn weêrkaatsten, die om zich heen de neêrstroomende regendroppelen voor een oogenblik in een kring van flikkerend licht deden schitteren. Kort daarop werd alles weder stil, en de duisternis nog ondoordringbaarder dan te voren. Immer voorwaarts ijlde zij, totdat eindelijk de poort aan het einde van de Delfsche vaart zich als eene reusachtige, zwarte massa flaauw tegen den donkeren hemel afteekende. Dankbaar, dat zij aan het gevaar van ontdekt te worden, hetwelk haar in de stad het meeste dreigde, ontkomen was, betrad zij het zware plaveizel op het plein, ging den aangrenzenden toren voorbij, waarin zich de portierswoning bevond; toen zij plotseling, tot op eenige schreden genaderd, met een kreet van ontzetting staan bleef, daar zij bemerkte - iets waaraan zij volstrekt niet gedacht had, - dat de poort gesloten was. Een oogenblik stond zij als verplet, en toen, alsof zij de hopelooze waarheid niet gelooven kon, stak zij bevende de handen uit, en betastte als werktuigelijk de druipnatte deur, den breeden sluitbalk en den zwaren grendel, die haar gevangen hielden, en haar onverbiddelijk den eenigen weg afsloten, die tot het behoud van haren vader leiden kon. Op hetzelfde oogenblik sloeg het twee uren, en het was, of die hol weêrgalmende toonen haar toeriepen om spoed te maken, en haar met grijzenden spot herinnerden aan het voortijlen van den tijd. In de vreesselijkste gejaagdheid, en zonder te kunnen nadenken, of een middel te kun nen vinden, dat hier uitkomst geven zou, wendde

{==141==} {>>pagina-aanduiding<<}

zij hare schreden regts en links; maar de breede grachten ter weerszijde van de poorten deden haar al spoedig het vruchtelooze harer poging; om hier een uitweg te vinden, inzien. Toen was het, alsof de maat van haar jammer overstroomde, alsof ieder oogenblik, dat voorbijsnelde, tiendubbele waarde kreeg, alsof de laatste vonk van hoop werd uitgedoofd: in stomme wanhoop keerde zij naar de gesloten poortdeur terug, greep met hare teedere handen den massieven grendel, die, muurvast en onbewegelijk, met hare zwakke pogingen om hem te verroeren scheen te spotten, en toen, alsof zij zich van hemel en aarde verlaten gevoelde, begaf haar de zielskracht die haar tot hiertoe had staande gehouden, en zij drukte het gloeijende voorhoofd tegen den killen ijzeren slotplaat, en barstte in stuipachtig snikken uit.
Doch hoor! Eensklaps klonk haar in de verte een vreemd geluid in de ooren: scherp luisterend hief zij het hoofd op, en smoorde hare snikken in de borst; meer en meer naderde het langs den Oppert; het was duidelijk de hoefslag van een dravend paard, nu en dan helder en scherp klinkend op de ongelijke steenen, dan weder zich dof verliezend in den doorweekten grond. Onwillekeurig snelde zij ter zijde, en terwijl een straal van hoop in haar gemoed drong, was het, alsof eene stem in haar binnenste haar toeriep, dat er redding nabij was. Angstig verborg zij zich ter zijde van de poort in een duisteren hoek tegenover de woning van den portier, en bijna op hetzelfde oogenblik verscheen de nachtelijke ruiter aan het einde van de straat, hield voor de deur van den portier met forsche hand zijn paard op, dat plotseling in zijn loop gestuit, zich met moeite staande

{==142==} {>>pagina-aanduiding<<}

hield op de gladde, natte keijen, wierp zich uit den zadel; trad tastende in de duisternis de drie steenen trappen op, die naar een naauw deurtje leidden, en, na een poos ongeduldig en toornig naar den klopper gezocht te hebben, liet hij dien tweemaal met daverend geraas op den metaien knop neêrvallen. Eenige oogenblikken verliepen, die hoe kort ook, voor zijn ongeduld nog te lang schenen, en reeds had hij den klopper weder in de hand, om zich ten tweedenmale aan te kondigen, toen een flaauwe lichtstraal door een klein venster boven de deur schemerde dat onmiddelijk daarop geopend werd, en doorgang verleende aan het hoofd van den portier,
‘Wie klopt daar?’ vroeg hij luid en op den toon van iemand, die met weêrzin in het diepst van zijnen slaap gestoord was geworden.
‘Open de poort, meester gysbert, en haastig’ riep de ruiter ongeduldig.
‘Voor wien? Voor wat?’ hernam de portier, alsof hij nog niet regt zijne gedachten verzameld had.
‘Voor eene bode, een ijlbode aan de Heeren Staten,’, antwoordde de andere op denzelfden haastigen toon; ‘ik moet voor dat de dag aanbreekt in den Hage zijn.’
‘Wat duifje op dien oogenblik gevoelde, is ons moeijelijk te beschrijven. Zij had de stem herkend, die haar in de laatste dagen zoo gemeenzaam was geworden, en haar geen uur geleden zoo duivelsch in de ooren had geklonken, want die ruiter was ilio-mand anders dan willem van stoutenburg, die in dien tusschentijd bij van der dussen geweest was, en nu op weg was naar 's Hage, om daar, zoo als hij met coorenwinder had afgesproken, inlichtingen in te winnen.

{==143==} {>>pagina-aanduiding<<}

Hevig ontsteld, vroeg duifje zich af, wat die togt te beduiden mogt hebben. Haar eerste denkbeeld was, dat hij hare vlugt ontdekt had, en haar achternajaagde, en eene koude rilling overviel haar bij die gedachte; maar weldra stelde haar de overtuiging, dat zij aan niemand haar voornemen geopenbaard had, hieromtrent gerust. Dat hij evenwel eenig geheimzinnig, schandelijk opzet koesterde, dat zij niet doorgronden kon, daarvan hield zij zich overtuigd, en het denkbeeld; dat het hem den ellendigen booswicht, gelukken zou, die poort voor zich te doen openen, die voor haar gesloten was, drong haar een gevoel in 't hart, alsof zij voor het eerst in haar leven moest twijfelen aan de hemelsche regtvaardigheid. Intusschen luisterde zij met gespannen aandacht, in stilte biddende, dat het haar gegeven mogt worden, in hetgeen volgen zou, een middel op te sporen, dat zou kunnen leiden tot eenige uitkomst. Een oogenblik dacht zij er aan, om wanneer de portier verschijnen zou, haren schuilhoek te verlaten, hem met stoutenburg's plannen bekend te inaken, en zijne hulp in te roepen, maar in hetzelfde oogenblik verwierp zij dat voornemen weder. - Wat zou zij, onbekend en weêrloos, vermogen tegenover dien man, die, zij gevoelde het, wanneer alles voor hem op het spel stond, voor geene misdaad terug zou deinzen, en wien het geene moeite kosten zou, zich in dien eenzamen, afgelegen hoek van de eenige getuige, die hem verraden kondoor een moord te ontslaan. Was het wonder, dat zij sidderend terugbeefde, en huiverde, zich aan zulk eene uitkomst te wagen?
Terwijl die gedachten haar pijlsnel door 't hoofd ijlden, had intusschen de portier zijn onderzoek voortgezet.

{==144==} {>>pagina-aanduiding<<}

‘Hebt gij een verlof tot uitgaan bij u?’ vroeg hij.
‘Ja, ja, - een verlof, al wat gij wilt, kom maar beneden, en sta niet langer te teemen voor dat venstergat, oude droomer!’ hernam stoutenburg op nog ongeduldiger toon. ‘Ik heb haast, en de tijd is kostbaar; of verbeeldt gij u misschien, dat ik met dit hondenweêr een pleizierrid ga doen.
De stellige en bevelende toon, waarop de onbekende sprak en de vrees, een bode van de Heeren Staten te doen wachten, schenen eindelijk den portier tot eenigen meerderen spoed aan te sporen; immers hij verliet bij stoutenburg's laatste woorden het venster, en kwam kort daarop met eene lantaren in de eene en de zware sleutelbos in de andere hand aan zijne deur, waar hij het geschreven bewijs, dat stoutenburg hem toereikte, aannam en bij het licht onderzocht, waarop hij het aan dezen terug gaf, die onmiddellijk weder te paard steeg, en al vast ongeduldig tot bij de poortdeur reed, waar hem de portier, grommende en morrende over den regen en den guren nachtwind, volgde. Langzaam draaide hij den zwaren sleutel om, die knarste in het slot; en zette daarna de lantaren bij zich neder, om de poort te openen, maar het was hem met inspanning van alle krachten niet mogelijk, de zware deuren, die, gezwollen door den aanhoudenden regen als onbewegelijk vastgeklemd bleven, te doen wijken.
‘Open dan toch in 's duivels naam!’ riep stoutenburg, bevende van ongeduld; ‘de eene minuut na de andere verloopt met dat getalm, en ik zeg u nog eens, dat ik dringenden haast heb!’
‘Hoor, vriend,’ hernam nu de portier, die eveneens ongeduldig begon te worden, en zijne po-
{==145==} {>>pagina-aanduiding<<}
gingen opgaf, waarvan hij het vruchtelooze inzag; ‘ik wil 't gaarne gelooven, dat gij haast hebt; maar ik sta hier in dit heidensch weêr ook niet voor mijn genoegen, en gij begrijpt dus wel, dat de poort al lang open en weêr gesloten zou zijn, als ik er alleen kans toe zag. Zij is door den regen zoo vastgeklemd, dat wij er misschien met ons beiden nog geen beweging in zullen krijgen. Wilt ge het beproeven? - Dat is het eenige, wat ik er op weet!’
Hoewel in zijn binnenste dit oponthoud verwenschende, begreep stoutenburg, dat hem geene keus overbleef. Hij reed dus terug naar de portierswoning, waar hij afsteeg en zijn paard aan de leuning der stoep vastbond, en spoedde zich naar de poort, die dan ook weldra voor de inspanning hunner vereende krachten moest wijken.
‘En nu, licht mij spoedig een oogenblik met uwe lantaren bij,’ sprak stoutenburg, naar zijn paard terugkeerende; ‘ik heb in haast moeten opzadelen, en eer ik den togt voortzet, wil ik zien of alles in orde is.’
Duifje had dit alles met een kloppend hart aangehoord, en het zelfs gedeeltelijk kunnen zien. Zij begreep nu, dat zij, wanneer er nog redding mogelijk was, dit oogenblik niet mogt laten voorbij gaan. Bevende verliet zij haren schuilhoek, en met gejaagde schreden, en zpo digt langs den muur gaande als haar mogelijk was, in de hoop, dat hare donkere kleeding haar mede tegen eene ontdekking zou vrijwaren, ijlde zij op de openstaande poort toe.
‘Wie gaat daar? Wat was dat?’ schreeuwde stoutenburg plotseling op den toon der hevigste ont-
{==146==} {>>pagina-aanduiding<<}
zetting, terwijl hij den ontstelden portier hij den arm greep, en met bevenden vinger naar de poort wees.
‘Waar? Wat?’ vroeg deze, een angstigen blik in de aangegeven rigting slaande.
‘Ik zeg u, dat daar iemand was!’ riep stoutenburg hem hevig hij den arm schuddende; ‘ga kijken; ga in de poort! Ik heb eene donkere gestalte voorbij zien gaan.’
‘Wat zoudt gij gezien hebben!’ hernam de portier, zich met geweld losrukkende; ‘wat dolle inbeelding! Is dit een nacht, dat zich iemand hieromtrent zou ophouden? Gij hebt uwe eigene schaduw langs den muur zien zweven.’
‘Gij liegt, oude grijskop!’ brulde stoutenburg hem toe. ‘Wien hebt gij hier in huis, die ons is komen beluisteren?’
‘Beluisteren?’ vroeg de portier, hem scherp in de oogen ziende; ‘bij mij is niemand: ik ben alleen in huis. Wat spreekt gij van beluisteren?’
Stoutenburg begreep op eens, dat de plotselinge schrik hem een woord had doen zeggen, dat meer dan onvoorzigtig was.
‘Terug!’ riep hij den portier toe, terwijl hij in den zadel sprong, ‘laat het geweest zijn wat het wil! Al was het de Satan in eigen persoon: ik moet voort, voort!’
En te gelijker tijd drukte hij zijn paard de beide sporen in het lijf, dat het steigerend vooruit sprong, en voortrende door de donkere poort.
De weinige oogenblikken, die met dit alles waren verloopen, waren evenwel genoegzaam geweest voor duifje, om het dreigende gevaar te ontkomen; zij had stoutenburg's uitroep gehoord, en bijna ijbhoofdig van angst, was zij voortgesneld, en had in

{==147==} {>>pagina-aanduiding<<}

weinige minuten den weg bereikt, waar zij zich in de duisternis tegen alle ontdekking veilig kon achten. Uit den grond van haar hart dankte zij nu God, die het zoo gevoegd had, dat stoutenburg in Zijne handen zelf het middel was geworden, dat haar redding had aangehragt, waar zij geene uitkomst gezien had.
Daar zij wist, dat hij haar op den voet zou volgen, zocht zij voor eenige oogenblikken eene schuilplaats, die de zwarte duisternis echter bijna overbodig maakte, en toen hij weldra op zijn snuivend ros in vollen galop voorbij rende, vermoedde hij weinig, dat daar in het kreupelhout ter zijde van den weg, het zwakke kind verborgen was, op wier verderf hij het had toegelegd, maar dat binnen weinige uren het middel zou worden, dat tot de ontdekking van zijne misdaden zou leiden.
Als met vernieuwde krachten ging zij nu voorwaarts, den regen naauwelijks achtende, dien de wind haar in het aangezigt joeg, en zonder te letten op den zwaren aardweg, waar zij op enkele plaatsen als door het water waden moest; want zij gevoelde, dat iedere voetstap haar nader bragt tot het heilige doel, dat zij moest bereiken. Eindelijk, nadat zij een paar uren gegaan had, begori de regen te bedaren, en toen het eerste schijnsel van den dageraad aanbrak, hield hij geheel op, en onderscheidde zij in de verte den grijzen toren van Delft, nog half in den nachtelijken schemer verborgen. Hare vrees, dat de poort nog zou gesloten wezen, en zij dus genoodzaakt zou worden een langen omweg om de stad te maken, bleek ijdel te zijn, en toen zij de lange, eenzame grachten van Delft langs ging, en de zware slagen van de toren-
{==148==} {>>pagina-aanduiding<<}
klok het uur van zevenen verkondigden, dankte zij God, die haar als bovennatuurlijke krachten gegeven had, om nog het laatste gedeelte van hare moeijelijke taak te vervullen, en den weg af te leggen naar 's Hage, waarvan zij nog ongeveer anderhalf uur verwijderd was.
Wel viel het haar bang en zwaar, en werd het haar op 't laatst te moede alsof het uitgeputte ligchaam haar alle verdere dienst zou weigeren; wel gevoelde zij allengs hare krachten verminderen, zoodat zij eindelijk het vurige gebed ten hemel zond, dat het haar ten minste mogt gegeven worden, zich zoolang staande te houden, totdat zij haren vader en faessen had kunnen redden, en dan zou zij met vreugde haar leven gegeven hebben; maar Hij, die haar tot hiertoe had geholpen, bleef haar ook tot het laatste nabij, en het was nog geen half negen geslagen, toen zij 's Gravenhage, het einde van haren kommervollen togt bereikte, en met onuitsprekelijk geluk, van een voorbijganger op haar vragen ten antwoord kreeg, dat zij zich reeds op het Spui bevond, waar zij wist, dat zij het Wapen van Utrecht, het verblijf van faessen, zoeken moest.
Vijf minuten later las zij die woorden op het uithangbord van een huis, voor hetwelk zij stond.
Vreemd en voor haar zelve onverklaarbaar was de beklemdheid, die in dit oogenblik plotseling haar hart benaauwde. Was het, dat nu op eens het volle gewigt van den stap, dien zij ging doen, haar voor den geest stond; of faalden hare krachten nu het beslissende tijdpunt gekomen was? Of wel, was het eene stem uit haar kloppend hart, die haar toeriep, dat zij in het volgende oogenblik te zamen zou komen met den jongen bootsman,

{==149==} {>>pagina-aanduiding<<}

die, zij gevoelde het, in hare ziel eene plaats had ingenomen, die hij, wat er ook gebeuren mogt, nooit meer verliezen zou? Wie zal het zeggen? Zij zelve had den tijd niet, het zich af te vragen; want minder seconden dan wij gebruikt hebben, om deze regelen te schrijven, waren voldoende geweest, om haar het ontzettend beeld van haren vader in den kerker voor den geest te roepen, en dat beeld verdrong in een oogwenk alle andere gedachten, en dreef haar iedere andere vreeze uit het gemoed. Zij opende de deur, en trad de gelagkamer binnen.
‘Heeft hier de bootsman faessen intrek genomen?’ vroeg zij bevende aan een man, dien zij bezig vond, knielende voor de schoorsteenplaat, een pas aangelegd vuur aan te blazen.
Hij keek bij die woorden op, en zag haar van top tot teen met een onderzoekenden blik aan.
‘Een bootsman faessen?’ sprak hij eindelijk kortaf, ‘dien ken ik niet.’
‘O, hij moet hier zijn,’ riep duifje op smee kenden toon uit; ‘is hier dan in de laatste dagen niemand ingekomen, - of is hij weder henengegaan? - Ik bid u, zeg het mij; ik moet hem sprekenzoo schielijk het zijn mag.’
De dringende en angstige wijze, waarop zij die woorden uitte, schenen indruk te maken. De man stond op, en toen hij, naderbij komende, den zielenangst opmerkte, die op het bleeke en schoone gelaat van het meisje te lezen stond, kwam er een gevoel van medelijden bij hem op.
‘Moet hij hier wezen?’ vroeg hij op zachteren toon; ‘ik zeg niet neen; maar ga daar zitten, meiske; gij schijnt moê geloopen; ik zal 't gaan hooren.

{==150==} {>>pagina-aanduiding<<}

Daar zijn hier verscheidene gasten in huis; maar ik ken ze by name niet. Twee zijn er uitgegaan van de vier, en twee zijn er boven. Ik zal gaan zien, of er een faessen bij is. Zal ik hem dan hier roepen?’
‘Ik - ik zou hem zoo gaarne afzonderlijk spreken stamelde duifje, terwijl een gloeijend rood onwillekeurig hare wangen overtoog.
‘Nu, nuhervatte de knecht lagchende; ‘hij zal niet beter verlangen.’
Te gelijker tijd verliet hij de kamer, ging de trap op, en keerde kort daarna terug met jeroen ewouts, die bij het binnenkomen een nieuwsgierigen blik op duifje wierp, alsof hij niet begrijpen kon, welk vrouwelijk wezen zoo vroeg in den morgen in de vreemde stad naar zijnen vriend faessen kon komen vragen, dien hij bij de boodschap, welke gebragt werd, op de bovenkamer alleen had gelaten.
‘Daar is een bootsman faessen boven, zusje,’ riep de knecht haar uit den gang toe; ‘hij is alleen; ga hier maar de trap op, naar de voorkamer regts!’
Met een hevig kloppend hart volgde duifje den haar aangewezen weg naar boven, ging naar de deur der voorkamer, die zij opende, en trad het vertrek binnen, waar faessen bij het raam stond, niet een blik vol nieuwsgierigheid naar de deur ziende, in afwachting van het bezoek, dat hem was aangekondigd.



{==151==} {>>pagina-aanduiding<<}

Hoofdstuk IX. Duifje en Faessen

Vruchteloos zouden wij pogen, de verbazing en den schrik van faessen te schetsen, toen hij daar plotseling duifje, die hij sedert zijn vertrek uit de Hulck niet meer gezien had, maar wier beeld geen oogenblik uit zijne gedachten was gebannen geweest, voor zich zag staan. Het was hem, alsof eensklaps al het bloed hem naar het hart stroomde; eene koude rilling overviel hem van het hoofd tot de voeten, alsof er iets ontzettends gebeuren moest, dat hem, die niet wist wat vrees was, met een ongekend gevoel van angst vervulde.
‘Duifje! riep hij uit, ‘om Godswil, wat beteekent dat? Hoe komt gij hier - hier -?’
En het scheen hem toe, dat hem de adem in de keel dreigde te verstikken.
Het arme duifje was ten einde van hare krachten; zij was niet in staat, een geluid voort te bren-
{==152==} {>>pagina-aanduiding<<}
gen; plotseling begon zij hevig te beven, zag met een verwarden blik het vertrek rond en zou terneêrgestort zijn, als zij niet nog even de kracht had gehad, met wankelende schreden een nabijstaanden stoel te bereiken, waarop zij, in bitter schreijen uitbarstende, neêrzonk.
Dat was te veel voor onzen goeden zeeman: de tranen sprongen hem in de oogen, toen hij die ontzettende smart zag van het geliefde wezen, dat hem heilig en dierbaar was boven alles in de wereld. Hij vloog op haar toe, en bevende van gejaagdheid, terwijl hij zijne dooreenwoelende denkbeelden te vergeefs tot de oplossing van dat onbegrijpelijke raadsel zocht te dwingen, vatte hij hare hand, waarmeê zij het snikkende gelaat bedekte, en zag haar met onbeschrijfelijke aandoening in de blaauwe oogen, alsof hij daar lezen wilde, wat haar mond hem niet scheen te kunnen zeggen.
‘Wat is er toch gebeurd, duifje?’ vroeg hij nogmaals op smeekenden toon; ‘zeg mij toch in 's Hemels naam, hoe gij hier komt - wat heeft dat alles te beduiden?’
‘O, ik zal u alles vertellen,’ snikte eindelijk duifje, toen zij een weinig tot zich zelve gekomen was; ‘alles! Goddank, Goddank, faessen, dat ik u gevonden heb! O, heb medelijden met mij,’ ging zij voort, terwijl zij de door hare tranen benevelde oogen tot hem opsloeg; ‘daar is een vreesselijk ongeluk, dat over ons allen komen moet!’
Faessen's verbazing steeg ten top bij die woorden, waarvan hij den zin onmogelijk doorgronden kon; maar hoe weinig licht zij hem dan ook verschaften, zij waren voldoende, om hem zijne bezijining geheel te hergeven; want hij was de man niet, om

{==153==} {>>pagina-aanduiding<<}

lang onder den indruk van eene oogenblikkelijke ontsteltenis te blijven, vooral niet, wanneer hij begreep, dat hij helpen en handelen moest.
‘Een groot ongeluk!’’ riep hij uit, hare woorden werktuigelijk herhalende, terwijl hij hare hand losliet, en haar vragend bleef aanstaren. Plotseling vloog hem eene gedachte door het hoofd.
‘Uw vader, duifje?’ riep hij uit; ‘is uwen vader iets overkomen?’
’Gevangen!’ barstte zij jammerende uit, ‘gevangen! Mijn arme, arme vader -!’
Faessen viel van de eene verbazing in de andere; hij had het ergste gevreesd, en hoewel hij duifje's komst in 's Hage daardoor wel niet verklaren kon, had hij verwacht, den dood van olsveen te vernemen.
‘Uw vader gevangen, duifje!’ riep hij uit; ‘het is niet mogelijk; maar, ik smeek u toch, wees bedaard, en geef mij eenig licht in de zaak. Zeg mij, wat er is! Alles is mij even verward en onbegrijpelijk!’
‘O, ik zal het, - ik zal bedaard zijn,’ hernam duifje, al hare zielskracht bijeenroepende, terwijl zij zich de tranen afwischte; ‘de tijd dringt - wij hebben er geen te verliezen. Faessen, zie, ik weet, wat u hier in den Hage gevoerd heeft: ik weet, wat opzet er gevormd is, en daar is ook mijn vader in meêgesleept: maar hoe - begrijp ik niet!’
Bij de eerste woorden, die zij van dat onderwerp repte, sprong faessen verschrikt terug: eene donkere wolk overtoog zijn gelaat; hij begon, hoewel maar schemerend, eenig licht te zien in de duisternis, die duifje's komst omhulde; maar hij kon niet beseffen, hoe zij tot de ontdekking van dat ge-
{==154==} {>>pagina-aanduiding<<}
heim was gekomen, tot welks bewaring hij door een zwaren eed gebonden was.
‘Wie zegt u, dat mij eenig opzet hier naar den Hage gevoerd heeft?’ sprak hij op ontevreden toon.
‘Wat hersenschimmen heeft men u in het hoofd gepraat? Wie beschuldigt uwen vader en waarvan?’
‘O, faessen,’ viel hem duifje smeekend in de rede, ‘geloof niet, dat ik zonder grond spreke; ik weet niet, wat gij te verbergen of te verzwijgen hebt, maar op eene vreesselijke wijze is mij een geheim geopenbaard, en God de Heer heeft het zoo gevoegd, dat de raadslagen der boozen nog zullen kunnen verijdeld worden.’
‘Geloof mij, duifje,’ hernam faessen, ‘gij spreekt over dingen, die, zoo ze al bestaan, u geheel nuttelooze vreeze aanjagen. Wat weet gij van raadslagen der boozen?’
‘Zoek 't niet te verbergen, faessen,’ hernam zij; ‘ik bid u, spreek zoo niet. Daar is meer, dan gij mogelijk weet of vermoedt. En als ik u slatius, coorenwinder, cors jansz. en anderen noem, zult gij gelooven, dat het geene hersenschimmen zijn, die mij schrik aanjagen.’
Faessen verbleekte bij die woorden; somber en dreigend werd zijn gelaat. ‘Wie heeft u dat alles gezegd?’ vroeg hij op strengen toon; ‘wie is die ellendeling, die geheimen als deze aan vrouwen verklapt?’
‘Hier heeft Gods hand gewerkt, faessen.’ antwoordde duifje, die nu al hare bedaardheid en zielskracht herwonnen had, ‘Hij heeft mij in 't geheim getuige doen zijn van een onderhoud, dat mij

{==155==} {>>pagina-aanduiding<<}

ontzettende dingen verraden heeft. Luister, ik zal u alles zeggen!’
En daarop begon zij hem het verhaal te doen van hetgeen haar op den vorigen angstvollen avond overkomen was. Van stoutenburg'sgedrag jegens haar zelve, repte zij niet, en hoewel bij dit gedeelte van haar verhaal de zamenhang minder duidelijk was, ontging dit voor het oogenblik aan den diepgetroffen bootsman, die haar ademloos van ongednld stond aan te hooren.
In het eerst drukte zijn gelaat eenigen twijfel uit, toen zij van de waarschijnlijke reden sprak van de gevangenneming haars vaders. Maar toen zij verder ging, en verhaalde wat coorenwinder met duidelijke woorden gezegd had van eene conspiratie om den Prins te vermoorden, gloeide en kookte het in zijn binnenste van verontwaardiging; zijne lippen beefden, maar hij sprak geen woord, en krampachtig klemde hij zich vast aan de tafel, waarbij hij stond; - en toen duifje verder ging, en haren vreesselijken zielenangst beschreef, en hij hoorde van dien larigen, folterenden togt, dien zij ondernomen had, alleen om bij hem hulp en steun te vinden, verlaten als zij was van de geheele wereld, en toen hij dat vertrouwen las in die hemelreine blikken, die zonder dat zij het wist, den koortsgloed der liefde al feller en feller door zijne aderen joegen, toen maakte een alles overweldigend gevoel zich van hem meester, en hij was op het punt van neêr te storten aan de voeten van het schuldelooze kind, dat hem in haren vromen moed een ideaal was, dat hij zou kunnen aanbiddeu als eene heilige uit den hemel.
Dat hij het op dit oogenblik niet deed, maar de stem van den bruischenden hartstogt smoorde in zijn

{==156==} {>>pagina-aanduiding<<}

binnenste, was ten deele een gevolg van het fijn gevoel, dat in zijn eerlijk gemoed woonde, en dat het hem onmogelijk maakte, nu van zich zelven te spreken, en door die onverwachte bekentenis zijner liefde het argelooze duifje, dat zoo vol kinderlijk vertrouwen haar lot aan hem overgaf, te doen terugschrikken voor den stap, dien zij had gedaan, maar daarenboven waren de omstandigheden zoo dringend, was het schrikbeeld, dat plotseling voor hem oprees, zoo ontzettend, dat zijne gedachten zich in hetzelfde oogenblik met kracht daarheen wendden. In het eerst was al wat hij gehoord had, hem als een droom; hij kon aan de werkelijkheid niet dadelijk gelooven.
‘Maar is het waar, duifje?’ riep hij uit, met driftige schreden door de kamer op en neêr gaande; ‘kan het waar wezen? Er is iets op handen: want waarom zou ik het u verbergen, nu gij het de mannen, die gij daar noemt, zelve hebt hooren zeggen: ik heb mij mede verbonden tot herstel van regt en vrijheid, die schandelijk vertrapt en vernietigd worden. God weet het, dat mijne bedoelingen zuiver en eerlijk waren, en dat het geene persoonlijke wraakgierigheid was, die mij aangezet heeft, hoewel ik veel geleden heb, sedert ik u heb verlaten, en het onregt, dat mij is aangedaan, mijn hart heeft doen bloeden: maar niets is mij bekend van zoo afschuwelijke snoodheid, als waarvan gij spreekt! Is het waar? Kan het waar zijn?’
’Geloof het, faessen, geloof het, wat ik u zeg,’ sprak duifje dringend; ‘zou ik zoo schandelijken laster spreken? Woord voor woord staat daar diep in mijne ziel, wat coorenwinder en stoutenburg gezegd hebben.’

{==157==} {>>pagina-aanduiding<<}

‘Stoutenburg?’ vroeg faessen, alsof eensklaps zijne aandacht op dien naam viel, ‘dien neb ik meermalen hooren noeinen; den zoon van den Advokaat; hoe kwam die in de Hulck?’
‘Hij woonde bij ons sedert de predicatie te Bleiswijk stamelde duifje, diep blozende, want zij had het nu ingezien, dat stoutenburg om harentwille bij haren vader zijnen in trek had genomen. ‘Ik heb nooit geweten, wie hij was - hij noemde zich adriaensz., en was met ons, zoo als -’
Zij wilde er bijvoegen ‘zoo als gij met ons geweest zijt,’ maar zij voleindigde hare woorden niet.
‘Was hij het, die met u naar de Jonstgaerde ging, en met u terugreed naar Rotterdam?’ vroeg faessen, terwijl hij met vonkelende blikken voor haar bleef staan, want hij voelde de brandendste ijverzucht weder met laaijen gloed in zijn hart ontvlammen. De tooverkracht der liefde had hem in één oogenblik alles helder doeij doorzien; het was hem, of er nu een licht voor hem opging, of hij nu den geheimen afkeer kon verklaren, dien stoutenburg hem van het eerste oogenblik af aan had ingeboezemd; hij gevoelde nu, dat alles waar was, waar moest zijn, wat hij hoorde van de schandelijke plannen, die deze man op 't oog had.
‘Ja, diezeifde is het, waarvan gij spreekt,’ hernam duifje bevende, ‘o hij is slecht, hij zal ons allen ongelukkig maken; gij kunt immers geene gemeenschap met hem hebben?’
‘Neen, zoo waar ik leef, niet!’ riep faessen uit; ‘nu begin ik de waarheid in alles te zien. Daar was mij gezegd, dat er een slag zou geslagen worden, die wegalmen zou door de Geuniëerde Gewesten: maar die ellendelingen hebben 't wel zorg-
{==158==} {>>pagina-aanduiding<<}
vuldig vermeden, mij te doen blijken, wat er gaande was. Hebben ze mij zelfs niet gezegd, dat de Prins van de geheele zaak wist, en meê was in 't geheim? God de Heer zij gebenedeid in alle eeuwigheid,’ ging hij voort, een dankbaren blik ten hemel slaande, dat ik bijtijds gewaarschuwd ben!’
Terwijl hij zoo sprak, ratelde er een zwaar rijtuig voorbij. Onwillekeurig zag hij naar buiten, en sprong op het raam toe, toen hij de karos van den Stadhouder in sterken gang aan de overzijde van het Spui zag voorbij draven. He voorlooper met een korten hellebaard gewapend, en in de liverei van Nassau gehuld, en de beide pages, ter zijde van het portier staande, verkondigden, dat het de Prins zelf was, die van het Binnenhof komende, langs dien weg naar Rijswijk reed.
‘Zie, duifje, zie!’ riep hij uit, ‘daar, daar is hij!’ en eene geweldige aandoening maakte zich van het overspannen gemoed van den wakkeren zeeman meester, toen hij den vorst zag, wien hij van het oogenblik, dat hij zijnen naam had kunnen stamelen, onbegrensde liefde had toegedragen, en die hem nu, door het gevaar, dat hem boven het hoofd zweefde, nog dierbaarder scheen te zijn.
‘Den Prins vermoorden!’ riep hij met opgewondenheid uit. ‘Ellendelingen, - den Prins mourink vermoorden!’
En hij barstte in een zenuwachtigen lach uit, terwijl de tranen hem in de oogen sprongen.
Op dit oogenblik doortintelde duifje het zaligste gevoel haars levens; zij was het groote doel nabij gekomen, dat zij voor eenige uren vreesde nooit te zullen bereiken, en schoon zij het zich zelve niet bekende, het denkbeeld maakte haar onbeschrijfe-
{==159==} {>>pagina-aanduiding<<}
lijk gelukkig, dat zij die uitkomst verkregen had door de stem van haar hart op te volgen, die haar terstond had toegeroepen, dat zij zonder aarzelen haar volle vertrouwen op faessen moest stellen. Met een blik, waarin innige liefde te lezen was, zag zij naar hem op, terwijl hij zich de tranen uit de oogen wischte, als schaamde hij zich, dat zij ze gezien mogt hebben.
‘En wat is nu best te doen?’ vroeg zij eindelijk.
‘Wat te doen?’ herhaalde hij; ‘laat ons overleggen. Ik denk tot van dyck te gaan in den Helm, ik zal hem zeggen, dat ik alles weet, dat ik weiger, aan zoo schennige praktijken deel te nemen, dat -’
‘O doe dat niet,’ riep duifje angstig uit Waagu aan hunne woede niet! Geloof mij, zij zullen niets ontzien; - uw leven wel het minste, en -’
Hoe klonk die stem als hemelmuzijk in de ooren van faessen. Hij zag haar aan, en toen hare blikken de zijne ontmoetten, sloeg zij ze wel met maagdelijke schroomvalligheid neder, maar toch, schoon geen van beiden in woord of teeken het geheim hunner ziel verraadden, de gelieven hadden elkander wederkeerig begrepen, en wederkeerig voelden zij zich sterker door het onbegrensde vertrouwen, dat in hunne harten ontkiemd was.
Zij hadden zich intusschen te zamen aan de tafel nedergezet, maar geen ander denkbeeld dan het hooge gewigt van het oogenblik hield hunne ziel bezig. Geen ander gevoel dan het vaste bewustzijn van mannelijke kracht zetelde op het trouwhartige gelaat van faessen, en sprak luide uit zijne

{==160==} {>>pagina-aanduiding<<}

oogen, terwijl hij, als overleggende, welke middelen het best zouden zijn, op duifje's bleek en ernstig gelaat staarde, dat zij nadenkend in de hand liet rusten.
‘Zij zullen niets ontzien, duifje?’ ging hij, haar in de rede vallende, voort, terwijl een minachtende glimlach om zijne lippen speelde; ‘daar draag ik juist geene groote bezorgdheid voor; maar wat ik meer vreeze, is dat zij mijne woorden zullen in den wind slaan, en gaan hunnen weg zonder mij.’
‘Dat zullen ze zonder twijfel,’ hervatte duifje. ‘en ik kan geene rust hebben, zoolang het lot van mijn vader van hun handelen afhangt. Als zij hun vreesselijk opzet ten uitvoer brengen, of thun gelukt of niet, dan is hij verloren, en’ - voegde zij er aarzelend bij - ‘met hem welligt nog verscheidene, die zij hebben meêgesleept, en even onwetend gelaten hebben van de ware toedragt. En dan, dan zal toch één oordeel de schuldigen en de onschuldigen treffen!
‘Gij hebt gelijk, duifje,’ sprak faessen opstaande; ‘maar dan is er ook maar één middel te kiezen, en dat zonder lang verwijl: al wat wij weten, te openbaren aan de Justitie. Maar mag ik, kan ik dat doen? Wel weet het de Heere, dat mijne bedoelingen rein zijn, zoo als zij tot nog toe in deze geheele jammerlijke zaak waren; - maar toch, ik heb een duren eed op Zijnen keiligen naam gezworen, dat ik mij aan niemand daarover zou uitlaten, dan aan hen, die er mede bekend waren. Weet gij het, wat ontzettende kracht het eens gezworen woord voor den man heeft?’
‘O, faessen riep duifje met aandrang uit, ‘hoe zou God u dat euvei kunnen duiden! Dat kan Zijn wil niet wezen, dat gij zóó de onschuld zoudt

{==161==} {>>pagina-aanduiding<<}

overgeven aan de gewetenlooze snoodheid der boozen!’
‘Ik geloof het ook niet, duifje,’ hervatte faessen ernstig, ‘en ik zal ook doen, wat ik geloof, dat Zijn vinger mij hier aanwijst; maar toch, ik kan het niet, voordat mij geen ander middel meer overblijft; voordat ik beproefd heb, op andere wijzen voor, te komen, wat ik door dat uiterste nog altijd kan beletten.’
‘Wat middel zou dat zijn?’ vroeg duifje in bangen twijfel; ‘ik zie hoe langer hoe donkerder in alles, hoe meer ik doordenk. Morgen, hebben zij u gezegd, zou die vreeselijke slag door 't land weêrgalmen; - o, wie zegt het u, dat zij niet heden nog voornemens zijn, hun schrikkelijk besluit te volvoeren? Gij kent hunne plannen niet. Wie weet, of de Prins nog een uur zijn leven veilig is!’
Faessen was getroffen door, de waarheid van die opmerking, en zijn besluit stond vast, onmiddellijk alles aan het licht te brengen. Plotseling rees duifje op; - hare oogen schitterden. ‘O, gij moet het doen, gij moet het doen,’ riep zij op den toon der dankbaarste overtuiging uit; ‘zie, de Heer zelf geeft u dien weg aan; want Hij heeft gewild, dat de boozen hun eigen graf zouden graven voor hunne voeten! Hebben zij u niet gezegd, dat Prins maurits in persoon bekend was met den toeleg, waar zij u insleepten? Zult gij dus uwen eed verbreken, wanneer gij met hem daarover spreekt? O, tot den Prins moet gij gaan, en hem zelf alles zeggen wat gij weet!’
‘Dat is de vinger Gods!’ sprak faessen ernstig en plegtig. ‘Hij heeft het zoo gewild. Wel zou ik niet teruggedeinsd zijn, als de overtuiging mijns harte 't mij ten pligt gezet had, maar nu zie

{==162==} {>>pagina-aanduiding<<}

ik, dat alles Zijne bestiering is, en dat dit de weg is, dien Hij mij voorschrijft. Ja, tot den Prins maurits zelf moet ik gaan! Dat heeft een engel u in 't hart gezonden, duifje,’ ging hij in vervoering voort, terwijl hij met beide handen de hare vatte, en zijne oogen haar zeiden, dat zij de engel was, die hem had gered.
Sprakeloos stond hij nog een oogenblik vóór haar, als wilde hij alle zijne gedachten verzamelen, om zijn laatsten twijfel te overwinnen.
Eensklaps vloog hem een somber denkbeeld door den geest.
‘Maar’, riep hij uit, ‘zal ik daardoor niet uwen vader in 't verderf brengen? Hoe, indien 't eens waar mogt wezen, dat hij in 't opzet deelde, indien hij schuldig ware -’
Een oogenblik stond duifje als verplet door die gedachte, maar terstond hief zij het hoofd weder op, en met de volle overtuiging van hare kinderliefde sprak zij: ‘Neen faessen, dat is niet mogelijk! Mijn vader kan in zoo schandelijke zaak niet gewikkeld wezen. De ontdekking van de waarheid moet hem redden!’
‘Gij hebt gelijk, duifje,’ hernam faessen; ‘ook heb ik hem nooit verdacht. Hij is onschuldig in dit alles gewikkeld, zoo als ik was. En nu wil ik geen oogenblik wachten: de tijd is gekomen en dringt tot spoed.’
Tegelijkertijd wierp hij den mantel om, zette den hoed op het hoofd, en trad naar de deur.
‘En gij, duifje?’ sprak hij, op eens stilstaande, en haar vragend aanziende; ‘waar zult gij zijn, als ik weêrkom?’
‘O, bekommer u over mij niet,’ hernam zij, ‘ik zal hier blijven en op u wachten.’

{==163==} {>>pagina-aanduiding<<}

‘Gij moet ruste nemen, duifje,’ sprak hij op zorgenden toon; ‘waarlijk zij zal u niet te onpas komen; en wel hebt gij ze verdiend. Ik zal de vrouw van den waard tot u zenden, en haar zeggen, dat ze u verzorge.’
‘Doe dat,’ antwoordde duifje, hem glimlagchend toeknikkende; ‘ik voel, dat ik rust noodig heb; maar de Heere zij geloofd,’ voegde zij er met dankbare blijmoedigheid bij, ‘dat Hij mij kracht gegeven, en mij tot hier zoozeer gezegend heeft.’
‘En Hij zal het nog verder doen,’ sprak faessen met innige overtuiging ‘en nu vaarwel, duifje, en bid, dat ons voornemen ten goede moge keeren.’
‘Wel zal ik dat,’ hervatte zij, de handen vouwende, en toen faessen haar daarop nogmaals vaarwel toeriep, en het vertrek verliet, lag in den blik, waarmede zij afscheid van hem nam, en dien zij daarna nog lang, als in zalige gedachten verzonken, op de deur gevestigd hield, zooveel innige erkentelijkheid en liefde opgesloten, dat de goede zeeman met den hemel in het hart de trap afging, en ternaauwer nood in staat was, aan de waardin, die hij in het benedenhuis ontmoette, in tamelijk verwarde woorden zijn verlangen te kennen te geven, dat zij duifje eene warme kamer, en al wat zij verlangen mogt, zou doen geven.



{==164==} {>>pagina-aanduiding<<}

Hoofdstuk X. Faessen bij prins Maurits

In de gelagkamer binnengetreden, kwam faessen evenwel terstond weder tot zijne volle bezinning, toen bij zijne drie makkers bij een vond, die rondom het vuur gezeten, bezig waren met ontbijten.
‘Hoe is 't, bootsman,’ sprak ewouts, terwijl hij hem spotachtig aanzag; ‘hebt gij tijd kunnen vinden, nog weêr hier te komen? Blijft gij met ons, zoo zet u daar, en doe als wij.’ Te gelijk wees hij met de punt van het broodmes, dat hij in de hand hield, naar een stoel, die in zijne nabijheid bij het vuur stond.
‘Met u blijven zal ik wel,’ antwoordde faessen; ‘maar hier niet langer: wij moeten er dadelijk op uit. Ik heb u wigtige zaken te zeggen.’
‘Hebt gij die dààr vernomen?’ vroeg ewouts lagchende, met het mes naar den zolder wijzende.
‘Dat heb ik,’ antwoordde faessen ernstig;

{==165==} {>>pagina-aanduiding<<}

‘lach vrij en maak u vrolijk, want waarlijk ik zeg u, gij zult geen uur ouder zijn, of gij zult in het stof kruipen als een worm, en danken God, die meer genade aan ons gedaan heeft, dan wij verdienen.’
Allen zagen bij die woorden verwonderd op, en bleven hem vragend aanstaren.
’Zoo zeg ons, wat er gebeurd is, of gebeuren moet,’ sprak jan engelen nieuwsgierig.
Faessen schudde het hoofd. ‘Dat laat zich niet zoo tusschen vier muren openbaren’ sprak hij; ‘zie, ik geef u nog tien minuten tijd, daar ik nog iets te doen heb; maar houdt u dan gereed. Wij moeten onmiddellijk van hier: onder weg zal ik u alles zeggen.’
Hierop riep hij den waard, liet zich pen en papier geven, en zette zich schielijk aan het opstellen van een kort geschrift, dat de voornaamste punten behelsde, die hij den Prins wilde openbaren, om hem dit te doen ter hand stellen, wanneer hij hem niet in persoon mogt kunnen spreken.
De overigen zetten zwijgend hunnen maaltijd voort, nu en dan nieuwsgierige blikken op hem werpende; maar al zeer spoedig stond de een na den ander op, en maakte zich tot vertrekken gereed, zoodat, toen faessen met schrijven geëindigd, en het papier toegevouwen en bij zich gestoken had, zij bereid waren, gezamenlijk met hem de deur iuit te gaan.
‘Wat rijke karos was dat’ vroeg hij aan den knecht, die op de stoep stond, ‘dien ik zoo straks hier voorbij zag rijden?’
‘De karos van den Prins van Oranje,’ antwoordde deze.
‘Was de Prins er zelf in?’ vroeg faessen op onverschilligen toon.

{==166==} {>>pagina-aanduiding<<}


‘Zeker,’ hernam de knecht; ‘Zijne Excellentie rijdt dagelijks naar zijne stallen te Rijswijk, en komt gewoonlijk tegen den middag terug. Gij kunt hem dan weêr hier voorbij zien komen, wanneer hij ten minste niet langs het Zuideinde rijdt.’
‘Ik zal er naar uitzien,’ hervatte faessen, den knecht groetende, en den weg naar het Zieken inslaande.
Binnen weinige minuten hadden zij het Lazarushuis bereikt, toen ter tijde het laatste gebouw van 's Gravenhage aan dien kant, en gingen den weg naar Rijswijk op, zonder dat er nog vele woorden tusschen hen gewisseld waren.
‘Mannen,’ sprak nu faessen eindelijk, ‘gij weet, tot wat onderneming ik u heb opgeroepen; ik heb u eerlijk en zonder terughouding gezegd, wat men mij had medegedeeld: wij zouden de vrijheid van religie en de vrijheid van 't land helpen tot stand brengen; de Gommaristen en de tirannieke Regenten zouden verdreven worden, en ons goed regt ons worden teruggegeven met de bevrijding der conscientiën. Maar ziet, ik heb u misleid, onwetend wat er eigenlijk gaande was, zoo als ik ook zelf misleid was geworden.’
Met de grootste verbazing zagen de drie matrozen hem aan, terwijl hij zoo sprak.
‘Wat is er dan gaande, faessen?’ vroegen zij als uit éénen mond. ‘Wat heeft men voor?’
‘Ik zal het u zeggen,’ hernam hij; ‘'t is een schelmstuk, zoo zwart, dat ik mij liever aan stukken zou doen houwen, dan er willens en wetens toe meêwerken. De verraderlijke Spanjool zou geen schandelijker praktijk hebben bedach.’
En daarop verhaalde hij hun met korte woor-
{==167==} {>>pagina-aanduiding<<}
den, wat hem van den toeleg tot prinsenmoord was ter oore gekomen. Eene gloeijende verontwaardiging maakte zich van de overigen meester, toen zij begrepen, hoe listig zij als werktuigen zouden zijn gebruikt geworden, tot de uitvoering eener daad, die zij allen evenzeer verfoeiden, en hoe men van hunne goede trouw misbruik gemaakt had, om hen, zonder dat zij het vermoedden, in eenen aanslag te wikkelen, die, behalve het misdadige, dat er in gelegen was, hun leven op zulk eene roekelooze wijze op het spel zette.
‘En waarom verlaten wij dan nu den Hage?’ vroeg ewouts driftig; ‘met het ontloopen van het gevaar is hier niet genoeg gedaan!’
‘En denkt gij dan, dat ik hierhenen ga, om 't gevaar te ontloopen?’ hervatte faessen half verwijtend. ‘Ik Oordeel, dat wij dadelijk den geheelen toeleg moeten openbaren.’
‘Dat meen ik ook,’ sprak ewouts stilstaande; ‘zoo laat ons zonder marren de Justitie informeren.’
‘Niet tot de Justitie,’ hervatte faessen, maar tot den Prins maurits zelven moeten wij gaan, en ik zal u zeggen waarom. Wij zijn niet genoeg van alle bijzonderheden onderrigt, en 't is niet onmogelijk, dat de aanleggers van het boevenstuk plannen hebben, die wij niet kennen, en terwijl wij de heeren van het Geregt opzoeken, die maar al te vaak zeer langzaam in hunne resolution zijn, is misschien zijne Excellence en wij zelve reddeloos verloren. Haarenboven is er nog iets: ik vertrouw zoo zeker, of 't mij uit den hemel is geopenbaard, dat het waarheid is hetgeen ik u gezegd heb; maar ik heb aan slatius een duren eed gezworen, dat ik met niemand over den toeleg zou

{==168==} {>>pagina-aanduiding<<}

spreken, dan met hen, die er mede bekend waren, en, zoo als hij mij zeide, wist de Prins van de zaak. Er kon een misverstand bestaan, hoewel, ik herhaal het u, ik mijn leven zou verpanden, dat het niet zoo is, maar wanneer het werkelijk zoo zijn mogt, dan zal het zich ophelderen, zoodra wij den Prina hebben gesproken, en zoo gaan wij den spoedigsten en zekersten weg, zonder dat wij ons ooit iets zullen kunnen verwijten.’
Allen stemden volkomen met de gezonde taal van den bootsman in, en nadat deze hun had gezegd, dat de Prins te Rijswijk was, zetten zij blij-moedig hunnen weg derwaarts voort, en ruim een kwartier later bereikten zij de stallen van den Stadhouder, die zich ongeveer ter plaatse bevonden, waar later door frederik hendrik het huis Nieuwburg, ook het huis te Rijswijk genoemd, is gebouwd geworden, dat sedert ook reeds is afgebroken, en onder het bestuur van willem V vervangen door de nog bestaande gedenknaald ter gedachten is aan den Rijswijkschen vrede opgerigt.
Bij die stallen stonden twee gebouw en, die hoewel uitwendig onaanzienlijk en van hoogen ouderdorn getuigende, inwendig van al de gemakken dier dagen voorzien waren. Een daarvan, het kleinste, bevatte een paar kamers, waar de Prins zich gewoonlijk ophield, terwijl het grootste ingerigt was tot woonplaats voor de reeds meermalen genoemde Jonkvrouw margaretha van mechelen met hare kinderen, welken hij, - de geschiedenis is daar, om het te bewijzen, - in stille afzondering eene voortreffelijke opvoeding gaf, het kroost van den grooten Stadhouder waardig.
Op het oogenblik, waarvan wij spreken, stond

{==169==} {>>pagina-aanduiding<<}

juist een harer bedienden bij het hek aan de brug over de Zandvaart, die het terrein, waarop de stallen gebouwd waren, van den rijweg afscheidde, en antwoordde toestemmend op de vraag van faessen, of de Prins zich daar bevond.
‘Wees dan zoo goed,’ vervolgde deze, ‘aan zijne Excellentie te vragen, of wij bij hem kunnen toegelaten worden.’
‘Dat zal bezwaarlijk gaan,’ antwoordde de lakei, met nieuwsgierige bevreemding de vier mannen aanziende, die zoo eenvoudig zichzelven bij den vorst kwamen aanmelden; ‘Zijne Excellentie is ten een ure weder op het Hof in den Hage, en wordt hier niet gaarne dan om pressante besognes gestoord.’
‘O, het is eene pressante besogne, waarom wij komen,’ hervatte faessen dringend; ‘de Prins zal het evenzoo oordeelen, als hij ons gehoord heeft. Zeg hem, dat wij zaken van het uiterste gewigt hebben mede te deelen, en die geen uitstel lijden’
De overtuigende toon, waarop de zeeman sprak, en zijn open en rondborstig gelaat misten hunne uitwerking niet op zijn toehoorder.
‘Wanneer 't zoo is, als gij zegt, zal ik doen wat gij verlangt, en u aandienen,’ sprak hij; ‘wacht hier, tot ik wederkom.’
Te gelijker tijd ging hij het huis binnen, dat hij eenige oogenblikken later weder verliet, zijne schreden naar de stallen rigtende. Na tien minuten keerde hij tot de vier matrozen terug, die het waarschijnlijk niet opmerkten, dat de trouwe dienaar dien tijd niet alleen gebruikt had, om aan hun verzoek te voldoen, maar ook uit argwanende voorzigtigheid zich den korten houwer op zijde gehangen had.
‘Zijne Excellentie is bij de jonge paarden,’

{==170==} {>>pagina-aanduiding<<}

sprak hij, ‘en zal u, zoodra hij uit den stal komt, te woord staan.’
‘Moge 't niet te lang duren,’ sprak faessen, in gespannen verwachtiug naar de deur van den stal turende.
Die wensch werd vervuld, want naauwelijks had hij den tijd gehad, ongeduldig te worden, toen de Stadhouder den stal uittrad, vergezeld door een page, en voorafgegaan door zijn prachtigen windhond, die onmiddellijk op de vreemde bezoekers toeging, en zich al snuffelende van de reden hunner onverwachte komst scheen te willen overtuigen.
‘Gij hebt verlangd mij te spreken, vrienden,’ sprak maurits op minzamen toon, terwijl hij de vier mannen naderde, die in eerbiedige houding met ontbloote hoofden nog op dezelfde plaats bij den ingang waren blijven staan. ‘Wat hebt gij mij wigtigs te verzoeken, dat van zoo pressanten aard is?’
Faessen was in de eerste oogenblikken meer onthutst door de tegenwoordigheid van den Stadhouder, dan hij het zich voorgesteld had; maar spoedig hervatte hij zijne kalmte bij de gedachte, die hem met dankbaarheid vervulde, dat de Hemel hem had uitgekozen, om de redder te zijn van den vorst, aan wien hij zoo met zijne geheele ziel gehecht was.
‘Wij hebben Uwe Excellentie niets te verzoeken, sprak hij eenigzins aarzelend; ‘maar eene openbaring te doen, die U alleen betreft, die’ - vervolgde hij weifelend, met een blik op den lakei en den page, ‘die alleen voor Uwe Excellentie geen geheim behoeft te wezen’
Eene vlugtige wolk overtoog het gelaat van maurits, terwijl zijn doordringende blik als in de

{==171==} {>>pagina-aanduiding<<}

ziel van den jongman, die voor hem stond, trachtte te lezen. Dacht hij op dit oogenblik aan den sluip-nioordenaar, die bijna veertig jaren geleden te Delft evenzoo den grooten Zwijger met woorden van onderdanigheid genaderd was? Hoe het zij, even vlugtig als zij was opgekomen, verdween ook weder die aandoening, die wij geene vreeze kunnen noemen bij den onversaagden krijgsman, die nooit vreeze gekend had.
‘Gaat terug!’ sprak hij, zich tot zijne dienaars wendende, die aan zijn bevel gehoorzamende niettemin met angstige oplettendheid iedere beweging van de vreemdelingen bleven gadeslaan. ‘En nu,’ sprak hij, nader tot faessen tredende, terwijl hij hem scherp in de oogen zag, op eene wijze, die zonder het minste wantrouwen te verraden, toch zeker het wapen zou hebben doen neêrzinken uit de hand van den moordenaar, die het tegen hem had willen opheffen, ‘en nu, wat is dat geheim, waar- van gij spreekt?’
Faessen had al zijne tegenwoordigheid van geest herwonnen.
‘Eene vraag, Prins,’ sprak hij eerbiedig maar vast, ‘waarop ik U bidde mij te antwoorden. Is U iets bekend van een toeleg, die in een der volgende dagen in deze Grewesten moet ten uitvoer gebragt worden, ten dienste van den lande en van Uwe Excellentie?’
De Prins fronsde de wenkbraauwen, en, na eenige oogenblikken faessen en zijne makkers vragend aangeziente hebben, sprak hij op een toon die half van ontevredenheid, half van verbazing getuigde:
‘Een toeleg! Een toeleg ten dienste van den

{==172==} {>>pagina-aanduiding<<}

lande! Waar spreekt gij af? Kennis draag ik van alles wat ten oorbaar der Republiek geschiedt, maar zeg mij klaarder wat gij bedoelt, en met wat regt gij zoo spreekt!’
‘Ik zal 't kortelijk zeggen,’ hervatte faessen; ‘wij zijn voor eenige dagen aangenomen, om deel te nemen aan een exploit, dat dien en moet, om de regering in alle steden te veranderen, de Gommaristen van 't kussen te dringen, de gebannen predikanten weder in het land te brengen, en de vrijheid te herstellen’
De Prins zweeg eenige oogenblikken van verbazing, toen faessen ophield te spreken‘
‘Dus heb ik conspirateurs voor mij?’ vroeg hij langzaam en afgemeten, terwijl hij bedaard de armen over elkander sloeg, en hen met straffen blik een voor een aanzag.
Het woord en de bedoeling waren hard, doch faessen gevoelde, dat het verwijt gegrond was, hoewel zijn eigen geweten hem volkomen vrijsprak. Pier hief hij het hoofd op, en beantwoordde den strengen blik des Stadhouders met een kalm oog.
‘Zoo kan men 't noemen, Prins,’ sprak hij ernstig; ‘maar als goede patriotten deden wij, wat wij meenden, dat goed was! Daar gebeurt onregt in den lande, en ook wij hebben 't ondervonden, hoe -’
‘En is er dan geene Justitie meer in de Zeven Provincien?’ riep de Prins heftig uit. ‘Wie heeft het regt, zoodanige, schennige stukken te over leggen, als gij mij daar noemt, en zich zelven tot regter te maken?’
‘Een oogenblik nog, Uwe Excellentie,’ riep faessen op smeekenden toon, toen hij den Prins

{==173==} {>>pagina-aanduiding<<}

een gebaar zag maken, alsof hij zich in toorn van hen wilde afwenden; ‘één oogenblik slechts; - dit is het nog niet, wat wij U zeggen moeten. Is daarin door ons misdaan, wij zullen 't boeten; het is niet over ons, dat wij spreken willen. Maar toen ons die toeleg werd geopenbaard, is ons plegtig daarbij te verstaan gegeven, dat hij mede was ontworpen door Uwe Excellentie, die van alles af wist, en onze hulp in dezen behoefde. Wij zijn bedrogen, en kwaad vermoeden krijgende, zijn wij hier heen gekomen, om zekerheid te winnen.’
Het gelaat van maurits helderde merkbaar op bij deze eenvoudige woorden, die zoo geheel den stempel der waarheid droegen.
‘En wie zijn die schandelijke oproerstokers, die simpele lieden zoo listiglijk bedriegen?’ sprak hij op ernstigen doch meer verzachten toon.
Zonder regtstreeks op die vraag te antwoorden, ging, faessen voort: ‘En nu, - nu wij volkomen zekerheid hebben, dat uwe Excellentie hier geheel vreemd aan was, nu zie ik ook, dat alles waar is, wat ik nog geen uur geleden, door de bijzondere schikking Gods vernomen heb; - want nog heb ik u niet alles gezegd - het vreesselijkste nog niet, - wat zij voor ons geheim gehouden hadden, want zij wisten het wel,’ ging hij meer en meer opwonden voort, ‘zij wisten het wel, hoe wij die mededeeling zouden ontvangen hebben, - zie, het is bijna niet te zeggen: maar nu - nu, in dezen oogenblik welligt, loopen ze rond, om, God weet het, om Uwe Excellentie op te zoeken en - te vermoorden! Dat is het!’
Hijgende van aandoening, had de brave zeeman die laatste woorden uitgesproken, en het was hem niet

{==174==} {>>pagina-aanduiding<<}

mogelijk, er nog iets bij te voegen. Met vlammende blikken zag hij den Prins in het kalme, edele gelaat, en wrong in zenuwachtige overspanning den breeden boord van zijn hoed, dien hij in de handen hield, in elkander. Maurits was bleek geworden, want zelfs den onversaagdsten is het niet gegeven, met volkomen onverschilligheid de plotselinge overtuiging te erlangen, dat hij op den rand van zijn graf gestaan heeft; maar dit was dan ook het eenige uiterlijk teeken, waardoor zijne inwendige aandoening zich openbaarde.
‘Mannen,’ sprak hij na eenige oogenblikken zwijgens, met eene zachte, kalme stem, ‘ik dank u, en ik dank den Heere God, voor wat Hij in deze ure aan mij doet. Rekent er op, dat ik uwe trouw en gehechtheid aan mijn persoon zal weten te vergelden; voor het oogenblik zullen wij maatregelen nemen, om het opzet te voorkomen, dat men gesmeed heeft, en het land te beveiligen tegen die verfoeijelijke aanslagen, waarvoor ik zelf tot nu toe genadig bewaard gebleven ben. - Laat onverwijld de karos aanspannen,’ vervolgde hij, zich tot zijne dienaars keerende, ‘en laat u geen woord ontvallen van wat gij mogelijk gehoord mogt hebben; vooral niet tegen de Jufvrouw van mechelen.’
Toen de page en de bediende vertrokken waren, om zijn last ten uitvoer te brengen, wendde hij zich weder tot faessen, terwijl hij langzaam het breede plein voor het huis op en neder ging, waarbij deze, zonder veel op de strenge eischen der etiquette te achten, hem ter zijde bleef, en de overigen, deels naar den Stadhouder luisterende, deels in fluisterend gesprek, op korten afstand volgden.

{==175==} {>>pagina-aanduiding<<}

‘Nog is mij veel duisters en onbepaalds,’ sprak hij, ‘in hetgeen gij mij zoo onverwacht openbaart, maar de nadere hijzonderheden zullen bij later onderzoek wel aan het licht komen. Wie is degene, die u de eerste opening van de zaak gedaan heeft?’
‘Hendrik slatius;’ antwoordde faessen.
‘Ik ken dien naam,’ hervatte maurits peinzende; ‘als mijn geheugen mij niet bedriegt, de giftige Arminiaansche prediker. Zou hij de aanlegger van het stuk wezen?’
‘Aan mij heeft hij slechts een klein gedeelte geopenbaard,’ antwoordde faessen. ‘in hoeverre hij zelf met alles bekend is, weet ik niet.’
‘En zijn u nog andere deelnemers bekend?’ vroeg de Prins.
Faessen aarzelde. Hoewel hij geen oogenblik had getwijfeld, om datgene voor regt te houden, wat hij nu gedaan had, was het hem een onbeschrijfelijk pijnlijk gevoel, om nu reeds tot in de kleinere bijzonderheden de aanklager te zijn, van wiens verpletterende getuigenis het leven en de dood van velen zouden afhangen; het was hem, als zag hij nu eerst regt in welke onteerende en bloedige gevolgen de stap, waartoe hij was overgegaan, hebben zou. Nu het gevaar afgekeerd was, boezemde zijne natuurlijke goedhartigheid hem medelijden in voor hen, wier verderf hij had voorbereid, ook al was het zijne innige overtuiging, dat hij hier slechts het werktuig was geweest in hooger hand.
‘Maurits merkte zijne aarzeling op, en scheen er de reden van te begrijpen
‘Wat ik u vrage,’ sprak hij ernstig, ‘zal u welhaast door de Justitie nader en uitvoeriger gevraagd worden. Van het oogenblik af, dat mij dit

{==176==} {>>pagina-aanduiding<<}

alles is toevertrouwd, moet ik hare hand wapenen met onyerbiddelijke gestrengheid, want niet alleen is mijn leven hedreigd geworden, maar het welwezen der Republiek en de heiligste belangen, waarvoor ik te waken heb, staan op het spel. Gij hebt mij het leven gered, en ik zal dat nooit vergeten,’ voegde hij er met eenige aandoening in de stem bij, ‘maar daarbij kan het niet blijven. ‘Ik moet alles doen wat gedaan kan worden, om den slag, die welligt nog het vaderland dreigt, af te wenden, en daarin moet ieder goed Patriot het Geregte ondersteunen.’
Terwijl hij zoo sprak, had faessen het papier te voorschijn gehaald, dat hij kort te voren in het Wapen van Utrecht geschreven had.
‘Zoo begrijp ik ook, dat ik zal moeten doen,’ sprak hij, op de laatste woorden van den Prins antwoordende, ‘ik heb, voor ik hier heen kwam, alles op het papier gesteld, wat ik van, de zaak wist, - hier is het.’
Met deze woorden reikte hij het geschrift aan maurits over, terwijl ter zelfder tijd het rijtuig uit den stal reed, en in de nabijheid van den Stadhouder stil hield.
‘En is u de hoofdaanlegger bekend?’ vroeg de Prins, een oogenblik stil staande, voordat hij zijne schreden naar het rijtuig rigtte. ‘Kunt gij daaromtrent de Justitie informeren?’
‘Ik meen, dat ik hem ken,’ antwoordde faessen, ‘en zoo zult gij het ook daarin geschreven vinden - de heer van stoutenburg.’
Alsof plotseling een angel hem door het hart gedreven werd, schrikte maurits op bij het hooren van dien naam.

{==177==} {>>pagina-aanduiding<<}

‘Stoutenburg - barneveld!’ riep hij uit, terwijl een sombere en dreigende ernst zich op zijn voorhoofd zetelde; ‘groote God, moet ik dien weêr op mijnen weg ontmoeten! Moet er dan een strijd tusschen ons zijn en blijven op leven en dood!’
Hierop wendde hij zich eensklaps af, en ging met haastige schreden op de karos toe, waarvan de page het portier geopend had. Hier bleef hij een oogenblik aan de trede staan.
‘Gaat nu terstond naar den Hage terug,’ sprak hij daarop tot de vier zeelieden, die hem gevolgd waren; ‘neemt uwen weg over Voorburg, en verzuimt geen oogenblik met tot mij te komen op het Hof, waar ik u wachten zal.’
‘Kunnen wij,’ vroeg faessen aarzelend, terwijl hij een blik sloeg op den page en op den koetsier, de eenige personen, die den Prins schenen te zullen vergezellen, ‘kunnen wij niet met u gaan.? Wie weet wat daar dreigt.’
Maurits glimlachte bij het hooren van die woorden, die de bezorgdheid voor zijne persoon den braven zeeman in den mond gaf.
‘Men moet ons niet te zamen zien, mijn trouwe vriend,’ sprak hij minzaam, ‘en wat mijne veiligheid aangaat, gelooft gij, dat de Heere nu minder waakt dan een uur geleden? Vaar wel!’
Dit zeggende, reikte hij hem de hand toe, die faessen met innig gevoel aangreep en aan zijne lippen drukte, en steeg in het rijtuig, na aan den koetsier bevolen te hebben, zoo snel door te rijden als de weg en de krachten der paarden het zouden toelaten. Eenige sekonden later was hij om den hoek uit het gezigt verdwenen, en sloegen faessen en zijne makkers met verhaasten tred den weg naar Voorburg in, om van daar naar 's Hage terug te keeren.



{==178==} {>>pagina-aanduiding<<}

Hoofdstuk XI. Stoutenburg komt in 's Hage.

Zoo als wij gezien hebben, was van dyck den vorigen avond laat in de Helm aangekomen, en had de kamer betrokken, die faessen voor hem besproken had, en waar hij den koffei met de wapen s vond. Door vermoeidheid overmand, had hij zich onmiddellijk te bed begeven; maar het duurde niet lang, of de overspannen toestand, waarin hij in de laatste dagen verkeerd had, en waarvan de invloed ook in zijnen slaap bleef voortduren, wekte hem uit zijne eerste onrustige sluimering. Allerlei verwarde en onzamenhangende denkbeelden doorwoelden en doorkruisten zijn brein, en even magteloos om ze te verbannen, als om ze tot een geregeld geheel te brengen, bragt hij het grootste gedeelte van den nacht door in dien koortsachtigen toestand tusschen waken en droomen, waarin de geest niet in staat is, uit de honderde beelden, die

{==179==} {>>pagina-aanduiding<<}

zich opdringen en weêr verdwijnen, het ware te onderscheiden van het valsche. Ontelbare malen begon hij het beraamde plan te overdenken, en naar gelang zijne gedachten vorderden, nam langzamerhand alles leven en beweging aan, en was het hem, alsof de voorbereiding reeds tot uitvoering was gekomen, en zag hij zich en de zijnen handelend, en zette in den droom datgene voort, waar hij wakend over had liggen peinzen. En telkenmale was het hem, alsof onbekende en onvoorziene beletselen zich stelden tusschen hem en zijn doel; hinderpalen zonder naam of vorm rezen op onverklaarbare wijze voor hem op, en als hij te mid den zijner hopelooze inspanning om ze uit den weg te ruimen, ontwaakte, was er een geruime tijd noodig, eer het loeijen van den wind daarbuiten en het kletteren van den regen tegen het venster, hem herinnerden, waar hij zich bevond, en hem tot het bewustzijn bragt, dat hij slechts geworsteld had tegen een beangstigend droombeeld. Eindelijk, afgemat naar ligchaam en ziel, viel hij tegen vijf uur in een diepen slaap, waaruit hij zelfs niet gewekt werd door het geluid van hoefslagen, die voor de deur ophielden. Niet dan nadat de ruiter, die zich zoo on ver wacht aan de Helm aanmeldde, voor de tweede maal aangeklopt had, ontwaakte hij, en sprong met schrik overeind. De dag was nog niet aangebroken, alleen eene naauwe schemering kondigde de nadering van den dageraad aan, en eerst toen de lantaren, waarmede de stalknecht naar buiten kwam, eenig licht in het vertrek wierp, kwam hij tot klare bezinning, en onderscheidde hij duidelijk een verward gedruisch van voetstappen en stemmen in den gang. Als door een onbestemd gevoel gedreven, stond hij

{==180==} {>>pagina-aanduiding<<}

haastig op, en nog naauwelijks had hij den tijd gehad, eenige kleederen aan te werpen, toen hij voetstappen naar boven en regt op zijne kamer hoorde aankomen. Een oogenblik daarna werd er aangeklopt, en terwijl hij zonder te antwoorden, als instinktmatig naar den koffer gesneld was, waarin zich de pistolen bevonden, om zich te verzekeren, dat hij behoorlijk gesloten was, werd de denr geopend, en stoutenburg trad met een licht in de hand binnen.
‘Wat is dat! Zijt gij het, Heer willem!’ riep van dyck uit, op een toon, die half van geruststelling, half van ontzetting getuigde. ‘Wat is er gaande? Wat voert u hier zoo onverwachts?’
‘Stil!’ antwoordde deze, terwijl hij binnen trad en de denr haastig sloot; ‘ik zal het u zeggen - ik moest u onverwijld spreken. Wat het beteekent, weet ik zelf nog niet; maar luister, ik zal u verhalen, wat er gebeurd is.’
Zoo sprekende, had hij het licht op de tafel gezet en den mantel afgeworpen, en begon nu aan van dyck, die brandende van nieuwsgierigheid voor hem stond, verslag te doen van hetgeen in Rotterdam was voorgevallen.
In diep nadenken verzonken, bleef van dyck nog eenige oogenblikken zwijgen, nadat hij het geheele verhaal had aangehoord.
‘Wat of dat beduiden mag?’ sprak hij eindelijk. ‘Laat ons bedaard overleggen, hoe hierin eenige zekerheid is te verkrijgen.’
Peinzende ging hij een paar malen de kamer op en neder, terwijl stoutenburg zich in een armstoel uitstrekte, en even eens het stijzwijgen bewaarde.

{==181==} {>>pagina-aanduiding<<}

‘Vreemd is de zaak voorwaar,’ sprak van dyck eindelijk; ‘want met geene mogelijkheid kan ik begrijpen, hoe de waard uit de Hulck in eenige betrekking kan staan tot onzen toeleg. Gij hebt eenige weken bij hem gewoond; - kan het zijn, dat hem een of ander ter oore gekomen is?’
‘Door mij onmogelijk!’ antwoordde stoutenburg. ‘eergisteren morgen, heb ik hem nog gesproken, en hij is niet slim genoeg, om iets te kunnen verbergen; hij kent mij alleen onder den naam van adriaensz., en ik ben ten stelligste overtuigd, dat er bij hem geen zweem van vermoeden kan bestaan.’
‘Buitendien,’ hervatte van dyck. ‘wanneer hij een spie of aanbrenger ware, zou hij nietgevangen genomen, maar juist daarom te meer op vrije voeten gelaten zijn. Er moet dus op hemzelven suspicie van een of anderen aard gevallen zyn.’
‘Mijn eerste vermoeden,’ hernam stoutenburg, ‘is gevallen op de vier matrozen, die wij 't laatst hebben aangenomen. Een van hen, en zoover ik weet, niemand anders, staat in eenige betrekking tot olsveen; hij heeft een paar maanden bij hem gewoond; ik weet evenwel ook zeker, dat hij hem in den laatsten tijd niet gezien of gesproken heeft. - Zijn al de aangeworven maats reeds hier in den Hage?’
‘Ik vermoed het, maar kan 't met zekerheid niet zeggen,’ antwoordde van dyck; ‘ik ben gisteren avond te laat hier gekomen, om ze op te zoeken.’
‘Dan vrees ik nog, dat 't daar schuilt!’ riep stoutenburg opspringende. ‘Waar is dat volk? Wat hebben wij begonnen met die aan te nemen!’

{==182==} {>>pagina-aanduiding<<}

‘Toch kan ik 't niet gelooven,’ sprak van dyck, langzaamnet hoofd schuddende, na eenig nadenken. ‘Als ik alles bedaard overdenk, dan is die bootsman faessen, dien wij hebben aangenomen, onmogelijk in de gelegenheid geweest, aan iemand iets te openbaren. Een half utir nadat wij hem gesproken hebben, was hij op weg naar Vlaardingen, zoo als ik zelf vernomen heb in Het Lands welvaren, waar hij t'huis was, en daarenboven,’ ging hij voort, op den koffer wijzende, - ‘zie, daar staat het bewijs, dat hij in den Hage is gekomen: de koffer is door vier man uit Overschie hier gebragt. Waarom zou hij die drie maats hebben aangeworven, en dat gewigtige stuk, dat op eens alles aan den dag kon brengen, uit de handen hebben gegeven, als hij eenig opzet had, ons te verraden?’
Stoutenburg moest de juistheid van deze reden er in g erkennen; hoewel hem het gebeurde nog altijd even onverklaarbaar bleef.
‘Maar,’ hervatte van dyck eindelijk, het denkbeeld, dat hij eenige oogenblikken te voren geuit had, weder opvattende, ‘wat waarborg hebben wij voor het gerucht, alsof olsveen juist voor deze zaak in hechtenis genomen is? Ik mag het bepeinzen zooveel ik wil, daar is niemand, van de onzen, die, al wilde hij ook den verrader spelen, beginnen zou met den waard uit de Hulck, die er hoegenaamd niet mede in betrekking staat, aan te jdagen, en ons of slatius, die even gemakkelijk te apprehendeeren waren, er buiten te laten. Er moet eene andere reden zijn, waarom men juist hem heeft gevat.’
‘'t Kan wezen, dat gij gelijk hebt,’ sprak stoutenburg, half overtuigd door de bedaarde woorden van van dyck, die niet ligt, welk gevaar

{==183==} {>>pagina-aanduiding<<}

er ook scheen te dreigen, zijne koele bezinning verloor, ‘en nu doet het mij leed, dat ik in plaats van toe te geven aan de opwelling van het oogenblik, niet liever in Rotterdam gebleven ben, om daar eerst nader te onderzoeken, wat er van de zaak is.’
‘Laat daar coorenwinder gerust voor zorgen,’ sprak van dyck; ‘het eenige bezwaar, dat gij er van gehad hebt, is die nachtelijke rid, die zeker alles behalve aangenaam geweest is, en u eenige uren vroeger hier gebragt heeft, dan uw voornemen was. Evenwel,’ ging hij voort, ‘misschien is het eene voorbeduiding of waarschuwing, om op onze hoede te wezen, en daarom zullen wij haar, dunkt mij, niet geheel en al in den wind slaan. Het beste, wat wij doen kunnen, is, zelve te gaan onderzoeken, of de maats alle gekomen zijn, en dan onze laatste schikkingen te maken tegen morgen.’
‘Tegen morgen,’ herhaalde stoutenburg als werktuigelijk ‘morgen - 't is mij tusschenbeide, als of die dag nooit komen zal! Waarom hebben wij het niet een paar dagen vroeger gesteld; dan was 't nu geschied, en de kans van verraden te worden, bestond niet meer.’
Van dyck zag hem bij het hooren van deze woorden met eenige bevreemding aan.
‘Hoe is 't, Heer willem?’ sprak hij. ‘Twijfel en moedeloosheid nu wij op het punt zijn, tot ons doel te geraken!’
‘Moedeloosheid?’ viel stoutenburg hem eenigzins geraakt in de rede; ‘zoek die bij kinderen en memmen; - maar twijfel, - ja, ik beken het, dien kan ik sedert dezen nacht niet bannen uit mijne gedachten: 't is mij te moede, alsof mij een onheil gespeld was geworden!’

{==184==} {>>pagina-aanduiding<<}

‘Die nacht zonder ruste en die togt door storm en regen,’ hervatte van dyck. ‘heeft u zwaarmoedige denkbeelden in 't hoofd gejaagd. Waarlijk, gij rilt als van koortse; laat vuur aanleggen en u iets tot verkwikking geven, eer wij uitgaan.’
‘'t Kan wezen,’ hernam stoutenburg, die werkelijk op dat oogenblik blijkbaar te vergeefs de voortdurende koude huivering, welke hem door de leden voer, zocht te bedwingen; ‘maar ik zal geen ruste hebben, voor dat deze dag ten einde is; het ligt mij op de ziel, dat ik een voorspook gezien heb bij het uitrijden van de poort te Rotterdam.’
En in somber nadenken verzonken, bleef hij voor het venster staan, en zag naar buiten, op de doodsche, eenzame straat, nog slechts ter naauwernood door het eerste daglicht beschenen, dat langzamerhand door de regenwolken begon te breken.
Van dyck antwoordde niet: als onwillekeurig drongen zich de droombeelden, die zijnen slaap veron trust hadden, aan zijnen geest op, en een ongekend gevoel van zwaarmoedigheid maakte eich van hem meester.
Die stemming evenwel was te zeer in strijd metzijn vast en besluitvol karakter, om langen tijd de overhand te behouden, en in waarheid bestond er dan ook op dat oogenblik geene bepaalde reden tot die wankelmoedigheid, welke zoowel bij hem als bij stoutenburg, meer een gevolg was van de uiterlijke toevallige omstandigheden, die, zonder dat zij het zich konden verklaren, een somberen tint aan hunne ge dachten gaf. De doodsche stilte van dit vroege morgenuur, alleen nu en dan afgebroken door eene snerpende windvlaag, die den regen tegen de kleine vensterruiten joeg, waar de matte ochtend-
{==185==} {>>pagina-aanduiding<<}
schemering slechts met moeite door heen drong, de ligchamelijke vermoeijenissen van de laatste dagen, de spanning, waarin zij verkeerden, en die meer en meer toenam, naarmate het gewigtige oogenblik naderde, het onverwachte van hunne zamenkomst, door zulk eene raactselachtige aanleidhag te weeg gebragt, dat alles was de oorzaak van eene tijdelijke afmatting, beide van ziel en van ligchaam.
Van dyck was de eerste, die zich als met geweld losscheurde uit die sombere overpeinzingen.
‘Wat staan wij hier beiden, Heer willem,’ riep hij uit, ‘en halen ons dwaze en singuliere gedachten in 't hoofd, die den moed verslappen en de kracht verlammen! Is er een gevaar, zoo laat ons 't onderzoeken, en is 't er niet, waartoe ons dan verpijnen en kwellen zonder reden!- Hoe laat mag 't nu wezen?’
‘Hoe laat?’ vroeg stoutenburg, als uit een diep gepeins ontwakende; ‘het is zoo even zeven uur geslagen. - Maar gij hebt gelijk, van dyck; 't is meer dan tijd, om te handelen als mannen, en niet te suffen als grijzen. Ik ben moê en mat, en het gloeit mij daarbinnen als hellevuur vervolgde hij, terwijl hij de hand tegen het voorhoofd drukte; ‘maar dat zal voorbijgaan; laat ons zien, wat ons te doen staat.’
‘Mijne opinie is,’ hervatte van dyck, die zich geheel hersteld had, ‘dat wij ons begeven naar het Sotje, waar wij cornelis gerrits met de zijnen zullen vinden, en van daar naar 't Wapen van Utrecht. Wij moeten ons overtuigen, dat alles in orde is; maar laat ons eerst nog eenige oogenblikken er afnemen, om ons te verkwikken. 't Is nog vroeg, en de dag is lang, en 'twerk is veel.’

{==186==} {>>pagina-aanduiding<<}

Dit zeggende, begaf hij zich zonder antwoord af te wachten naar de gelagkamer, waar hij den knecht gelastte, eenig ontbijt gereed te maken, en keerde daarop weder naar Stoutenburg terug.
Inmiddels was de dag geheel aangebroken; de regen had opgehouden, de bewoners van het huis geraakten in beweging, en het begon levendig op straat te worden. De oude veerkracht van van dyck was teruggekeerd, en toen zij in het volgende oogenblik gezamenlijk de pistolen en het overige geweer uit den koffer namen, om te onderzoeken, of alles behoorlijk geladen en gescherpt was, verdwenen de laatste sporen van doffe moedeloosheid, en bespraken zij met kalm overleg de maatregelen, die nog in den loop van den dag te nemen waren.
Een kwartier later verlieten zij de Helm, na aan den waard last gegeven te hebben, hen in het Sotje te doen roepen, indien er gedurende hunne afwezigheid iemand naar hen kwam vragen, daar zij volgens een briefje, dat van dyck ontvangen had, ieder oogenblik de komst van de blansaerten met twee maats uit Leiden te gemoet zagen.
In het Sotje vonden zij, wel is waar, cornelis gerrits met de drie matrozen, die bij het vuur zaten te ontbijten, maar al spoedig bemerkten zij, dat de laatsten juist niet in de stemming waren, die zij verlangden. Zoo als wij vroeger gezien hebben, waren het ruwe klanten, die zich door de belofte van eene rijke belooning gereedelijk hadden laten overhalen, om een gevaarlijk stuk te ondernemen, al wisten zij, dat zij er het hoofd aan waagden, maar bij wie de ware geestdrift, de opgewondenheid, die dergelijke ondernemingen alleen met kracht doet

{==187==} {>>pagina-aanduiding<<}

ten uitvoer brengen, ten eene male ontbrak. Wel is waar, dachten zij er niet aan, van hun plan af te zien, maar die volharding was hoofdzakelijk een gevolg van de maatregelen van cornelis gerrits, die op last van van dyck en coorenwinder geen geld ontzag, om hen goeden sier te doen maken. De vorige avond was dan ook tamelijk luidruchtig doorgebragt, en eene zekere ontspanning was er het gevolg van, die veel verschilde van de opgewonden geestdrift, die van dyck bij hen veronderstelde.
Cornelis gerrits was hem en stoutenburg reeds in den gang te gemoet gekomen, en antwoordde op zijne vraag, of allen in den Haag waren en goeden moed hadden:
‘Tegenwoordig zijn ze; - ten minste, die ik meêgebragt heb, en wat de courage aangaat, daar zal 't hun niet aan falen; maar 't zal geen lang uitstel moeten lijden, of ik zou niet gaarne voor hun goeden wil blijven instaan, als ze veel over de zaak gaan nadenken.’
Van dyck fronste de wenkbraauwen bij het hooren van die woorden; wederom kwam hem zijn droom met die overal oprijzende hinderpalen in de gedachten..
‘Wat reden hebt gij, om dat te vermoeden?’ vroeg hij eenigzins wrevelig. ‘Zij spreken toch niet van terugtreden, hoop ik?’
‘Dat juist niet,’ antwoordde gerrits; ‘maar 't ware vuur zit er niet in. 't Is volk, dat een korten tijd met grof geld in de hand gehouden kan worden, doch ik geloof, dat ze overmorgen met even weinig gewetensbezwaar op ons zouden loshouwen, als ze 't morgen op den Prins zullen doen.’

{==188==} {>>pagina-aanduiding<<}

‘Gij zijt toch wel overtuigd, dat zij geene verraderlijke plannen koesteren, of in Rotterdam misschien niet over een of ander geklapt hebben?’ vroeg stoutenburg. bij wien de vorige vermoedens weder opgewekt werden.
‘Daarvoor is geen gevaar,’ hernam gerrits; ‘zij zijn veel te vrij en open in hunne gesprekken, dan dat ik zoo iets niet reeds lang bemerkt zou hebben. Maar laat ons naar binnen gaan; - 't is hier koud, en gij kunt ze dan zelve spreken.’
Zij traden daarop gezamenlijk in de kamer, waar de drie matrozen aan het ontbijt zaten, dat zij rijkelijk besproeiden met een mengsel van heet water en brandewijn. Van dyck en stoutenburg werden als oude bekenden begroet, en uitgenoodigd, deel aan het maal te nemen, en weldra begou een gesprek, waaruit hun ten duidelijkste bleek, hoe juist gerrits gezien had, en hoe noodig het was, dat de zaak spoedig haar beslag kreeg.
De woorden van van dyck evenwel, die niet diarig was met beloften voor de toekomst, en het uitzigt op rijke belooningen wist te openen, misten hunne goede werking niet, waartoe de verzekering niet weinig bijbragt, dat hunne taak van de aller-gemakkelijkste zou zijn, daar hij zelf met de maats uit Leiden het feit zou volvoeren, en zij slechts als wachten zouden worden opgesteld.
Nog waren zij in een druk gesprek gewikkeld toen er een boodschap van den kastelein uit de Helm aan van dyck gebragt werd, dat er twee mannen uit Leiden waren gekomen, die op hem zaten te wachten.
‘Dat zijn de blansaerten,’ sprak hij opstaande, terwijl een glans van vergenoegen zich over zijn ge-
{==189==} {>>pagina-aanduiding<<}
laat verspreidde. ‘Alles keert ten goede, Heer willem. Laat ons naar de Helm terugkeeren; in dien tusschentijd kan gerrits naar het Wapen van Utrecht gaan, en aan faessen zeggen, dat wij allen na den middag ten vier uur, in de duinen, links van den Schevelin gerweg bijeen zullen komen, om de laatste punten te regelen.’
Daar hij geene noodelooze onrust wilde verwekken, oordeelde hij het niet raadzaam, cornelis gerrits en zijne makkers bekend te maken met de tijding, die stoutenburg uit Rotterdam had medegebragt, en met de vermoedens, welke zij een oogenblik omtrent faessen gekoesterd hadden, maar die terwijl hij den moed en het vertrouwen der overigen door zijne woorden opwekte, ook onwillekeurig uit zijn eigen gemoed verdwenen waren. Om evenwel volkomen zekerheid te erlangen, verzocht hij gerrits, hem berigt te komen brengen, zoodra hij faessen gesproken had.
Daar deze dus volstrekt geene reden had, om zich bijzonder te haasten met het overbrengen van een last, die eerst in den namiddag moest worden uitgevoerd, bleef hij na het vertrek van stoutenburg en van dyck nog een half uur met zijne makkers zitten praten, zoodat het omtrent tien uur was, toen hij in het Wapen van Utrecht kwam, juist een kwartier nadat faessen met de drie matrozen het huis verlaten hadden. Veronderstellende, dat zij eene wandeling waren gaan doen, waarvan zij welhaast zouden terugkeeren, zette hij zich in de gelagkamer neder, om op hunne tehuiskomst te wachten, weinig vermoedende, dat een paar schreden van daar, duifje olsveen in een diepen slaap lag gedompeld.



{==190==} {>>pagina-aanduiding<<}

Hoofdstuk XII. De ontdekking.


Van dyck en stoutenburg waren inmiddels naar de Helm, teruggekeerd, waar zij abraham blansaert en willem parthy vonden, die den vorigen namiddag reeds uit Leiden vertrokken, maar ten gevolge van ket slechte weder onder weg gebleven waren, en kunnen togt eerst des morgens, toen het weder opgeklaard was, hadden voortgezet.
‘Welkom hier, mannen,’ sprak van dyck, binnentredende, en met eenige bevreemding voegde, hij er bij: ‘zijt gij beiden alleen hier gekomen? Waar is uw broeder, blansaert, en de overige maats?’
‘Mijn broeder zal ten elf uur met twee man, bij de Weiden van den heer van ketel zijn,’ antwoordde abraham, met een zijdelingschen blik op parthy, want van al hetgeen, hij zeide, was geen Woord waar. ‘Wij zouden reeds gisteren avond allen

{==191==} {>>pagina-aanduiding<<}

hier geweest zijn, als de ontzettende slagregen, die in Leiden sedert den middag niet ophield, het ons niet belet had. Ik ben evenwel tegen zes uur nog met parthy op weg gegaan, om u berigt te brengen; maar wij zijn niet verder gekomen dan 't Huis den Deijl, waar wij den nacht doorgebragt hebben.’
‘Zijn uwe makkers welberaden, en weten zij wat zij te doen hebben?’ vroeg stoutenburg.
‘Ik heb hun alles gezegd,’ antwoordde blansaert; ‘zij zijn bereid, den aanval te doen: wees daaromtrent volkomen gerust.’
‘Wanneer gij nog wapens noodig hebt,’ ging van dyck voort, ‘hier zijn er genoeg.’ Te gelijker tijd ontsloot hij den koffer, en nam er eenige pistolen en ander geweer uit.
‘Die zijn niet noodig,’ antwoordde blansaert; ‘ze zijn allen van geweer voorzien: ieder man heeft een pedarm en een welgeslepen knijf; - met vuurroeren kunnen ze niet omgaan.’
‘'t Is ook beter, dat er zoo weinig mogelijk geschoten wordt,’ sprak stoutenburg.
‘Dit roer is 't mijne,’ ging van dyck voort, met een zeker welgevallen een der pistolen opnemende, waarvan hij de lont op de behoorlijke lengte rigtte; ‘ik wil hopen, dat er na dit geen schot meer zal noodig wezen. Ik zal de overige pistolen aan de Rotterdammer matrozen geven.’
‘Verder hebben mijne maats om de beloofde belooning gevraagd,’ hervatte blansaert; ‘ze zijn stout genoeg, maar juist omdat ze het eerst bij de zaak zullen wezen, willen ze te voren reeds goed betaald zijn.’
‘Gij hebt gelijk,’ antwoordde van dyck: ‘er zal na 't volbrengen van het feit dan ook wel

{==192==} {>>pagina-aanduiding<<}

niet veel tijd overblijven, om afrekening te houden.’
Hierop nam hij een zak met goudgeld uit den koffer.
‘Wij zullen die zaak nu maar in eens vereffenen,’ ging hij voort. ‘Het beloofde geld is afgepast; - ziehier zeven briefjes: in ieder daarvan zijn twee en twintig en eene halve gouden pistolet. Ik had die vroeger reeds gereed gemaakt in de veronderstelling, dat gij vier maats zoudt aangebragt hebben. Doch 't geld is er nu eenmaal, verdeelt het dus onder uw vijven. Daarenboven heb ik hier nog vier Jakobuspenningen voor de verteringen, die gij dezer dagen gemaakt hebt. Mij dunkt, daarmede zal ieder tevreden zijn.’
‘Volkomen,’ spraken blansaert en parthy als uit éénen mond, terwijl de eerste met inwendige vreugde het geld in den binnenzak van zijn wambuis verborg. ‘En wat is er nu nog heden voor ons te doen?’
‘Blijft nu voorloopig bij ons, dan kunnen wij straks te zamen naar buiten gaan, waar wij de anderen vinden zullen; wij zullen dan alles nader overleggen. Ik heb hier eene toespraak van slatius, die uw broeder dezen middag kan voorlezen, als wij ten vier ure allen te zamen in de duinen bijeen zullen zijn. Laat u beiden intusschen wat te eten en te drinken geven, en spaar den buidel niet, daar is geld genoeg.’
Het is onbegrijpelijk, en wanneer wij niet de overtuigende bewijzen hadden, dat de zaak zich nagenoeg letterlijk zoo heeft toegedragen als wij het hierboven beschreven hebben, zou het ongeloofelijk schijnen, dat zelfs nu, noch bij van dyck, noch

{==193==} {>>pagina-aanduiding<<}

bij stoutenburg vermoedens oprezen, dat er op zulk eene listige wijze misbruik van bun vertrouwen gemaakt werd. Het schijnt, dat zij beiden, na de verschillende teleurstellingen van de laatste uren, eene soort van behoefte gevoelden, om alles te gelooven, wat een goeden uitslag voorspelde, terwijl van dyck's groote zorgeloosheid omtrent geldzaken hier nog toe medewerkte, daar het hem volkomen onverschillig was, of hij een handvol goud meer of minder uitgaf.
Het voorstel om bij hen te blijven stond den beiden bedriegers maar half aan, daar zij zeer goed wisten, dat jan blansaert op het gezegde uur niet te vinden zou wezen; maar daar zij geene achterdocht wilden verwekken, bleef hun op het oogenblik niets anders over, dan er genoegen mede te nemen, en rekenden zij er op, dat zij nog wel een middel zouden weten te vinden, om aan het gevaar van ontdekking, dat hun bedreigde, te ontkomen.
Het toeval diende hun echter in deze omstandigheid wonder wel. Terwijl zij naar beneden gegaan waren, om in de gelagkamer te overleggen, wat hun te doen stond, herinnerde zich stoutenburg, die met van dyck boven was gebleven om de wapens weder in de koffer te bergen, dat coorenwinder ieder oogenblik te wachten was.
‘Wij kunnen niet weten,’ sprak hij, ‘wat tijdingen hij brengen zal. 't Dunkt mij niet raadzaam, dat die beiden, die zoo ik vreeze, luttel noodig hebben, om hunnen moed te verliezen, kwaad nieuws hooren, of bij onze overleggingen tegenwoordig zijn.’
‘Gij hebt gelijk,’ sprak van dyck, een oogenblik nadenkende; ‘ik geloof, dat het beter is, hen

{==194==} {>>pagina-aanduiding<<}

te verwijderen: wij zien ze toch om vier ure weder.’
Hierop begaf hij zich naar heneden, en onder voorwendsel, dat hij met stoutenburg nog eenige zaken had af te doen, stelde hij hun voor, dat zij beiden alleen naar buiten zouden gaan, om jan blansaert af te wachten, en drong er zelfs op aan, spoed te maken, voorgevende, dat het beter was, dat deze, als hij misschien vroeger kwam dan het bepaalde uur, iemand vond, die hern terstond eenige inlichtingen kon geven.
Wij weten reeds, dat er niet veel aandrang noodig was, om hen met dit voorstel genoegen te doen nemen, dat hen zoo juist van pas uit hunne verlegenheid redde. Met gretigheid maakten zij er gebruik van, en nadat van dyck hun nog op het hart gedrukt had, te zorgen, dien middag bij tijds in de duinen te komen, namen zij afscheid van hem, weinig vermoedende, dat zij hem voor het laatst gezien hadden.
Zoo waren zij dan eindelijk tot het doel gekomen, dat zij zich van den beginne af hadden voorgesteld, en dat zij dien dag nog niet hadden gehoopt te bereiken. Tot het laatste oogenblik toe, hadden noch de beide blansaerten, noch willem parthy geloofd, dat het plan werkelijk den volgenden dag ten uitvoer zou gebragt worden, en daardoor alleen zijn dan ook de verkeerde maatregelen begrijpelijk, die zij namen, en die ongeloofelijk zouden schijnen, indien wij ze niet van woord tot woord in de geschiedenis vonden opgeteekend.
In plaats dat jan blansaert, zoo als men zou hebben kunnen verwachten, met hen mede gekomen was naar 's Hage, om terstond na de bekomen zekerheid, den toeleg aan de Justitie te openbaren,

{==195==} {>>pagina-aanduiding<<}

bleef hij te Leiden achter; ja, zelfs hadden zij nog geen bepaald plan gevormd, wanneer en aan wien zij de zaak bekend zouden maken, in de blinde overtuiging, dat het daartoe nog steeds tijd genoeg zou wezen. Wel overlegden abraham en willem parthy nadat zij de Helm verlaten hadden, of het niet raadzaam ware, nu niet langer te wachten, doch daarbij bekroop den eerste de vrees, die trouwens bij bedaard overleg tamelijk ongegrond zou gebleken zijn, dat men zoodoende aanleiding zou kunnen vinden, om zijn broeder, die dan niet tot de aanbrengers zou behooren, onder de medepligtigen te tellen, en dien ten gevolge besloten zij, eerst naar Leiden te gaan om hem af te halen, en dan gezamenlijk naar 's Hage terug te keeren. De uitvoering van dit plan, dat hun waarschijnlijk het leven zou gered hebben, mislukte ten gevolge van hunne eigene onbezonnenheid. Nadat zij te zamen in de duinen het ontvangen geld in drie deelen hadden verdeeld, gingen zij de stad weder in, en begaven zich naar de herberg het Wapen van Gorinchem, waar zij zich een maaltijd lieten gereed maken. De verzoeking, om goeden sier te maken, was bij 't bezit van zooveel goud, sterker dan hunne gewone voorzigtigheid, en verscheidene uren verliepen, en menige keer was de wijnkroes gevuld en weder geledigd, voordat zij met een zekeren schrik tot het besef kwamen, dat zij geen oogenblik langer moesten toeven, om huiswaarts te keeren. Het was evenwel reeds avond, eer zij Leiden bereikt hadden, en te laat om nog dien dag aan hun voornemen gevolg te geven. Wij zullen later zien, waardoor zij er den volgenden dag in verhinderd zijn geworden.

{==196==} {>>pagina-aanduiding<<}

Intusschen waren van dyck en stoutenburg in de Helm achtergebleven, waar zij in gespannen verwachting de komst van coorenwinder te gemoet zagen. Het eene uur na het andere verliep, en hunne bezorgdheid groeide meer en meer aan, vooral daar zij niets vernamen van cornelis gerrits en van de vier matrozen, tot wie zij hem gezonden hadden. Zonder dat zij het voor elkander wilden bekennen, kwamen langzamerhand de vorige onheilspellende gedachten weder in hunnen geest op, doch hoe later het werd, des te minder wilden zij zich van daar verwijderen, daar coorenwinder elk oogenblik verschijnen kon, of eenig berigt zenden, dat voor hen van het hoogste belang kon wezen. Zoo was het twee uur geworden, en reeds begon zich hunne ongerustheid in eenige onbepaalde bewoordingen lucht te geven, toen op eens de stem van coorenwinder in het voorhuis klonk, en zij hem in 't zelfde oogenblik de trap hoorden opgaan, en de kamerdeur naderen. Zonder te bedenken, dat hij misschien de brenger van noodlottige tijdingen wezen kon, en alleen vervuld met een gevoel van vreugde, van uit de pijnlijke pnzekerheid verlost te zijn, sprong van dyck op, en opende haastig de deur.
‘Goede tijding!’ riep coorenwinder binnentredende, ‘goede tijding, vrienden! Ik heb haast gemaakt, zooveel ik kon, maar 't was mij niet mogelijk, eerder te komen, en 't verheugt mij, u hier zamen te vinden. Ik weet alles! Weest onbezorgd; daar is geen gevaar!’
‘Dat is eene ware uitkomst, die gij ons komt brengen,’ sprak stoutenburg, op een toon, die duidelijk te kennen gaf, welk een wigt hem bij die

{==197==} {>>pagina-aanduiding<<}

woorden van 't hart viel; ‘wij begonnen het ergste te vreezen. Ga zitten en verhaal ons wat gij gehoord hebt.’
‘Dat zal ik,’ hernam coorenwinder, zich neêrzettende, terwijl van dyck en stoutenburg met brandende nieuwsgierigheid naar hem bleven staan luisteren.
‘Gij kunt begrijpen,’ vervolgde coorenwinder, ‘dat ik al vroeg in den morgen op het pad was, in de hoop van inlichtingen te verkrijgen, maar zonder dat ik wist, waar ik ze eigenlijk zou zoeken. Bij de Kasteleinije, waar olsveen was heengebragt, was alles doodsch en stil, en nadat ik meer dan een uur daar had rondgeloopen in de hoop van iemand te zullen zien uitgaan, van wien ik, misschien iets zou kunnen te weten komen, gaf ik dat op, en ging naar de herberg, waar ik gisteren avond voor het eerst van olsveen's gevangenneming had hooren reppen; maar ook daar wist men niets naders. Diezeifde geruchten werden er bepraat, doch zonder dat er eenige meerdere grond was, om ze voor waar te houden. Wel dacht ik er over, zelf naar de Hulck te gaan; maar - ik wil 't gul uit bekennen - de vrees, dat er werkelijk eene gevaarlijke ontdekking gedaan mogt zijn, en de onzekerheid, of ik er misschien in gemoeid kon wezen, hielden mij terug. Nog zat ik te overleggen, hoe ik het een of ander zou kunnen opsporen, toen het toeval mij zoo uitmuntend diende, dat ik op eens uit alle onzekerheidkwam. Op het oogenblik namelijk, toen ik op het punt stond de deur uit te gaan, kwam er een bekende van den waard het huis binnen, die eene tijding bragt, zoo welkom alsof wij zelve hem op kondschap hadden uitgezonden. Hij was door de

{==198==} {>>pagina-aanduiding<<}

Hoogstraat gekomen, juist op liet oogenblik, dat twee heeren van het Greregt de deur van de Hulck uitgingen, en door nieuwsgierigheid gedreven, was hij naar binnen gegaan, om te vernemen, wat er gaande was. Hij vond er verscheidene buren, die hem met de grootste verbazing verhaalden, dat olsveen den vorigen avond in hechtenis was genomen, maar, - wat mij tot nog toe onverklaarbaar is - ook zijne dochter was verdwenen. De heeren van 't Geregt, die, zoo 't schijnt, eene huiszoeking hebben gedaan, hebben niemand gevonden dan eene oude meid, die hun onder een vloed van jammerklagten vertelde, dat hare meesterresse dien zelfden nacht het huis had verlaten; maar zij schijnt niet te weten, of ten minste niet te willen zeggen, waar zij heen gegaan was. Dat is ons dan trouwens ook vrij onverschillig. Van meer belang is het, welk onderzoek de Justitie heeft gedaan, en daaruit blijkt, dat wij volkomen gerust kunnen wezen. Al hetgeen men olsveen's dienstmeid heeft gevraagd, heeft betrekking op de predikatie van de vorige, maand, en op slatius. Men heeft willen weten, of zij bij die vereeniging tegenwoordig geweest was; of zij slatius kende, en of die in den laatsten tijd in de Hulck gewoond had; wie die zoogenoemde adriaensz. was, van wien zij sprak en dien men blijkbaar, voor slatius hield. Daarop is het huis zorgvuldig doorzocht, en heeft men eenige boeken en papieren meêgenomen. Zoodra ik dat alles gehoord had, wist ik genoeg, en mij dunkt, dat we nu op dit punt geheel en al zonder zorg kunnen zijn.’
‘Zonder den minsten twijfel!’ riep van dyck uit; ‘'t is wel eene blijde tijding, die gij brengt;

{==199==} {>>pagina-aanduiding<<}

coorenwinder! Ik had heden morgen reeds vermoeden, dat er iets dergelijks zou kunnen gaande zijn; maar de zekerheid is oneindig meer waard. Doch, hoe 'took zij, de geheele zaak is een bewijs te meer, hoe noodig het is, dat wij handelen, en dat wij met spoed handelen. De Gommaristische persecutie rust niet en zal niet rusten, voor dat zij ons allen uitgeroeid, gekerkerd of verbannen heeft. 't Is meer dan tijd om ze te voorkomen: iedere dag uitstel is te veel!’
‘Is alles gereed tegen morgen?’ vroeg coorenwinder.
‘Alles,’ antwoordde van dyck; ‘straks ten vier uur komen wij bij een in de duinen; daar zullen wij tie wapens uitdeelen en de laatste beschikkingen maken. Jan blansaert zal eene oratie voor de verzamelde gasten houden.’
‘Zijn alle maats reeds in de stad?’ hernam coorenwinder.
Waarschijnlijk, hoewel ik de Leidenaars nog niet gezien heb, die ten elf uur moeten gekomen zijn.’
‘En faessen met de zijnen?’
‘Faessen heeft gisteren avond met drie anderen de wapens hier gebragt,’ antwoordde van dyck, op den koffer wijzende; ‘maar ook hen heb ik nog niet gezien. Wij zijn eerst opgehouden door blansaert en parthy, en daarna door op uwe komst te wachten. Wij hcbben cornelis gerrits naar hen toegezonden, maar hij schijnt te vergeten, ons eenig berigt te brengen.’
Stoutenburg was al dien tijd in diep gepeins verzonken geweest.
‘Was duifje olsveen verdwenen?’ vroeg hij eindelijk aan coorenwinder.

{==200==} {>>pagina-aanduiding<<}

‘Ja,’ antwoordde deze; ‘zij moet het huis verlaten hebben, nadat zij van de oude meid vernomen had, dat haar vader in hechtenis was: - ten minste zoo wordt verteld.’
‘Zonderling!’ hernam stoutenburg in nadenken verzonken. ‘En wist men niet, waarom zij gevlugt was?
‘Gevlugt?’ sprak coorenwinder. ‘Ik veronderstel, dat zij raad of hulp is gaan vragen bij een harer bekenden. Ik had er nog niet over gedacht; maar nu herinner ik mij ook, dat wij haar heden nacht niet gezien hebben. Er was niemand in huis dan gij.’
‘Er was niemand in huis dan ik,’ herhaalde stoutenburg als werktuigelijk. Allerlei vreemde denkbeelden rezen bij hem op bij de herinnering aan hetgeen dien nacht was voorgevallen, en het was alsof eene geheimzinnige stem in zijn binnenste hem toefluisterde, dat die vlugt van duifje niet zonder beteekenis was. Hij was evenwel verre van de waarheid te vermoeden; en daar hij ook eigenlijk den tijd niet had, om de vlugtige denkbeelden, die in hem oprezen, tot een geregeld geheel te brengen, drong hij ze met geweld terug, en sprak er verder niet over.
‘Wat is er nu nog vòòr vier uur te doen?’ vroeg hij aan van dyck, eensklaps zijne gedachten eene andere rigting gevende.
‘Niet veel,’ hernam deze; ‘alleen, dunkt het u niet goed, dat wij een van allen terstond naar het Sotje of naar het Wapen van Utrecht gaan, om te hooren, of men daar nu behoorlijk van alles onderrigt is? Het bevreemdt mij, dat cornelis gerrits nog niet hier is. - Verder moeten de wapens

{==201==} {>>pagina-aanduiding<<}

in doeken bijeen gepakt worden, om ze ongemerkt naar de duinen te kunnen meênemen.’
‘Wilt gij naar het Wapen van Utrecht gaan, coorenwinder?’ vroeg stoutenburg; ‘ik ben in verscheidene dagen niet te huis geweest, en heb daar nog een en ander te verrigten.’
‘Ik zal er wel heen gaan,’ antwoordde deze, ‘over een half uur ben ik weder hier, en ga met van dyck naar de duinen, waar wij dus elkander zullen weêr vinden.’
‘Dan zal ik,’ hernam van dyck, ‘u hier afwachten, en in dien tusschentijd de wapens in orde brengen.’
Hiermede namen zij van elkander afscheid; stoutenburg en coorenwinder gingen ieder hunnen weg, en van dyck begaf zich terstond aan het werk, en nam uit den koffer eenige wapens, die hij te zamen in eene doek knoopte.
Weder geheel en al tot zijne gewone kalmte teruggekeerd, rigtten zich zijne gedachten met innige zelfvoldoening op de zoo nabij zijnde vervulling van zijn doel. Onwrikbaar in zijn eens genomen besluit, had hij zijnen weg tot nu toe afgelegd, en zijne overtuiging, dat hij eene daad ging volbrengen, die de vrijheid zou redden en het ware geloof zou doen zegevieren, had geen oogenblik gewankeld. Nog altijd bleef hij in zijne dweepende opgewondenheid het dooden van den tiran, als een Gode gevallig werk beschouwen. Toen hij dus hier in de een-zaamheid de laatste toebereidselen maakte, en met bedaard overleg het kruid in de pan der pistolen stortte, en de scherpte van de houwers en priemen onderzocht, dacht hij met een soort van dankbaar gevoel aan den dag van morgen, en hoewel hij zich

{==202==} {>>pagina-aanduiding<<}

het gewigt van het oogenblik niet ontveinsde, kwam er geene de minste weifeling in, zijn binnenste op, toen hij, langzamerhand in diep nadenken verzonken, zich in zijne verbeelding op den weg van Rijswijk verplaatste, en het schot hoorde knallen, waarmede hij den Stadhouder in het hart zou treffen. Met een soort van wreedaardig welgevallen herdacht hij alles, wat hij in de laatste jaren geleden had, alsof het hem goed deed, die smartelijke wonden met eigen handen weder op te rijten, nu het vooruitzigt van de schrikkelijke wraak, die hij nemen zou, al het bittere, dat door die herinneringen in zijn hartstogtelijk gemoed werd opgewekt, in ruime mate verzoette.
Zoo zat hij eenigen tijd in diep gepeins verloren, toen hij onverwachts door een ongewoon gerucht van vele voetstappen op straat daaruit opgewekt werd, en terstond daarop de voordeur hoorde openen en eenige personen binnentreden. Was het een gevolg van de overspanning en van de bijzondere rigting zijner denkbeelden, of was het die geheimzinnige stem, die ons in gewigtige oogenblikken op onverklaarbare wijze en als bij ingeving toeroept, dat er een gevaar dreigt, die hem eensklaps opschrikte, en hem eenige seconden onbewegelijk, met ingehouden adem, scherp deed luisteren naar hetgeen daar beneden voorviel? Plotseling overtoog eene doodelijke bleekheid zijn gelaat; met beide handen greep hij krampachtig de tafel vast, waarvoor hij gezeten was, en als vreesde hij door het minste geritsel zijne tegenwoordigheid te verraden, of wel iets te verliezen van hetgeen hij zou kunnen hooren, boog hij zich voorover naar de zijde van de deur, en vestigde daar zijne strakke blikken op, waar-
{==203==} {>>pagina-aanduiding<<}
in de hevigste ontzetting te lezen was. Hij had duidelijk eene stem gehoord, die op strengen toon naar den kastelein had gevraagd, en meende terstond daarop te verstaan, dat diezeilfde stem sprak van een koffer, die den vorigen dag daar in huis gebragt was. Zijne vreesselijke vermoedens werden tot zekerheid, toen hij duidelijk de woorden vernam: ‘Waar is die koffer, dien ik van u opvorder in naam van den Hove van Holland?’
Er was geen twijfel meer! Zonder te weten wat hij deed, vloog van dyck overeind, en naar het venster toe. Daar zag hij op de straat twee dienaars van het Geregt staan, omringd door een hoop volk, dat nieuwsgierige blikken op het huis wierp waar zoo even de Fiskaal en de Geweldige van het Hof binnengegaan waren. Hij zag, dat hij verloren was; als een bliksemstraal vloog hem die gedachte door het hoofd, en maakte hem voor een oogenblik als wozenloos. Geheel werktuigelijk rukte hij het deksel van den koffer open, om er de nog overige pistolen uit te nemen, en wierp er eenige op en onder het bed, zonder te begrijpen, dat het slechts tijdverlies was. Dat alles duurde niet meer dan eenige weinige seconden; maar deze waren voldoende, om hem tot bezinning te brengen, en hem zijne zielskracht en tegenwoordigheid van geest te hergeven. Op eens zag hij het nuttelooze van zijne handeling in, liet de wapens leggen, waarvan er eenige op den vloer gevallen en andere nog in den koffer gebleven waren wikkelde zich in zijn mantel, drukte den hoed diep in de oogen, greep een korten priem van de tafel, en trad de deur uit, vast besloten, zijn leven zoo duur mogelijk te verkoopen, wanneer hij zich door koelbloedigheid niet meer kon redden.

{==204==} {>>pagina-aanduiding<<}

Op dat zelfde oogenblik hoorde hij in het voorhuis voetstappen, die de trap naderden, toen hij zich eensklaps herinnerde, dat in het achterste gedeelte van het huis eene andere trap naar eene achterdeur in het Hertogstraatje leidde. Haastig begaf hij zich daarheen; maar vond toen hij beneden kwam, dien uitgang gesloten: er bleef hem dus niets anders over dan zich door overmaat van stoutheid te redden. Zonder zich een oogenblik te bedenken, ging hij den gang door, en stapte bedaard langs den Fiscaal, die in gesprek was met den Geweldige, naar de voordeur, waar zich toen juist niemand bevond.
‘Wie is die man?’ klonk plotseling de stem van den Fiscaal achter hern. Van dyck klemde krampachtig het gevest van den priem, dien hij in de hand hield vast, maar, hoewel hem op eens al het bloed naar het hart terugstroomde, verliet hem zijne tegenwoordigheid van geest niet; zonder eenigzins zijnen gang te verhaasten, of eenig blijk van onrust te geven, ging hij door, en juist trad hij de deur uit, toen hij een der geregtsdienaars tot antwoord hoorde geven:
‘Dat is, als ik wel zie, willem van hoorn, die hier veel komt: ik ken hem sinds jaren.’
Die misvatting was voor het oogenblik van dyck's behoud, en redde, zoo als wij zien zullen, nog eenige anderen.
Er werd verder geen acht op hem geslagen; zonder verhindering vervolgde hij zijnen weg, en zoodra hij den hoek van de Papestraat bereikt had, verdubbelde hij zijne schreden, en ijlde naar het huis van stoutenburg in de Nobelstraat. Toevallig stond een bediende voor de geopende deur op den stoep.

{==205==} {>>pagina-aanduiding<<}

‘Is de Heer van stoutenburg hier?’ vroeg hij met drift.
‘Ja,’ was het antwoord; ‘hij is achter in den stal, en zal wel aanstonds hier komen: daar hij zich juist gereed heeft gemaakt om uit te gaan.’
van dyck had de laatste woorden niet eens gehoord; zoodra hij vernomen had, waar hij stoutenburg kon vinden, stormde hij, zonder een woord te spreken, het huis binnen, wierp den dienaar, die zich tegen die plotselinge indringing verzetten wilde, met een forschen stoot ter zijde, en ijlde den langen gang door naar den tuin. Hier vond hij stoutenburg aan den ingang van den stal.
‘Spoedig, spoedig, heer willem!’ riep hij hem reeds uit de verte toe, ‘vlugt! Er is geen oogenblik te verliezen! Wij zijn verraden!’
Als een donderslag klonken die woorden stoutenburg in de ooren. Sprakeloos van schrik bleef hij van dyck een oogenblik aanstaren; het was hem, alsof een plotselinge nevel zich voor zijn ger zigt uitbreidde, alsof hem de adem verstikte in de keel.
‘Verraden!’ gilde hij eindelijk met een vreesselijken vloek, terwijl hij van dyck, als in den waanzhi der vertwijfeling bij den arm greep, verraden! Gij liegt, van dyck! Wie - wat -?’
‘Talm niet, en vraag niet’ riep deze, zich met geweld losscheurende; ‘in 's hemels naam, verlies geen oogenblik en red u! Denk, dat er de hals mede gemoeid is! Vaarwel, ik zal zien, of coorenwinder nog te redden is.’
Met deze woorden wilde hij zich in allerijl verwijderen. Stoutenburg, die geheel en al zijne bezinning scheen verloren te hebben, hield hem tegen.

{==206==} {>>pagina-aanduiding<<}

‘Om Gods wil, van dyck,’ kreet hij, ‘blijf! Blijf! Wat is er gebeurd? Wat kunnen wij doen? Verraden zegt gij? Alles verloren?’
‘Alles, zeg ik u!’ riep van dyck; ‘Alles! De koffer is in handen van de Justitie; Nog eens, vlugt! Daar is hier niets meer te doen, dan dat wij allen een goed heenkomen zoeken.’
En met geweld zich een weg banende, snelde hij den stal in, rukte de achterdeur open, en ijlde de straat op naar het Achterom, ten einde zoo mogelijk de anderen nog te waarschuwen, voordat hij zelf de vlugt nam. Op de Groenmarkt gekomen, stroomde hem eene ontzettende volksmenigte te gemoet. Als aan den grond genageld, bleef hij staan, zonder te denken aan het gevaar, waaraan hij zich zelven bldotstelde, hoewel hij maar al te wel begreep, wat die oploop te beduiden moest hebben. Te midden van het gedrang des volks zag hij een stoet, die zich langzaam vooruitbewoog: het waren de dienaren van het Geregt, die de drie matrozen, welke zij in het Sotje gevangen genomen hadden, naar de Kasteleinije voerden.
Hij begreep nu, dat het te laat was om nog, eenige pogingen te doen, en op zelfbehoud bedacht, ging hij ijlings door, verliet den Haag, en kwam na een langen omweg gemaakt te bebben, midden in den nacht in zijne woning te Bleiswijk aan.
Stoutenburg was intusschen, toen hij alleen was, tot het volle besef van zijn toestand gekomen. Als uit een vreesselijken droom ontwakende, zag hij plotseling de vernietiging van alle zijne uitzigten voor zich en vloog hem de gedachte aan het doodsgevaar, waarin hij zweefde, door het hoofd. De noodzakelijkheid, om zich daaraan te onttrekken,

{==207==} {>>pagina-aanduiding<<}



gaf hem zijne veerkracht terug; hij begreep, dat alleen eene spoedige vlugt hem redden kon, en snelde het huis binnen.
‘Gregorio!’ riep hij tot zijnen kamerling, die op datzelfde oogenblik de trap afkwam, ‘gregorio! Is mijne vrouw op hare kamer?’
‘Mevrouw is op het punt van naar de kerk te gaan,’ was het antwoord. ‘Herman wacht aan de deur, om haar te vergezellen.’
‘Wat toeft zij dan?’ hernam stoutenburg op wilden toon en stampvoetende van gejaagdheid; ‘ga heen, en zeg haar, dat zij terstond vertrekke! Dat ik het wil! Terstond, zeg ik u!’
Verschrikt door dit woeste bevel, ging de dienaar naar boven, en een oogenblik later hoorde stoutenburg, die zich in een zijvertrek begeven had, walburg naar beneden komen en het huis verlaten.
‘Volg mij nu, gregorio!’ sprak hij kortaf tot den kamerling, die, ontzet over hetgeen hij zag gebeuren, in den gang stond te wachten. Hierop ging hij naar zijne kamer, nam een korten ponjaard uit eene lade, en begaf zich met den bediende naar het slaapvertrek zijner vrouw. Daar gekomen, zag hij een oogenblik rond, en trad toen regt op een kastje aan, dat in een der hoeken stond. Na eene vruchtelooze poging om het te openen, stootte hij het scherpe staal met woeste kracht door het fijne ebbenhouten paneel, dat aan splinters vloog, rukte de laden open, en maakte zich van al de juweelen en verdere kostbaarheden meester, die hij daarin vond.
Daarop gelastte hij gregorio, met hem te gaan, en verliet het huis, overleggende langs welken weg

{==208==} {>>pagina-aanduiding<<}

hij het veiligste zou kunnen vlugten, toen hem plotseling de, gedachte aan zijnen broeder door den geest vloog.
‘Dien zal ik ten minste redden!’ mompelde hij, als door eene onweêrstaanbare kracht gedreven; ‘redden - als er nog redding mogelijk is!’
Haastig wendde hij nu zijne schreden naar de Eaamstraat, toen hij terzelfder tijde coorenwinder bedaard, maar toch met zekere onrust op het gelaat, zag aankomen.
‘Daar is iets gaande, vrees ik, heer willem,’ sprak deze, toen hij hem genaderd was; ‘ik heb tot nu toe te vergeefs naar faessen en zijne maats gezocht: ik vrees dat er onraad is!’
Toen was het, alsof er op eens een vlammende lichtstraal in stoutenburg's ziel drong.
‘Die is het, coorenwinder!’ riep hij met eene raauwe stem uit, die hem scheen te smoren in de borst. ‘O, ik wist het! Ik wist het! Vlugt, vlugt, als uw leven u lief is! Faessen heeft ons verraden!’



{==209==} {>>pagina-aanduiding<<}

Hoofdstuk XIII. Groeneveld.

Aan de verschillende gebeurtenissen, welke wij in de voorgaande hoofdstukken hebben geschetst, was groeneveld geheel vreemd gebleven. Slechts tweemaal had hij zijnen broeder gesproken sedert het onderhoud, waarin deze hem het noodlottige besluit had afgedwongen, hetwelk hem medepligtig maakte aan het snoode ontwerp, dat hij met geheel zijn hart verfoeide. Beide keeren had hij getracht, stoutenburg te doen afzien van zijn roekeloos plan; alle gronden had hij uitgeput, die zijn regtschapen gemoed hem ingaf; op de roerendste wijze had hij hem gesmeekt, zijn eigen geluk en dat van de zijnen, niet op het spel te zetten, door hardnekkig te volharden in een opzet, waarop de zegen des Heeren niet rusten kon; maar telkens waren zijne woorden afgestuit op de ijskoude onverschilligheid van zijnen broeder wiens onzinnige wraakzucht zich

{==210==} {>>pagina-aanduiding<<}

niet toomen liet door liet vooruitzigt van den eindeloozen jammer, dien de mislukking van zijn voornemen over zijn geslacht zou brengen; wiens halstarrige verblinding zelfs de mogelijkheid van die mislukking niet wilde erkennen. Hij besefte dan ook maar al te wel het vruchtelooze van zijne pogingen, en met duldeloozen angst zag hij den slag te gemoet, dien hij niet bij magte was, af te keeren. Er was hem geene andere keuze gelaten dan lijdelijk afwachten, indien hij zijnen broeder niet op het schavot wilde brengen, en die overtuiging was hem eene zielemarteling, die alle beschrijving te boven gaat. Doch, hoezeer hij in zekeren zin medepligtig was, bleef hij standvastig bij zijn besluit, om geen verder deel hoegenaamd aan het komplot te nemen, en weigerde zelfs, de mededeelingen van stoutenburg over de genomen maatregelen aan te hooren.
Al de kracht zijner ziel had hij noodig, om de denkbeelden, die hem dag en nacht pijnigden, voor de zijnen te verbergen, en die kracht vond hij alleen in de zwakke hoop, die hij nog koesterde, datde vurige gebeden verhoord mogten worden, welke hij opzond tot den Hemelschen Vader, van wiens genadige bestiering alleen hij nog eene gelukkige uitkomst verwachtte.
Het was omstreeks drie uren op den 6den Februarij, den dag, waarop de voorvallen, in de laatste bladzijden vermeld, plaats hadden, dat wij hem met zijne vrouw aantreffen op eene der bovenkamers hunner woning, waarin wij reeds vroeger onze lezers hebben binnengeleid. Reeds sedert verscheidene dagen had anna meenen op te merken, dat er in het gemoed van haren echtgenoot iets omging,

{==211==} {>>pagina-aanduiding<<}

dat hij voor haar verborgen hield. Het scherpziend oog der liefde was niet misleid geworden door den uiterlijken schijn van kalmte, die, zij zag het maar al te goed, meer een gevolg was van zelfbedwang dan van inwendige zielsrust.
Terwijl zij, bij de tafel gezeten, zich met eenig vrouwelijk handwerk bezig hield, kon zij niet nalaten, nu en dan met angstige bezorgdheid den blik te slaan op groeneveld, die bij het venster zat te lezen. Het ontging haar niet, dat zijne aandacht hoegenaamd niet gevestigd was op het boek, dat hij in de hand hield, en dat zijne denkbeelden, die eene sombere wolk op zijn voorhoofd verspreidden, op geheel andere onderwerpen waren gerigt.
Eindelijk ontmoette haar oog het zijne, toen hij, als uit diep gepeins ontwakende, het hoofd langzaam oprigtte. Geen van beiden verbrak het stilzwijgen; maar in den langen sprakeloozen blik, dien zij op elkander vestigden, lag bij den eenen zooveel zielesmart, en bij de andere zulk eene innige bede om vertrouwen opgesloten, dat een onbeschrijfebjk gevoel van weemoed hun het hart vervulde. Anna's oogen werden vochtig, - zij wist zelve niet waarom; maar zij stond op, ging tot haren echtgenoot, sloeg hem de armen om den hals en terwijl zij op de knieën neêrzonk, verborg zij snikkend het gelaat aan zijne borst.
‘Anna, liefste mijn,’ sprak hij, met moeite zijne, ontroering bedwingende, terwijl hij haar een kus op het voorhoofd drukte, ‘anna, wat deert u? Wat is het, dat u doet schreijen?’
‘Ik weet het niet, - ik weet het zelve niet, reinier,’ sprak zij, terwijl zij haar gelaat opbeurde, en onder een glimlach hare tranen zocht te verber-
{==212==} {>>pagina-aanduiding<<}
gen; ‘ik ben onverstandig, maar ik ben zoo droevig, en ik voel mij dezer dagen het harte zoo beklemd.’
‘Zoo zeg mij, wat reden daartoe is, anna,’ hervatte groeneveld op deelnemenden toon, terwijl hij haar liefderijk in, de oogen zag; ‘wat is het, dat u 't harte beklemt?’
‘O, mogt het zonder reden zijn,’ antwoordde zij, te vergeefs de tranen terugdringende, die haar oog verduisterden; ‘maar ik heb geen vrede gehad in de laatste dagen; - het is, alsof mij onophoudelijk eene stem daar binnen toeroept, dat gij niet gelukkig zijt, reinier, en ik heb, ach, hoevele malen, op uw gelaat zoeken te lezen, en ik heb het gezien, dat die stem waarheid sprak.’
‘Wat pijnt gij u zelve met zoo dwaze verbeelding, anna,’ hernam hij op zacht verwijtenden toon. ‘Hoe kunt gij denken, dat ik ongelukkig zou zijn? Is mijn leven niet meer hetzelfde als altijd; - als het in de laatste jaren geweest is?’ voegde hij er eenigzins bitter bij.
‘Ik weet het niet, reinier,’ sprak zij, zaditkens het hoofd schuddende, ‘maar mijn hart zegt het mij, dat er iets is, dat u kwelt en zorge, geeft. Dag aan dag en uur aan uur heb ik uwe blikken bespied, en ik weet het, daar gaat iets om in uwe ziel, dat gij verborgen wilt houden voor allen. Ook nu, op het oogenblik, heb ik het; gezien, hoe gij langen tijd in donkere gedachten verzopken, hebt gezeten. O, wat is het, dat u in deze dagen zoo dikwijls de somberheid op het voorhoofd drijft?’ ging zij met angstige gejaagdheid voort, terwijl groeneveld, die maar al te wel gevoelde, hoe jujst haar blik had gezien, den moed niet had, haar

{==213==} {>>pagina-aanduiding<<}

tot andere gedachten te brengen. ‘O, zeg het mij; verberg het voor allen, maar niet voor mij, voor uwe anna! Zie, is er ooit iets voor u in mijn hart besloten geweest? Heb ik ooit ééne gedachte, die ook niet de uwe is?’
En te gelijker tijd zag zij hem met zoo liefdevollen blik aan, alsof zij hem smeeken wilde, haar niet langer het vertrouwen te weigeren, dat hij haar vroeger nooit had onthouden.
‘Lieve anna,’ sprak hij op zachten toon, ‘wat vraagt gij naar iets, dat u angst zou baren, als gij het wist? Heeft niet vaak de man zorgen en bekommeringen, die voor de vrouw te zwaar zijn te dragen? Neen, ik wil het u niet verbergen, dat mij 't gemoed dezer dagen vol is van gedachten, die ik evenmin verdrijven als openbaren kan, en die mij somwijlen tot somberen ernst stemmen, ook al zoek ik dat zoo weinig mogelijk te doen blijken. Maar vraag er niet naar: de tijd zal eenmaal komen, dat gij alles weten zult, en begrijpen, dat het bezorgdheid voor uwe rust is, die mij nu doet zwijgen.’
‘En gelooft gij dan, reinier,’ hernam anna, ‘dat ik nu rust heb, en mij niet duizend schrikbeelden zal voorstellen, nog erger welligt dan de werkelijkheid? En ben ik niet sterk, reinier; heb ik geen moed en kracht genoeg, om te dragen, wat ons wordt opgelegd? O, ik bid, ik smeek het u, is er eene nieuwe ramp, die ons boven 't hoofd hangt, zoo zeg mij wat het is, en kan 't wezen, laat mij u helpen, het gevaar afweren, dat daar dreigt!’
‘Dat is niet in menschelijke magt, anna,’ hernam groeneveld somber, ‘en dat juist is het, wat mij den boezem beknelt. Zie, ik heb mij geweld aan-
{==214==} {>>pagina-aanduiding<<}
gedaan zooveel ik verraogt, om u niet te doen bemerken, wat er omging in mijne ziel; maar 't is vergeefsch geweest, en reeds meer dan eens heb ik bij mij zelven overlegd, of het niet beter ware, het u vooruit te zeggen, daar gij het toch eenmaal weten moet. Welligt ook is het mogelijk, dat ik te donker in de toekomst zie.’
Die laatste woorden voegde hij er bij, toen hij den klimmenden angst oprnerkte, die zich meer en meer op anna's gelaat teekende; maar de toon, waarop hij ze uitte, was niet geschikt, om haar gerust te stellen.
‘O, om Gods wil, reinier!’ riep zij uit, terwijl zij de handen smeekend zamenvouwde, ‘zwijg nu niet langer: het wordt mij meer en meer bang om het hart. Zie, ik heb den moed om alles te hooren, en kan ik niet van ons weeren, wat ons dreigt, dan zal ik met u bidden, en God zal ons niet verlaten, reinier!’
‘Op Hem is mijn vertrouwen, anna,’ sprak groeneveld. ‘Hij kan uitkomst geven, waar der menschen boosheid verderf dreigt te brengen over ons en ons huis. Want dat is het, wat ik vreeze, en dat mij sedert vele dagen pijnigt: ik weet, dat er door onze partij weêr nieuwe plannen gesmeed worden die geen goed einde kunnen hebben, en ik vermoed, dat het uur niet ver meer is, dat ze tot uitvoering zullen komen.’
‘Vermoedt gij het, reinier?’ vroeg anna, die zich op eens een zwaren last van de ziel voelde vallen. ‘Vermoedt gij het alleen, en hebt geene zekerheid?’
‘Ik ken hunne plannen niet,’ antwoordde hij, ‘en wil ze niet kennen; maar zeker weet ik, dat alles tot de uitvoering gereed is.’

{==215==} {>>pagina-aanduiding<<}

‘Maar wat vreest gij dan, reinier?’ vroeg anna, bijna gerustgesteld bij het hooren van die woorden, waarin zij geen onmiddellijk gevaar voor haren echtgenoot zag. ‘Kan het opzet dienen om het regt en de ware leer te herstellen, dan zal de Heer het zegenen.’
‘Zijn vloek zal er op rusten, anna,’ hervatte groeneveld met somberen ernst; ‘'t is lage wraak-zucht en blinde dweeperij, die zamenspannen in het duister, en geen eerlijke strijd, die God tot hulp en de waarheid tot wapen heeft. Daar is niets dan jammer en verderf van te wachten.’
‘En waarom het dan niet afgeweerd, reinier?’ vroeg anna. ‘Is het regt, in arrenmoede te wachten, terwijl de snoodheid hare lagen spant? Wat zware verantwoordelijkheid kan dat op u laden!’
‘Dat moet ik in Gods hand overlaten,’ sprak reinier, met een diepen zucht, en op een toon, die de bitterste zielesmart te kennen gaf; ‘ik kan mijn broeder niet verraden; want hij is het, die alles drijft?’
Anna boog zwijgend het hoofd; zij begreep, wat er in groeneveld's hart moest omgaan, en met innige ontroering drukte zij zijne hand, die in de hare beefde, aan hare lippen.
‘God stiere het ten beste,’ sprak zij eindelijk; ‘Zijne hand is magtig, waar onze krachten te kort schieten. Maar ik dank u, reinier, dat gij mij dit alles gezegd hebt. Ik had meer gevreesd dan dit, want ik vreesde voor u, en hoe droeve zaken gij mij ook geopenbaard hebt -’
Zij voleindigde den volzin niet, maar opstaande, omarmde zij hem met de innigste liefde, en terwijl hij haar met zijn krachtigen arm omklemde,

{==216==} {>>pagina-aanduiding<<}

en bij de zalige gerustheid, die hem uit hare vriendelijke oogen tegenstraalde, voor het oogenblik alle zorgen vergat, sprak zij met het volste vertrouwen op de toekomst:‘O, als ik met u ben, en gij met mij, reinier, geliefde mijn, wat gevaar zou ons bedreigen?’
Twee donderende slagen op de huisdeur, terstond door verscheidene andere gevolgd, klonken als een ontzettend antwoord op die vraag.
‘Groote God! Wat is dat?’ riep anna, doodelijk ontsteld opspringende.
Te gelijker tijd hoorde zij de huisdeur openen, en de stem van stoutenburg, die op luiden en hevigen toon naar zijnen broeder vroeg. Plotseling door een ontzettend voorgevoel overvallen, stond groeneveld op, en wilde de kamer uitsnellen, om te onderzoeken, wat er gaande was; maar hij had de deur nog niet bereikt, toen stoutenburg, die met woeste drift de trap was opgestormd, haar open wierp, en op eens voor hen stond, met al de kenteekenen van de vreesselijkste gejaagdheid op het gelaat.
‘Om Gods wil, wat is er gebeurd?’ riep groeneveld, ‘wat is u overkomen, willem?’
‘Het vreesselijkste, wat ons gebeuren kon!’ riep stoutenburg, hijgende van drift; ‘verraden zijn wij, - verraden!- O, die ellendelingen! Eeuwige verdoemenis over hen!’ huilde hij, als in blinde razernij, terwijl hij de krampachtig gesloten vuisten dreigend ten hemel hief.
‘Verraden!’ riep groeneveld hevig verschrikt uit. Vader in den hemel, wat moet dat wdrden! Willem, willem, wat staat u te wachten! Vlugt, in Gods naam, vlugt, eer het te laat is!’

{==217==} {>>pagina-aanduiding<<}

‘En gij, reinier, gij zelf,’ riep stoutenburg; ‘kom, gij kunt hier niet blijven. Ieder oogenblik wachten kan ons noodlottig zijn. Voort, voort!’ En met die woorden greep hij hem bij de hand, om hem met geweld met zich mede te slepen.
Anna had al dien tijd doodsbleek en roerloos van schrik daargestaan, als begreep zij niet, wat er gebeurde. Die slag was te ontzettend en te onverwacht, om op eens in zijn vollen omvang begrepen te worden; hare gedachten verwarden zich, en toen zij stoutenburg eene poging zag doen, om reinier mede te voeren, was het, alsof haar een doodsteek in het hart gegeven werd. Met eene kreet van wanhoop vloog zij op haren echtgenoot toe, omklemde hem met beide hare armen, en als ijlhoofdig van angst, gilde zij, terwijl zij stoutenburg met afschuw en ontzetting aanzag:
‘Neen, neen! reinier, niet met hem! Ga niet met hem! Daar is een vloek over zijn hoofd! o reinier, ga niet met hem!’
‘Hoor niet naar haar, reinier!’ riep stoutenburg dringend, terwijl hij eene woeste poging deed, om zijnen broeder uit anna's omarming los te rukken. ‘De oogenblikken zijn geteld! In Gods naam, ga meê! Het zal niet lang duren, of dit huis zal bezet worden. Wij hebben geen tijd te verliezen!’
‘Gij hebt gelijk, willem,’ sprak groeneveld, die bij het klimmen van het gevaar zijne bedaardheid hernomen, en in het bewustzijn zijner onschuld zijn moed niet verloren had; ‘gij hebt gelijk, en daarom haast u, eer het te laat is. Ik blijf hier: ik heb geene reden tot vlugten.’
‘Gij weet niet wat gij zegt, reinier,’ sprak stoutenburg met klimmenden aandrang, geslingerd

{==218==} {>>pagina-aanduiding<<}

tusschen de vrees voor zijn eigen leven, die hem tot spoed drong, en de hoop om zijnen broeder te kunnen redden. ‘Geloof het niet, dat gij hier veilig zijt. Daar zal geen genade wezen, - voor niemand! Gij weet niet, wat er aan het licht zal komen!’
‘Ik wil het niet weten, willem hernam. groeneveld vastberaden, ‘maar ik weet, dat gij geen oogenblik langer verwijlen moet., Doe geene moeite om mij; ik herhaal het u, ik ga niet; ik kan rustig afwachten wat er gebeuren zal. Maar ga nu, ga,’ vervolgde hij, hem met zacht geweld dwingende, ‘denk niet om mij, maar om uzelven! Zorg dat gij in veiligheid komt, willem. God zij met u!’
Zijne stem beefde en zijne oogen vulden zich met tranen, toen het oogenblik van scheiden daar was. Stoutenburg staarde hem eenige sekonden aan, als onzeker, of hij verder moest aandringen of niet; maar toen hij zijnen broeder in het edele, kalme gelaat zag, begreep hij, dat zijn besluit genomen was. Eene hevige aandoening maakte zich van hem meester: de ijskorst, die zijn hart omschanste, was gebroken, het was alsof hij plotseling in den afgrond van peilloozen jammer nederzag, dien hij voor Me zijnen gegraven had, en met den woesten uitroep: ‘reinier, o God, wat is er van ons geworden!’ stortte hij zich in zijns broeders armen, en klernde hem met hevigheid aan zijne borst.
Het was hun laatst vaarwel; de laatste maal, dat zij hier op aarde te zamen waren.
Aan de dringende bede van groeneveld gehoor gevende, zag hij van zijn voornemen af, om nog een oogenblik bij zijne moeder te verwijlen, uit vreeze, dat een zoo plotselinge schrik haar doo-
{==219==} {>>pagina-aanduiding<<}
delijk zou kunnen zijn. Met de wanhoop in het hart, geteisterd door de meer en meer opdringende schrikbeelden van het levensgevaar, dat hem bedreigde, in magtelooze vertwijfeling over het verhrijzelen van al die droomheelden, wier vervulling hem een uur te voren nog als zeker geschenen had, zette hij voor de laatste maal den voet op den drempel van zijner moeders woning, en sloeg eenzaam, en met een gevoel in zijn binnenste, alsof hij van God en menschen verlaten was, denzelfden weg naar Rotterdam in, waarlangs hij den vorigen nacht spoorslags was komen aanrennen.
Een uur later waren alle toegangen van den Haag door afdeelingen gewapende burgers bezet.
Dat uur evenwel had zich ook groeneveld te nutte gemaakt, om aan het gevaar, dat hem bedreigde te ontkomen.
Stoutenburg had namelijk het huis ter naauwernood verlaten, toen zijne moeder, die, in de benedenkamer gezeten, van den, ouden bediende eene tamelijk verwarde opheldering ontvangen had omtrent hetgeen er in huis gebeurde, door den hevigsten angst gedreven, naar boven snelde, waar zij reinier vond, die vruchteloos alle pogingen aanwendde, om anna te bedaren, welke nu eerst tot het besef scheen te gerakeiv van den slag, die haar boven het hoofd hing.
Te vergeefs zouden wij den gemoedstoestand van maria van oldenbarneveld trachten te beschrijven, toen zij niet de volle waarheid bekend werd gemaakt. Niet alleen werden op eene vreesselijke wijze de oude wonden opengereten, maar het ontzettende vooruitzigt, dat zich op eens voor haar opdeed, dat hare beide zonen haar van het hart zou-
{==220==} {>>pagina-aanduiding<<}
den gescheurd worden, dat de eenige band, die haar nog aan de aarde hechtte, op zoo wreede wijze zou vaneen worden gereten, scheen haar op dat oogenblik vreesselijker dan al wat zij vroeger geleden had.
En toch was de kracht, die in het moederhart woont, zelfs nu, bij de tachtigjarige vrouw, nog bestand tegen dien onverwachten, geweldigen schok. Geen traan ontwelde haar oog, geen klagt ontvloeide hare lippen; want haar heldere blik, door bittere ervaring gescherpt, deed het haar beter dan den te kalm vertrouwenden reinier of de radelooze anna inzien, dat er geene redding mogelijk, dat er geene genade te hopen was, wanneer hij eenmaal zijnen vijanden in handen gevallen zou zijn, en de uitkomst leerde later maar al te wel, hoe juist zij geoordeeld had. Met eene ijskoude kalmte, die akelig afstak tegen de hartverscheurende woorden, die zij sprak, overtuigde zij haren zoon van de dringende noodzakelijkheid, om zich af te scheuren van wat hem het liefste was op de wereld. Met overspannen bedaardheid regelde zij de toebereidselen tot zijne overhaaste vlugt, en overlegde, Waarheen hij zich begeven zou, en gaf raad in alles; en toen hij eindelijk, toegevende aan haar dringend - smeeken, na zich door verwisseling van kleederen zooveel mogelijk onkenbaar gemaakt te hebben, zijne ziels-kracht voelde bezwijken op het oogenblik, dat hij zich los moest scheuren, van de vrouw, die hij beminde als het licht zijner oogen, en die hem als waahzinnig van droefheid om den hals hing, en toen zijn overkropt gemoed zich met geweld lucht verschafte, en hij uitbarstte in tranen terwijl hij een voor een zijne kinderen omarmde, die hij welligt

{==221==} {>>pagina-aanduiding<<}

nooit zou wederzien, toen was zij het nog, die kracht genoeg had, om die laatste oogenblikken te verkorten, en na hem in sprakelooze smart, de handen zegenend op het hoofd te hebben gelegd, hem te geleiden tot aan de deur, die hij nimmer meer zou binnentreden.
Maar wie zal ons zeggen, wat er in hare ziel omging, toen zij teruggekeerd naar hare kamer, die zij akelig en leêg vond als het graf, in haren armstoel nederzonk, en stuipachtig snikkende het gelaat in de handen verborg? Wat zij toen dacht, en wat vreesselijk zielelijden zij in die oogenblikken leed, is een geheim gebleven tusschen haar en God; maar van dat oogenblik af was alle aardsch geluk voor haar verdwenen; haar hart was gebroken, en geen glimlach is meer over hare lippen gekomen in de zes jaren levens, die haar nog opgelegd zijn geworden, voordat zij het moede hoofd mogt te ruste leggen in het graf.
Anna zat als wezenloos in stomme wanhoop bij haar, en noch de vleijende liefkozingen harer kinderen, die in de eenvoudigheid hunner onschuld menige vraag deden, die haar de ziel doorboorde, noch de nu en dan opflikkerende hoop, dat het reinier zou gelukken, zich in veiligheid te stellen, waren in staat, haar uit dien toestand op te wekken.
Met doffe onverschilligheid hoorde zij een uur later eene krioelende volksmenigte voor de deur stilhouden, en terstond daarop de dienaren van het Geregt het huis binnendringen. Reeds had de vreesselijke pijnbank haar akelig werk hegonnen, en stoutenburg's naam aan de drie gevangen bootsgezellen ontlokt. De vlugt der beide broeders werd bij het doorzoeken hunner woningen ontdekt, en verzwaarde

{==222==} {>>pagina-aanduiding<<}

het gewigt der afgeperste getuigenis. Nog dienzelfden avond werd het huis van groeneveld, zoowel als dat van stoutenburg door gewapenden bezet, en aan allen, die zich daarin bevonden, ten strengste verboden, ze te verlaten. De leermeester van groeneveld's kinderen, die toevallig binnenkwam terwijl de Fiskaal van den Hove zich nog daar bevond, werd gevankelijk naar de Kasteleinije gevoerd.



{==223==} {>>pagina-aanduiding<<}

Hoofdstuk XIV. Olsveen te 's Gravenhage.

Wij willen nu tot faessen wederkeeren, en moeten te dien einde eenige schreden in ons verhaal terug gaan.
Ingevolge den last van den Stadhouder had hij zich met zijne drie makkers over Voorburg weder naar 's Gravenhage begeven, en zoodra zij zich aan het verblijf van maurits op het Binnenhof aanmeldden, werden zij onmiddellijk bij hem toegelaten. Zij vonden den Prins in gezelschap van den President, Meester nicolaes cromholt, en drie raden van den Hove van Holland, die hij terstond bij zich had doen ontbieden, en aan wie hij de gewigtige ontdekking voorloopig in algemeene termen had medegedeeld. Reeds was er in het geheim last gegeven, om eene kompagnie stadssoldaten onder de wapens te doen komen, en was den Provoost van het Hof aangezegd, zich met eenige dienaars van de Justitie op het Binnenhof te vervoegen.

{==224==} {>>pagina-aanduiding<<}


Bij het binnentreden van faessen stond de Prins op, kwam naar hem toe, en maakte hem aan de hij hem zijnde heeren bekend, die, na hem wegens zijn gehouden gedrag geroemd te hebben, met de meeste naauwkeurigheid onderzoek deden naar alle bijzonderheden, die eenigzins tot ontdekking der waarheid zouden kunnen leiden. Hierop werd besloten, de zaak vooreerst zoo geheim mogelijk te houden, waarbij men zelfs zoo ver ging, dat aan den Raad van State, die op dat oogenblik zitting hield, de ware toedragt der zaak niet geopenbaard werd, maar dat de Provoost, die tot inhechtenisneming de toestemming van dien Raad behoefde, alleen vergunning vroeg, om eenige personen te arresteren, die onlangs den Stadhouder op den weg onbehoorlijk bejegend hadden. Daar faessen zich herinnerde, dat hem door van dyck de herberg het Sotje was opgegeyen geworden, ingeval hij in Het wapen van Utrecht geen onderkomen mpgt vinden, zond men, den Fiscaal en eenige geregtsdienaars, zoowel daarheen als naar den Helm, zoodat des namiddags ten drie uur, zoo als wij in het vorige, hoofdstuk gemeld hebhen, de koffer met het moordtuig in beslag genpmen, en cornelis gerrits met, de drie Retterdammer matrozen in verzekerde bewaring gebragt waren.
Uit het verhaal van faessen bleek het al zeer spoedig, welk gewigtig aandeel duifje olsveen aan de ontdekking van het verraad had gehad, en wij behpeven wel niet te verzekeren, dat faessen, zoodra het regterlijk verhoor was afgeloopen en de Prins zich naar zijne vertrekken had begeven, deze - gelegenheid aangreep, om een woord ten gunste van olsveen in het midden te brengen. De Pre-
{==225==} {>>pagina-aanduiding<<}
sident hoorde hem met de meeste oplettendheid aan, en daar hij wist, dat in die dagen te Rotterdam, de instructie beginnen zou over de geheime predikatie te Bleiswijk, kwam hij weldra voor zich zelven tot de overtuiging, dat de kastelein uit de Hulck, welke, zoo als hij nu vernam, daarbij tegenwoordig geweest was, alleen voor die zaak in hechtenis was genomen. Reeds was besloten, dat den volgenden dag twee der tegenwoordig zijnde raadsheeren, namelijk johan dedel en reinier van persyn, vroegtijdig naar Rotterdam zouden gaan, om daar zooveel mogelijk inlichtingen in te winnen, en aan dezen werd nu te gelijkertijd opgedragen, omtrent olsveen het noodige onderzoek in het werk te stellen, en hem tot een nader verhoor, waaruit men hoopte, dat zijne onschuld aan het komplot spoedig blijken zou, naar 's Hage te doen brengen. Faessen had niets liever gedaan, dan naar duifje te snellen, om haar dit alles mede te deelen, doch het werd hem niet vergund, daar er strenge last gegeven was, dat de vier aanbrengers voorloopig op de Kasteleinije zouden verblijven, en met niemand daarbuiten in aanraking mogten gebragt worden. He teleurstelling, die hij hierdoor ondervond, werd evenwel merkelijk verzacht, toen de heer van persyn, die hem net belangstelling had aangehoord, en welligt in zijn gemoed las hoezeer hem die zaak ter harte ging, hem aanbood, zelf tot duifje te gaan, en haar voor te stellen, haren intrek in de Kasteleinije te nemen, waar de vrouw van den cipier haar eene verblijfplaats zou kunnen geven. Met innige dankbaarheid nam hij dit aanbod aan, en kort daarop verlieten de Raden het Hof, en begaf zich de heer van persyn naar het Wapen van Utrecht,

{==226==} {>>pagina-aanduiding<<}

waar hij aan duifje's bange onzekerheid een einde maakte, door haar de geheele toedragt der zaak mede te deelen, en haar, zooveel hij mogt, gerust te stellen omtrent het lot van haren vader.
Zoo als men wel begrijpen kan, had zij den dag in angstige spanning doorgebragt. Door de vreesselijke vermoeijenis van den nacht overweldigd, was zij kort na het vertrek van faessen in een vasten slaap gevallen, die echter slechts eenige uren geduurd had, daar hare denkbeelden in den droom weder de overwinning over de ligchamelijke afmatting behaalden, en sterker en sterker hegonnen te werken en zich te vermenigvuldigen, totdat de beelden, die haar in den slaap voor den geest getooverd werden, haar eindelijk geheel tot de werkelijkheid schenen terug te voeren, en zij omtrent ten twaalf uren ontwaakte.
Nadat de eerste verwarring van gedachten voorbij was, en zij begreep waar zij zich bevond, en onder welke omstandighedeu zij in dat voor haar zoo vreemde verblijf was gekomen, was het haar onmogelijk langer te verwijlen zonder te onderzoeken, welke de uitslag van faessen's bezoek bij den Prins geweest was. Zij stond op en ging de deur uit, toen zij op eens beneden in het voorhuis eene bekende stem meende te hooren. Het was, die van cornelis gerrits, welke reeds sedert tien uur in de gelagkamer op faessen en zijne miakkers had zitten wachten, en nu juist aan den waard zijn voornemen te kennen gaf, den Rijswijkschen weg op te wandelen, ten einde hen daar welligt aan te treffen. Een oogenblik later hoorde zij hem werkelijk het huis verlaten, en nadat zij zich overtuigd had, dat er zich geene andere bezoekers bevonden, waagde

{==227==} {>>pagina-aanduiding<<}

zij het, naar de vrouw van den waard te gaan, en van haar inlichtingen in te winnen. Hier vernam zij, dat noch faessen noch een der andere matrozen teruggekomen waren, en tevens, dat de vreemdeling, die zoo even vertrokken was, daar twee uren lang had gezeten, en met blijkbaar ongeduld herhaalde malen buiten de deur was gaan zien, of de door hem verwachten nog niet terugkeerden. Tot hare groote vreugde had men geen woord van hare aanwezigheid gerept, en nadat zij ten dringendste had verzocht, dat men daarover met niemand, wie het ook zijn mogt, spreken zou, keerde zij naar de bovenkamer terug, waar zij geduldig, maar in gespannen verwachting, de terugkomst, van faessen bleef verbeiden.
Twee malen werd zij uit hare overpeinzingen die beurtelings van beangstigenden of meer bemoedigenden aard waren, opgewekt, en met schrik tot de werkelijkheid, die haar omringde, teruggevoerd. Eerst toen zij cornelis gerrits hoorde terugkomen, die na weinige woorden met den kastelein gewisseld te hebben, weder vertrok, en kort daarna, - het was toen ruim twee uren, - toen haar plotseling diezeifde stem in de ooren klonk, die in den vorigen akeligen nacht het vreesselijk geheim aan stoutenburg had geopenbaard. Op eens rees dat ontzettende voorval weder voor haren geest op, en hoe klopte haar het hart, toen zij coorenwinder met de hevigste gejaagdheid naar de vier matrozen hoorde vragen. Sidderend van angst, luisterde zij naar het gesprek, dat op luiden toon tusschen hem en de bewoners van het huis werd gevoerd. Zij hoorde, hoe hij met klimmende drift naar verschillende omstandigheden onderzoek deed, en zegende

{==228==} {>>pagina-aanduiding<<}

de voorzorg, die zij genomen had, toen zij hem de vraag hoorde doen, of er niemand bij een der matrozen geweest was, voor hun vertrek uit de herberg, hetwelk door den waard ontkennend werd beantwoord. Zij begreep nu, dat er iets gewigtigs gaande moest wezen, en hoewel zij nog niet regt kon gissen, wat het was, en hare nieuwsgierigheid op het hoogste gespannen werd, klopte haar het hart weêr ruimer toen zij kort daarna coorenwinder de huisdeur met geweld hoorde digtslaan, en zich met gejaagde schreden verwijderen.
Onder zoodanige omstandigheden, door klimmend ongeduld gepijnigd, en geslingerd tusschen hoop en vrees, bragt zij nog eenige uren door, en zag langzamerhand de zon ten ondergang neigen, zonder dat zij iets van faessen vernam, totdat eindelijk, omstreeks zes uur, de heer van persyn in het Wapen van Utrecht kwam, en haar met alles wat er gebeurd was, bekend maakte. Haar eerste gevoel was dat, van eene onuitsprekelijke dankbaarheid jegens God, haar eerste woord tot den heer van persyn was eene vraag naar het lot van haren vader. Met de meeste voorkomendheid stelde hij haar gerust, en nadat zij hem op zijn verzoek het verhaal gedaan had van de wijze, waarop zij tot de ontdekking van den toeleg gekomen was, en hem niets verzweeg van den moeijelijken togt, dien zij had ondernomen, om faessen op te zoeken, toen het hem duidelijk gebleken was, dat het behoud van des Prinsen leven eigenlijk geheel aan haar te danken was, toen kon er bij hem geen twijfel meer overblijven, dat zij door die daad, welke omstandigheden zich ook later mogten opdoen, ook haren vader zou gered hebben. Hij deelde haar zijne overtuiging mede,

{==229==} {>>pagina-aanduiding<<}

en vervulde daardoor haar hart met de zaligste hoop; en toen hij haar daarbij het vooruitzigt opende, dat zij welligt den volgenden dag haren vader zou kunnen zien en spreken, en haar voorstelde, in 's Hage te blijven en haren intrek te nemen in de Kasteleinije, nam zij dat aanbod met de innigste dankbaarheid aan. Weinige oogenblikken later volgde zij hem daarheen, en werd met de liefderijkste zorg en de hartelijkste belangstelling door de vrouw van den gevangenbewaarder opgenomen. Hier hoorde zij welhaast, dat ook faessen zich in datzelfde gebouw bevond; doch hoe vurig zij ook in stilte naar zijn bij zijn verlangde, en hoezeer zij hoopte, dat hij van haar verblijf daar ter plaatse zou hooren, was er toch een gevoel in haar binnenste, dat zij zelve misschien moeijelijk zou hebben kunnen verkiaren, doch dat haar belette, naar hem te vragen, of den wensch naar zijne tegenwoordigheid aan eenigen persoon ter wereld uit te drukken. Met het zalige denkbeeld vervuld, van weder met den geliefde onder een dak te wonen, en rijk aan hoop voor de toekomst, sluimerde zij dien avond in, met een gebed op de lippen voor haren vader en voor faessen.
Haar rustige slaap werd gelukkigerwijze niet gestoord door het onophoudelijke rumoer, dat om haar heen gehoord werd. Hen geheelen nacht bleef het onderzoek voortduren; deuren werden ontgrendeld en weder gesloten; beurtelings werden de gevangenen, die in den loop van den nacht nog met de bedienden van groeneveld en stoutenburg, den waard uit de Kolder, en eenige anderen vermeerderd waren, voor de regters gebragt, en na min of meer scherpe ondervraging weder teruggeleid. Overigens was daarbuiten alles in rep en roer: na de eerste

{==230==} {>>pagina-aanduiding<<}

gevangennemingen was het geheim van de ontdekte zamenzwering als een loopend vuur door de stad verspreid; alle toegangen van den Haag waren door gewapenden bezet en de bruggen opgehaald; in onderscheidene rigtingen werden huiszoekingen gedaan; tot diep in den nacht was er eene ontzettende volksmenigte op de been, die gedeeltelijk de geregts-? dienaars bij het opsporen der verdachten volgde, gedeeltelijk bijeenschoolde voor de woningen der oldenbarnevelds, voor de gevangenis en op het Binnenhof, voor de woning van den Prins.
Nog voor het aanbreken van den dag waren renboden gezonden naar de naastbij zijnde veeren en naar de voornaamste grensplaatsen, vestingen en forten, die den last overbragten, dat op alle verdachte personen naauwkeurig moest gelet worden, en waarbij voorloopig stoutenburg, groeneveld en slatius als de voornaamste medepligtigen werden opgegeven.
De verhooren duurden den geheelen morgen voort, waardoor meer en meer licht in de zaak verspreid werd. Cornelis gerrits, die zoo als wij weten, vrij uitvoerig met de verschillende omstandigheden bekend was, weigerde in den beginne eenige opening daaromtrent te doen, of trachtte door zijne antwoorden de regters op het dwaalspoor te brengen; hij werd evenwel, zoodra men hieryan de overtuiging had, volgens de barbaarsche regtspleging van dien tijd, zoo vreesselijk gepijnigd, dat hij na meer dan twee uren bewusteloos tusschen leven en dood gezweefd te hebben, alle kracht van geest en ligchaam scheen verloren te hebben, en zonder den wil of het vermogen om zich langer te verzetten, in doffe stompzinnigheid alles vertelde, wat men van

{==231==} {>>pagina-aanduiding<<}

hem verlangde te weten. Omstreeks ten zes uur in den morgenstond vertrokken de beide hierboven genoemde Raden van den Hove naar Rotterdam, om zoo mogelijk adriaen van der dussen op te sporen, en nog nadere bijzonderheden aangaande de geheele zaak te weten te komen. Ingevolge hunnen last, deden zij ook olsveen voor zich verschijnen, na van den Schout vernomen te hebben, welke de reden van zijne inhechtenisneming was, en zij behoefden dan ook geen kwartier tijds, om voor zichzelve van zijne volslagene onwetendheid aangaande het komplot ten volle overtuigd te zijn. Haar hun evenwel de meeste omzigtigheid was aanbevolen geworden, oordeelden zij het niet raadzaam, hem omtrent de ware toedragt der zaak in te lichten, zoodat hij nog dien zelfden, middag naar 's Hage werd vervoerd, zonder regt te begrijpen, wat daarvan de reden kon wezen. De diepste neêrslagtigheid had zich van den goeden kastelein meester gemaakt, toen hij Rotterdam verlaten moest, zonder een enkel woord van afscheid te hebben kunnen spreken met duifje, die hij waande, dat door de boodschap, welke hij haar den vorigen avond gezonden had, van zijn lot was onderrigt geworden. Na de verhoor en, die hij had ondergaan, vreesde hij, wel is waar, niet voor zijn leven of voor een langdurig gemis zijner vrijheid; maar er waren hem toch te veel voorbeelden van vervolging, inkerkering en beboeting van de leden zijner partij bekend, dan dat hij niet met diepe bekommering de toekomst zou te gemoet zien. Vooral was hij bezorgd voor duifje, en wanneer hij er aan dacht, welken angst zij om zijnentwil zou uitstaan, en hoe eenzaam en verlaten zij zich gevoelen zou, nu hij, die in alles haar steun en haar

{==232==} {>>pagina-aanduiding<<}

raadsman was, haar was ontrukt, dan werd het hem bang om het hart, en met het bitterste zelf-verwijt veroordeelde hij zijne eigene onvoorzigtigheid en zijnen overdreven geloof sij ver, die hem hadden bewogen, op dien noodlottigen avond naar Bleiswijk ter preke te gaan. In die droevige gemoedsstemming kwam hij in de Kasteleinije te 's Gravenhage aan, en zette zich onder de somberste overpeinzingen neder op de houten zitbank, het eenige meubel in de kleine cel, welke hem tot verblijf was aangewezen, en waarvan de zware met ijzer beslagen deur zorgvuldig achter hem werd toegegrendeld. Maar wie beschrijft zijne verbazing en zijne ontroering, toen weinige minuten later diezeifde deur weder geopend werd, en zijn geliefde duifje hem met een luiden gil van blijdschap in de armen vloog, nog eer hij den tijd had, te onderscheiden of hij waakte dan of hij droomde.
‘Duifje, mijn kind, in Gods naam wat is dat?’ riep hij uit, zoodra hij woorden vinden kon om zijne verbazing lucht te geven. ‘Hoe komt gij hier?’
‘O vader, lieve vader!’ riep duifje, hem als in verrukking aan haar hart drukkende, en schreijende van geluk; ‘God dank, dat ik u weêrzie, en dat alles zoo ten beste geschikt is!’
‘Wat is ten beste geschikt, mijn kind,’ vroeg olsveen, haar met ver wondering aanziende; ‘hoe wist gij, dat ik hier was? Wat is er toch gaande?’
‘Weet gij dan nog niets van alles, wat erinde twee laatste dagen gebeurd is, vader?’ vroeg duifje; ‘heeft niemand u een woord daarvan verhaald?’

{==233==} {>>pagina-aanduiding<<}

‘Ik begrijp niet, wat gij zeggen wilt’ hervatte olsveen; ‘maar weet gij dan niet, hoe ik twee dagen lang in hechtenis geweest ben; en reeds verscheidene malen verhoord ben geworden over de predikatie van slatius?’
‘Alles, alles weet ik,’ hernam duifje, ‘en gij moogt het gelooven, dat ik angsten en zorgen genoeg daarover gevoeld heb; maar, de Heere zij gebenedeid, alles zal zich keeren ten goede! Haar zijn gruwelijke zaken aan het licht gekomen; maar faessen heeft alles gered.’
‘Gruwelijke zaken? En faessen alles gered?’ vroeg olsveen, de schouders ophalende, en regts en links ziende, alsof hij den draad zocht, om een uitweg uit dien doolhof te vinden.
‘O, ik zal u alles vertellen, vader!’ sprak duifje; ‘zie, ik ben zoo zalig, dat ik weêr bij u ben: ik heb zoo vreesselijke uren beleefd!’
En te gelijker tijd kuste zij hem nogmaals met innige liefde, en zette zich toen op de bank naast hem, en hield zijne hand in de hare, en zag hem aan met een blik, die van onuitsprekelijk geluk getuigde, - meer dan duizend woorden hadden kunnen doen.
‘Hebt gij vreesselijke uren beleefd, duifje, mijn kind?’ vroeg olsveen eindelijk, na een oogenblik zwijgens. ‘Wat heeft men u leeds gedaan? Zoo vertel mij alles, ik brand van nieuwsgierigheid, want ik versta uwe redenen niet.’
Duifje was eindelijk genoeg bedaard geworden, om hem een verhaal te doen van hetgeen haar overkomen was, sedert hij de Hulck verlaten had, en, vruchteloos zouden wij pogen, de verbazing van den goeden kastelein te schetsen toen hij zoo op

{==234==} {>>pagina-aanduiding<<}

eens met die voor hem geheel onverwachte gebeurtenissen bekend gemaakt werd. Met eenkloppend hart hoorde hij duifje aan; met de uitdrukking van den hevigsten zielenangst op het gelaat hingen zijne blikken aan hare lippen; krampachtig klemden zich zijne vuisten zamen, toen zij hem van stoutenburg's nachtelijke tehuiskomst sprak, en van de vreesselijke ontmoeting, die zij met hem gehad had; en toen zij eindelijk van de reddende uitkomst gewaagde, maakte zijn overkropt gemoed zich in een stroom van tranen lucht., en drukte hij haar snikkend aan zijne borst, terwijl hij slechts de woorden: ‘Goddank, Goddank, mijn duifje, mijn lieve kind!’ stamelen kon.
En toen zij voortging, en hem het verhaal deed van dien moeijelijken en gevaarlijken togt tot redding van haren vader, van den Prins en van faessen, zoo heldhaftig ten uitvoer gebragt, en met zoo zegenrijke uitkomst bekroond, toen vervulde een ongekend gevoel van vaderlijken trots zijne borst, en diep geroerd, staarde hij met bijna eerbiedige bewondering op het zachte kind, dat in die vreesselijke oogenblikken eene zielskracht had ontwikkeld, die, hij gevoelde het maar al te wel, hem zelven, onder zulke verschrikkelijke omstandigheden, ontbroken zou hebben.
‘De naam des Heeren zij geloofd!’ sprak hij eindelijk, terwijl hij een dankbaren blik ten hemel sloeg, en de handen biddend zamenvouwde. ‘Wat zou er van ons geworden zijn, indien Hij niet had gewaakt in de ure des gevaars!’
‘Hij heeft mij kracht gegeven, om te volbrengen,’ hernam duifje op een toon van innige dankbaarheid, ‘en telkens als ik meende, dat, ik zou

{==235==} {>>pagina-aanduiding<<}

bezwijken heeft Hij mijne gedachten geleid op u, en ik voelde weêr moed en sterkte op nieuw.’
‘Wonderbaarlijk zijn de wegen Gods,’ vervolgde olsveen langzaam en in nadenken verzonken, terwijl hij haar liefderijk in de heldere blaauwe oogen zag. ‘Hoe meer ik alles naga, hoe dankbaarder ik dat erken. Wat al omstandigheden hebben moeten zamenloopen! Maar hoe is faessen gewikkeld geworden in die conspiratie, waar hij toch later zoo grooten afkeer van toonde? Ik had dat nooit kunnen denken.’
‘Hij is er nooit in gewikkeld geweest, vader,’ sprak duifje met eenige drift; ‘hij heeft nooit geweten, wat men in den zin had.’
‘Heeft hij u dat zelf gezegd?’ vroeg olsveen; want op eens drong zich, als een zelfverwijt, de gedachte aan hem op, dat hij door zijn laatste onderhoud met faessen de oorzaak geweest was, dat deze, door de verijdeling zijner wenschen verbitterd, zich tot misdadige stappen had laten verleiden.
‘Dat behoefde niemand mij te zeggen; ik zou het toch geweten hebben’, hernam duifje. ‘O, als gij hem gezien hadt, vader, toen ik hem den schandelijken toeleg openbaarde! Hoe zijne oogen schitterden van verontwaardiging, en hoe bereid hij was, te doen, al wat gedaan kon worden, om den Prins te redden. En ook om u te redden, vaderlief,’ vervolgde zij, terwijl zij vleijend den arm om hem henen sloeg en hem liefdevol aanzag. ‘O, zijn wij hem niet veel verschuldigd, dat hij zoo dadelijk en zoo krachtig handelde?’
‘Ik geloof het, duifje, wat gij zegt,’ antwoordde olsveen; ‘denk niet, dat ik ooit aan faessen getwijfeld heb. Maar dunkt het u niet,’

{==236==} {>>pagina-aanduiding<<}

ging hij op vriendelijken toon voort, ‘dat hij nog ruim zooveel verschuldigd is aan u? Gelooft gij niet, dat gij hem eigenlijk het leven gered hebt?’
Duifje zweeg eene korte wijl, en keek strak voor zich uit, terwijl een glans van zalig genoegen zich over haar gelaat verspreidde, alsof een beeld voor haar oprees, dat hare ziel met hemelvreugde vervulde. Daarop sloeg zij de blikken op haren vader, en zag hem vragend aan; sneller joeg haar het bloed door de aderen; hare oogen vulden zich met tranen.
‘Heb ik dat?’ riep zij uit, terwijl zij op eens het gloeijende gelaat aan de borst van haren vader verborg. ‘Ik, heb ik hem gered? Zoudt gij dat ineenen vader!’
Olsveen glimlachte bij het hooren van deze woorden, waarvan hij de beteekenis maar al te wel verstond, en die hem met innige vreugde vervulden. Dat hij, na alles wat hij van duifje gehoord had, en bij de zoozeer veranderde omstandigheden, waardoor faessen ontwijfelbaar eene geheel andere toekomst te gemoet zou gaan, hoegenaamd geen hinderpaal tegen de vervulling zijner wenschen meer in den weg zou leggen, is ligt te begrijpen; meer nog, het was nu zijne vurigste hoop, dat duifje de toegenegenheid van den jongen bootsman mogt beantwoorden, daar hij vast overtuigd was, dat hij haar levenslot nooit in waardiger handen kon nederleggen. Daarom maakten hem die woorden en de toon, waarop zij uitgesproken werden, zoo gelukkig. Hij herkende maar al te wel de uitdrukking der innigste liefde, die zich wel verbergen wilde, maar zich niet verbergen kon.
‘Zou ik dat niet meenen, duifje?’ vroeg hij

{==237==} {>>pagina-aanduiding<<}

op denzelfden, vriendelijken toon, en alsof hij hare geheimste gedachten zoo gaarne wilde bespieden. ‘En waarom zou ik niet?’
Hij sprak er evenwel niet verder over, maar in den loop van den avond. dien zij te zamen doorbragten, had hij gelegenheid genoeg, om hare geheimste gedachten op dit punt te raden, daar het onschuldige kind nooit iets voor haren vader had verborgen gehouden, hoewel zij het nu in dit geval waarschijnlijk zou getracht hebben, indien zij geweten had met welke zorg en met welke onbemerkte kunstgrepen de goede kastelein den verspieder speelde, om tot de overtuiging te komen van eene waarheid, die hij boven alles wenschte.



{==238==} {>>pagina-aanduiding<<}

Hoofdstuk XV. Faessen beloond.

Dien dag was het faessen noch zijnen makkers vergund geweest, met iemand in aanraking te komen, en hoe gaarne hij dus ook tot duifje wilde gaan, van wier verblijf in de Kasteleinije hij onderrigt was, hoezeer hij ook verlangde, olsveen te spreken, hij moest zijn ongeduld met kracht matigen en zich aan den ijzeren wil der Justitie onderwerpen. De geheele dag ging voor hem voorbij onder omstandigheden, die eene pijnlijke tegenstelling vormden met het geluk, dat hij zoo gaarne had willen smaken. Herhaalde malen werd hij door de regters ontboden, om met de verschillende gevangenen voor te komen, om hij de verhooren tegenwoordig te zijn, die, bij het weinige licht, dat er nog omtrent de zaak was opgegaan, tot de kleinste en schijnbaar nietigste bijzonderheden werden uitgestrekt. Meer dan eens had hij in de pijnkamer moeten verschij-
{==239==} {>>pagina-aanduiding<<}
nen, om de verschillende getuigenissen, door de onmenschelijkste martelingen aan de rampzalige beschuldigden ontwrongen, te bevestigen of te ontzenuwen.
Wel werd hij door allen, die hem bejegenden, met achting en welwillendheid toegesproken, wel had menig woord van loftuiting en warme dankbaarheid hem doen gevoelen, op welken hoogen prijs zijne handelwijze geschat werd; maar toch - de ontzettende jammer, waarvan hij ooggetuige was, en die hij nog voor zoo menigen ongelukkige in het verschiet zag opdagen, drong zich telkens als een somber beeld voor zijnen geest, en hij had al de kracht zijner redeneering noodig, om zich te overtuigen, dat die ellende niet zijn werk was, dat hij berusten moest in den wil der Voorzienigheid, die hem als het middel had gebruikt om hare plannen uit te voeren. Veel had hij er in die oogenblikken voor willen geven, wanneer dat lot aan een ander ware ten deel gevallen, wanneer hij nooit iets van de zamenzwering noch van den weg, die ter ontdekking leiden moest, had vernomen. Met sombere gedachten vervuld, die zelfs door de herinnering aan het geliefde wezen, dat in zijne nabijheid sluimerde, niet verhelderd werden, begaf hij zich dien avond ter ruste.
Den volgenden morgen werd hij gewekt door het statige klokkengelui, dat aan de gemeente verkondigde dat de plegtige bededag, aangebroken was, die den 21sten Januarij door de Staten van Holland was afgekondigd geworden, ten einde den zegen des hemels in den op handen zijnde veldtogt tegen de Spanjaarden af te smeken. Die dag had nu door de wonderbare bestiering Gods eene dubbele beteekenis gekregen. De bededag was een dankdag te-
{==240==} {>>pagina-aanduiding<<}
vens. Duizenden bij duizenden stroomden naar de bedehuizen, die te klein waren om de ontelbare menigte te bevatten. Ook faessen had voor zich en zijne drie makkers de vergunning verzocht en verkregen, om zich aan te sluiten aan de biddende schare. Het was hem eene innige behoefte, zijn hart uit te storten in het huis des Heeren; hij gevoelde, dat hij daar vrede en rust zou kunnen vinden. En werkelijk was hem dat uur ten zegen. Toen hij daar te midden van die duizenden, in ootmoed neêrgebogen, de woorden van den leeraar hoorde, die, in de redding des Prinsen, Gods wonderbare wegen deed eerbiedigen, die niet, als velen zijner ambtgenooten in die dagen, iedere beproeving, die het volk werd opgelegd, aan den toorn Gods over de andersdenkenden toeschreef; die, hoezeer vervuld van verontwaardiging, bij de veroordeeling van het pas ontdekte gruwelstuk, nog woorden van mededoogen met de gevallenen over had, hen meer op de vreugde der geredden dan op de misdaad der enkelen wees, toen keerde de kalmte weder geheel terug in zijn gemoed. En als hij den blik sloeg op het edele en rustige gelaat van den Stadhouder, die de godsdienstoefening bijwoonde, en tranen van erkentelijkheid zag glinsteren in de oogen van zoo velen, die zonder zijn ras en besluitvol handelen in diepe ellende zouden gestort zijn, dan vervulde een ongekend gevoel van dankbaarheid zijn hart, dat hij geroepen was geworden, het werktuig te zijn tot redding van zoo vele duizenden.
De godsdienstoefening was geëindigd; nog rolden de statige toonen van het orgel door de gewelven en zag hij langzamerhand de menigte zich verstrooijen, toen een kamerdienaar van den Prins met

{==241==} {>>pagina-aanduiding<<}



moeite door de uitstroomende schaar tot hem doordrong, en hem uitnoodigde, met zijne drie makkers voor zijne Excellentie te verschijnen. In een oogenblik waren de blikken der nieuwsgierige menigte op hen gevestigd, en wie zal het hun ten kwade duiden, dat een streelend gevoel hun de borst vervulde, toen zij aan den eerbied, waarmede men voor hen plaats maakte, aan de welwillende woorden, die hier en daar hun oor troffen, konden opmerken, dat men in hen de vier wakkere zeelieden herkend had, van wie de leeraar in zijne rede had gesproken, en over wier hoofd hij daarna in een warm gebed, dat weêrklank gevonden had in aller harten, den zegen des hemels had afgesmeekt.
Den kamerdienaar volgende, begaven zij zich naar het Binnenhof, en werden onmiddellijk bij den Prins aangediend en toegelaten. Zij vonden hem in een zijner kleine vertrekken, in het gezelschap van verscheidene heeren, waaronder men den tachtigjarigen cornelis van aerssen, Griffier van de Generale Staten, nicolaes cromholt, President van het Hof van Holland, thomas van cassiopyn, voorzittend Burgemeester, en joannes lamotius, oudsten predikant van 's Gravenhage, den kapitein der Gardes en eenige andere officieren en hooge beambten opmerkte.
Zoodra de vier matrozen binnentraden, kwam er eenige beweging in den kleinen kring, die zich om den Stadhouder geschaard had, en met belangstelling wendden zich aller blikken naar hen toe. Maurits zelf kwam hun eenige schreden te gemoet.
‘Weest welkom, mannen,’ sprak hij, terwijl een glans van genoegen en welwillendheid zich over

{==242==} {>>pagina-aanduiding<<}



zijn gelaat verspreidde; ‘weest welkom! Ik heb u hier doen komen, omdat het mij eene behoefte was, nadat ik God den Heere gedankt had voor mijne wonderbare behoudenisse, ook u weêr te zien en te danken, wien ik, naast Hem, mijne redding verschuldigd ben.’
Noch faessen noch zijne makkers waren in staat, op deze toespraak van den Prins te antwoorden, schoon hun het hart dubbel snel klopte bij die woorden. Wel was het hun, nu zij daar tegenover den beminden Vorst stonden, alsof zij nu eerst het groote gewigt beseften van hetgeen door hen verrigt was; maar een gevoel, alsof zij oneindig meer hadden willen doen, alsof die redding, waaraan voor hen geen gevaar was verbonden geweest, te breed werd uitgemeten en door die weinige hartelijke woorden van den Vorst reeds te ruim beloond was, drong hun gemoed binnen.
‘Ik heb u bij mij geroepen,’ vervolgde maurits, ‘nu ik omringd ben van mijne trouwste vrienden, waaronder ik voortaan ook u tellen mag. Ik wilde hen in de gelegenheid stellen, u te zien en te spreken, want ik weet, dat gij hun, in het vervolg, altijd even welkom zult zijn als mij.’
Een naauwelijks, hoorbaar gemompel van goedkeuring bewees, dat allen, die daar tegenwoordig waren, met de woorden van den Prins instemden.
‘Ik heb ook gewild,’ ging hij voort, ‘dat gij u altijd den dag van heden en de trouwe, die gij mij bewezen hebt, herinneren zoudt. Draagt daartoe die penningen,’ en te gelijker tijd gaf hij hun ieder een gouden gedenkpenning met zijne beeldtenis en zijn wapen, aan een zilveren keten, die hem door zijnen thesaurier werden toegereikt;

{==243==} {>>pagina-aanduiding<<}

‘draagt ze dagelijks en gedenkt mijner daarbij.’
Met bevende banden namen faessen en zijne maats het vorstelijke geschenk aan, terwijl zij ter naauwernood eenige woorden van dank konden stamelen.
‘En ten slotte,’ vervolgde de Prins, ‘is het mij een waar geluk, u nog eene goede tijding te kunnen mededeelen. Ook het vaderland is niet ondankbaar geweest jegens zijne trouwe dienaren. - Nog gisteren avond hebben Hunne Hoogmogenden, in bijzondere zitting bijeengekomen, om kennis te nemen van het gebeurde, een voorloopig besluit genomen, waarbij u ieder eene gift van zeshonderd Carolusguldens wordt geschonken, eene ruime gage tot aan het einde van uw leven en een verzilverd rapier, dat gij, wij hopen het, gebruiken zult in de dienst van de Republiek; en om u daartoe in staat te stellen, heb ik u, in overleg met den Raad van State, benoemd tot scheepsluitenants, en u aan de verschillende kollegiën der Admiraliteit voor de eerste openvallende plaatsen aanbevolen, hopende, dat zoodanige beschikking naar uw genoegen zal zijn.’
Met klimmende aandoening hadden de vier zeelieden deze woorden aangehoord, en welke de gewaarwordingen van faessen daarbij waren, zouden wij moeijelijk kunnen schetsen. Het was hem, alsof het met ieder woord meer en meer helder om hem henen werd; geregeld denken kon hij niet, maar een verward en onbepaald vooruitzigt van een geluk, te groot dan dat hij het geheel zou kunnen overzien, rees voor zijne verbeelding op.
De tegenstelling tusschen de donkere toekomst, die hij eenige dagen geleden te gemoet ging, en de

{==244==} {>>pagina-aanduiding<<}

blijde vooruitzigten, die zich nu voor hem openden, was zoo groot, dat eene soort van angstigen twijfel omtrent de vervulling van andere, nog veel dierbaarder wenschen, als onwillekeurig in zijne ziel oprees: - het was hem, alsof hij te gelukkig zou worden. Buiten staat, om het gevoel, dat hem overstelpte, lucht te geven, staarde hij, als twijfelende aan de waarheid, de heeren, die den Prins omringden, aan, en toen de vorstelijke veldheer hem, na het einde van zijne toespraak, de hand toereikte met de woorden: ‘En van u, luitenant faessen, zijn ons reeds zoo uitmuntende berigten over uwe vroegere bravoure ter oore gekomen, dat wij ook in het vervolg op u rekenen mogen,’ greep hij met beide handen die van den Prins, en drukte haar aan zijne lippen, onder den uitroep: ‘Ja, ja, in leven en dood! - God zegene uwe Excellentie - het is te veel!’
Dat was alles wat hij kon uitbrengen; zijn gemoed schoot vol, en de tranen sprongen hem in de oogen. Als ontevreden over die ontroering, die hij zich schaamde te laten blijken, wendde hij zich plotseling ter zijde en, alsof hij zijne zwakheid wilde verontschuldigen, sprak hij tot den heer van cassiopyn, die zich toevallig juist voor hem bevond, terwijl hij zich de oogen met de vlakke hand afwischte: ‘Ik kan er niet toe doen! 't Is te veel geluks!’
De Stadhouder sprak nu ook nog eenige verpligtende woorden tot de anderen, en ook de overige heeren mengden zich in het gesprek, dat daardoor meer algemeen werd, en waarbij nog naar menige omstandigheid gevraagd en menige gissing aangaande veel, dat nog in het duister lag, geopperd werd.
Gedurende dit alles waren de gedachten van

{==245==} {>>pagina-aanduiding<<}

faessen meer en meer heengeleid naar duifje en haren vader, of liever de herinnering aan hen was voortdurend zoo geheel en al zamengeweven met zijne schoone beelden voor de toekomst, dat hij zijn verlangen om hen te zien en te spreken niet dan met moeite kon bedwingen. Daarbij was hij nog altijd in het onzekere aangaande het lot van olsveen, en het was hem eene ondragelijke gedachte, dat deze nog in den kerker zuchtte, terwijl hij zelf zoo nabij het toppunt zijner wenschen gevoerd werd: eene herinnering, die zijn geluk als met een nevel overtoog.
Die onzekerheid evenwel duurde niet lang. De President cromholt, met wien hij, zoo als men zich herinneren zal, den vorigen dag reeds over olsveen gesproken had, trad naar hem toe, en terwijl hij naar verschillende omstandigheden onderzoek deed, kwam het gesprek weldra op duifje, waarvan faessen gebruik maakte, om naar het lot van haren vader te vragen.
‘Die is terstond buiten alle vervolging gesteld,’ sprak cromholt; ‘reeds gisteren was het zoo goed als bewezen, dat hij van de zaak niets af wist, en de reden, waarom hij eigenlijk in hechtenis was genomen, is zoo luttel en verzinkt zoo geheel en al in 't niet, in vergelijking met hetgeen het vaderland aan zijne dochter verpligt is, dat veel grooter vergrijp daardoor zou worden vereffend. Maar bovendien, er is geene reden hoegenaamd meer om hem in hechtenis te houden.’
‘Hij is dus -?’ vroeg faessen.
‘Hij is volkomen vrij,’ antwoordde de President; ‘alleen zullen wij van hem eischen, zoo als wij dat doen van allen, die ook maar zijdelings in eenige

{==246==} {>>pagina-aanduiding<<}

betrekking tot de zaak staan, dat hij zich voortdurend ter beschikking houde van de Justitie; men kan zijne getuigenis noodig hebben.’
‘En is hij reeds ontslagen?’ vroeg faessen, wien dit berigt met blijdschap vervulde.
‘Ik was voornemens, zoodra ik van zijne Excellentie huiswaarts zou keeren, aan den gevangenbewaarder zijne invrijheidstelling te gelasten,’ antwoordde cromholt; ‘maar ik zie, welk belang gij in hem stelt; - wilt gij hem zelf die tijding brengen, dan zal ik u met genoegen eenige regelen schrifts aan den cipier medegeven.’
Met vreugde nam faessen dit aanbod aan, en ternaauwernood kon hij het oogenblik afwachten, dat de Stadhouder het teeken gaf, waarop de daar verzamelde heeren, en ook hij met zijne makkers, zich konden verwijderen. De President voldeed hierop terstond aan zijn verlangen, door in een der nevenvertrekken eenige weinige woorden, die het bevel tot olsveen's vrijlating behelsden, op een blad papier te schrijven, dat hij hem ter hand stelde.
Met haastige schreden verwijderde zich faessen, en ijlde naar de Kasteleinije, waar hij de order van den President van het Hof aan den cipier vertoonde, die hem onmiddellijk naar de kamer van olsveen geleidde. Met een kloppend hart hoorde hij den zwaren sleutel in het slot omdraaijen, en trad hij het vertrek binnen, daar hij gevoelde, dat in de volgende oogenblikken beslist zou worden, of op al het geluk, dat hem zoo onverwachts ten deel gevallen was, de kroon zou worden gezet, of dat het weder in het niet zou verdwijnen.
Hij vond, zoo als hij reeds vermoed had, duifje

{==247==} {>>pagina-aanduiding<<}

bij haren vader, en een onbeschrijfelijk gevoel, eene mengeling van zalige vreugde en van angstige twijfeling, doorgloeide zijne borst, toen hij weder in de nabijheid was van het geliefde wezen, dat geheel zijne ziel vervulde.
Het ontging hem niet, dat olsveen in eene ernstige en droefgeestige stemming verkeerde, hem anders zoo geheel vreemd, doch die een natuurlijk gevolg was van de verschillende aandoeningen, die hij in den laatsten tijd had ondervonden, en van de weinig opbeurende omstandigheden, waarin hij op dit oogenblik verkeerde. Zijn gelaat verhelderde evenwel eensklaps, toen hij den jongen zeeman zag binnentreden; hij sprong op, en snelde hem met de uitdrukking der levendigste vreugde te gemoet.
‘Welkom, welkom, faessen!’ riep hij hem toe, terwijl hij hem de beide handen drukte. ‘Wij hadden u reeds zoo lang gewacht.’
‘En reeds lang zou ik bij u geweest zijn,’ antwoordde faessen, ‘indien ik er de vergunning toe gekregen had, die ik zoo menigmaal heb gevraagd.’
‘Ik wist het,’ hernam olsveen; ‘men had mij gezegd, dat wij u niet spreken mogten. Maar het is goed, dat men het nu heeft toegestaan; ik had het zoo vurig verlangd. Een ongelukkigen moet men zijne vrienden niet nemen. Nu zal ik weêr meer kracht hebben, om te dragen, wat mij nog zal worden opgelegd.’
‘En dat, zoo God wil, nu niet veel meer zijn zal,’ viel faessen hem opgeruimd in de rede; ‘want ik heb het bevel voor uwe vrijlating medegebragt.’ En te gelijker tijd reikte hij hem het geschrift van den President toe.

{==248==} {>>pagina-aanduiding<<}

Met een kreet van vreugde, wierp duifje zich op het hooren van die woorden, haren vader om den hals, die met bevende hand het papier had aangenomen, hetwelk de tranen, die zijn oog benevelden, hem beletten te lezen.
‘Ik had het zoo spoedig niet verwacht,’ sprak hij, ‘hoezeer ik wel vertrouwde, dat mijne onschuld aan het licht zou komen. Maar hoe langen tijd had het nog kunnen duren; - en reeds die weinige dagen, dat men mij de vrijheid genomen heeft, hebben mij meer doen lijden, dan ik zeggen kan. En vooral was het die verdenking van zoo schandelijke misdaad, die mij neêrdrukte. Zie, ik weet wel,’ ging hij op zachten toon voort, ‘dat ik de plakkaten der overheid had overtreden, en dat ik niet ter preêke had mogen gaan; - ik heb er in mijne eenzaamheid dikwijls genoeg over nagedacht; - maar wat ik daaraan heb misdreven, indien het een misdrijf is, in zoodanig geval de geboden der menschen luttel te achten, dat heb ik in die uren dubbel geboet. En toch, wie weet, wat mij nog te wachten had gestaan, als de Heer niet zoo alles ten beste geschikt had! - En dat heb ik, naast Hem, aan u te danken, duifje, mijn kind,’ vervolgde hij, terwijl hij haar met diepe ontroering aan zijn hart drukte.
‘O, dank het Hem alleen, die er mij de kracht toe gegeven heeft, lieve vader,’ sprak duifje, hem aanziende met een blik, waarin de teederste liefde met de innigste dankbaarheid te zamen smolt. ‘Ik ben zoo zalig, dat Hij mij uitverkoren heeft om u te redden.’
Zullen wij het beschrijven, wat faessen bij dit alles gevoelde. Zou het ons mogelijk zijn, den loop

{==249==} {>>pagina-aanduiding<<}

der gedachten te volgen, die als een bruischenden stroom zijn brein doorwoelden? Geslingerd tusschen de zaligste hoop op een geluk, dat hem zelfs nu in dit oogenblik nog als te groot, als onbereikbaar toescheen, en de vreeze voor een woord, dat hem in een nacht van eeuwigen jammer zou terugwerpen, zag hij op het geliefde wezen, dat ook hem gered had uit het vreesselijk gevaar, dat hem dreigde. Hij wilde tot haar spreken, woorden van liefde en dankbaarheid, en hij kon het niet: - hoe zou hij het hebben kunnen uitdrukken, wat met geene woorden was weêr te geven!
Olsveen brak op nieuw het stilzwijgen. ‘En nu laat ons hoopvol in de toekomst zien, die wij te gemoet gaan,’ sprak hij op meer opgeruimden toon. ‘Laat ons niet langer hier blijven in deze droeve plaats, binnen deze muren, die mij het harte beklemmen.’
‘Hoe zalig zullen wij weêrkeeren in het huis, dat wij met zooveel jammer verlaten hebben,’ sprak duifje, terwijl een glans van vergenoegen haar in de oogen schitterde bij dat blijde vooruitzigt.
‘Dat zullen wij, mijn kind,’ hernam olsveen, in hare vreugde deelende; ‘en gij, faessen, trouwe vriend,’ sprak hij tot dezen, hem de hand toereikende, ‘ga met ons, en laat ons gelukkig zijn als vroeger!’
‘Gelukkig als vroeger,’ herhaalde faessen, die met een kloppend hart de hem aangeboden hand drukte, terwijl dat denkbeeld hem op eens zijne bezinning scheen weêr te geven, en een straal van hoop op zijn eerlijk en trouwhartig gelaat schitterde. ‘Gelukkig zijn als vroeger! Kan ik dat, olsveen? 't Is waar, er is in dien tijd veel veranderd.

{==250==} {>>pagina-aanduiding<<}

Gij weet, met wat jammer in het hart ik ook uit dat huis ben heengegaan. Ik was arm en verlaten: verlaten van God en de menschen, zoo het mij scheen, en nu, hoeveel is mij gegeven geworden! Want ik heb u nog niet alles gezegd: - ik heb eer en rang en rijkdom gekregen, meer dan ik verdiend had, en toch - zal ik met dat alles gelukkig zijn? Gij weet het -’
Zijne stem beefde, en zijn oog werd vochtig, terwijl hij die woorden sprak, en zijne ontroering belette hem, voort te gaan; maar olsveen had hem genoeg begrepen, en met innige vreugde vervulde hem dit bewijs van faessen's onveranderde trouwe liefde.
‘Ik weet het, mijn goede faessen,’ sprak hij op hartelijken toon, ‘doch ik weet ook - ik geloof ook, dat gij nog gelukkig kunt zijn. Maar immers, het hangt van mij alleen niet af,’ en te gelijk zag hij duifje aan met een vragenden blik, waarin alles opgesloten lag, wat woorden haar reeds niet meer behoefden te zeggen. ‘Zie, duifje,’ ging hij voort, terwijl zij, die nu alles begreep, het diep blozende gelaat aan de borst van haren vader trachtte te verbergen, ‘om uwentwil is hij weggegaan van ons; want ik had hem een geluk, dat hij voor het hoogste hield hier op aarde, moeten weigeren, omdat ik het uwe niet in de waagschaal mogt stellen. Ik weet niet, of het goed was, wat ik toen deed; maar het is ons door eene hemelsche bestiering ten zegen geworden. En nu - ik zal hem niet meer van ons wegzenden,’ vervolgde hij op meer opgeruimden toon, ‘wanneer gij het niet wilt.’
Duifje antwoordde niet: maar toen zij het hoofd bij die woorden van haren vader weder oprigtte,

{==251==} {>>pagina-aanduiding<<}

zag zij faessen aan met een blik waarin een eindelooze schat van liefde door hare tranen heen schitterde.
‘Heb ik dan goed in uw hart gelezen, duifje, mijn kind?’ vervolgde olsveen, haar met diepe ontroering aan zijne borst klemmende. ‘Zoo geve u God zijn zegen! Neem haar dan, faessen - zij is het liefste, wat ik heb op aarde, - en maak haar gelukkig, die u reeds lang heeft lief gehad!’
En toen hij met die woorden het beminde kind in de armen van faessen voerde, die, zalig van geluk, slechts de woorden ‘reeds lang heeft lief gehad?’ stamelen kon, waarin voor hem de hemel lag opgesloten, toen verdween uit zijnen geest al de geleden ellende, om plaats te maken voor het beeld der lagchendste toekomst, die ooit drie menschen door trouwe liefde en vriendschap vereenigd, heeft tegengestraald.



{==252==} {>>pagina-aanduiding<<}

Hoofdstuk XVI. Epiloog.

Hoe gaarne zouden wij blijven verwijlen bij het liefelijke tooneel, dat wij op het einde van ons vorig hoofdstuk geschetst hebben, en hoogstens nog daarbij vermelden, dat faessen nog vele jaren met zijn duifje gelukkig leefde, en twee jaren na de ontknooping van ons verhaal, namelijk in April 1625, door de Generale Staten tot scheepskapitein werd voorgesteld. Hoe gaarne zouden wij het gordijn doen vallen voor de sombere tooneelen, die in de volgende dagen elders voorvielen, en ons vergenoegen, den taak des romanschrijvers te hebben afgewerkt, die zijne hoofdpersonen langs het kronkelende pad der verschillende lotsverwisselingen gevoerd heeft tot eene gewenschte uitkomst, ware het niet, dat wij ons in de vorige bladen hadden voorgesteld, tot zekere grenzen ook historieschrijver te zijn, en onze lezers buitendien het regt hebben,

{==253==} {>>pagina-aanduiding<<}



rekenschap van ons te vorderen, aangaande het lot van zoo velen, die als handelende personen in ons verhaal zijn opgetreden. Wij zullen aan die verpligting voldoen, schoon het onderwerp dezer laatste regelen hier en daar de barbaarschheid van vroegere eeuwen in het geheugen moet terugroepen, schoon het verhaal somber zal luiden als de toonen eener doodsklok.

Het duurde verscheidene dagen, na de door ons beschreven ontdekking, voordat men, behalve de reeds gevangenen, een der andere zaamgezworenen kon magtig worden, niettegenstaande men van de zijde der Regering alle mogelijke pogingen daartoe aanwendde; niettegenstaande hooge prijzen gesteld werden op de hoofden dergenen, die men bij name kende, en de predikstoelen overal daverden van aansporingen aan de Contra-Remonstranten, om de leiders en hand-langers der verfoeijelijke conspiratie op te sporen en aan de Justitie over te leveren. In minder dan eene week waren door het geheele land publicatiën verspreid en aan de puijen der raadshuizen aangeplakt, waarbij eene som van vierduizend Carolus-gulden beloofd werd aan dengene, die een der hoofdaanleggers levend in handen van het geregt bragt, onder welke hoofdaanleggers men ook de predikanten geesteranus en velsius begreep, die, zoo als onze lezers zich herinneren zullen, op den laatsten avond in Rotterdam, met slatius en cornelis gerrits te zamen geweest waren, en hoogst

{==254==} {>>pagina-aanduiding<<}

waarschijnlijk door den laatstgenoemde bij het scherp verhoor, dat hij onderging, genoemd zijn geworden. Hoewel zij van hunne onschuld volkomen bewust waren, achtten zij het raadzaam, zich te verbergen, en het gelukte hun, het land uit te wijken. Later is evenwel die onschuld ten duidelijkste gebleken, zoodat zij geheel vrij verklaard zijn, en wij dan ook van velsius vermeld vinden, dat hij tot zijnen dood toe, te Rotterdam openlijk gewoond en verkeerd heeft.
De eerste, dien men op het spoor kwam, was van dyck. Wij hebben gezien, hoe hij, na stoutenburg van de onverwachte ontdekking der zamenzwering verwittigd te hebben, den Haag verlaten, en zich naar zijne woning te Bleiswijk begeven had. Hij kwam hier in den nacht aan, en gebruikte den tijd, die hem overbleef, om alle papieren, die hij in bewaring had, en die eenigermate op de zaak betrekking hadden, te verbranden. Hij begreep maar al te wel, dat hij een der eersten zou zijn, die door de gevangenen genoemd zou worden, en na met kalmte zijn hagchelijken toestand overdacht te hebben, kwam hij tot het besluit, dat het vooreerst raadzamer was, zich te verbergen, dan eene poging tot ontvlugten te wagen. Hij werd hier te meer in versterkt, daar hij, zoowel te Bleiswijk als in de omliggende dorpen, verscheidene vrienden had, die, zonder aan het eigenlijke komplot te hebben deel genomen, geheel zijner partij waren toegedaan, en op wier trouw hij meende te kunnen rekenen. Hij begaf zich dien ten gevolge in den morgen van den 7den Februarij naar den gewezen Secretaris van Hazertswoude, van tol, een dergenen, die tot de misnoegden behoorde, welke slatius en bontebal

{==255==} {>>pagina-aanduiding<<}

hadden opgevorderd, om bij het uitbreken van onlusten, met eenige boeren naar 's Hage te trekken, om den nieuwen staat van zaken, die men wachtende was, te helpen invoeren. Aan dezen openhaarde hij de geheele toedragt der zaak, en vond ook werkelijk bij hem eene schuilplaats, waar hij zes dagen doorbragt, op middelen peinzende om zich door de vlugt te redden, die evenwel, hij zag dit nu te laat in, dagelijks moeijelijker werd, naarmate het gerucht van hetgene gebeurd was, zich meer en meer door het geheele land verspreidde, en de maatregelen, om de verdachten in handen te krijgen, in kracht toenamen. Eer hij evenwel een middel bedacht had om zich uit dien benarden toestand te redden, was hij reeds in het geheim verraden geworden, zoo het gerucht wil, door van tol zelven.
Op dingsdag den 14den Februarij, den dag, waarop ook de Staten van Utrecht vier duizend gulden op zijn hoofd stelden, werd hij des morgens met het aanbreken van den dageraad door een ongewoon gerucht voor de huisdeur gewekt. Uit vrees voor ontdekking, half gekleed te bed liggende, was hij in een odgenblik gereed, en zoodra zijn scherp luisterend oor hem van het nakende gevaar had onderrigt, bedacht hij zich niet lang, greep een paar schaatsen, die hij op zijne tafel gereed had liggen, en zonder te letten op de hoogte der verdieping, sprong hij uit het venster van het achterkamertje, waar hij zich schuil hield. Hij kwam behouden op den grond, en met zijne gewone koelbloedigheid, die altijd met het gevaar scheen te klimmen, zag hij om zich. Niemand was nog aan deze zijde van het huis te zien; vóór hem lagen de wijd-
{==256==} {>>pagina-aanduiding<<}
uitgestrekte weilanden met morgennevel overdekt, en door de smalle toegevroren sloten doorsneden. Daar zag hij nog het middel in, dat hem redden kon. Eéne keuze slechts moest gedaan worden, doch waartoe hem maar weinige seconden tijds gegeven waren, en waarvan toch leven of dood afhing. Zou hij te voet den wedloop wagen met zijne vervolgers over de gladbevroren vlakte, die vóór hem lag, of zou hij zich de schaatsen aanbinden, en zoodoende hen, die daarop zeker niet voorbereid waren, buiten de mogelijkheid stellen, met hem in snelheid te wedijveren? In het eerste geval won hij bij het oponthoud, dat zij nogbij het doorzoeken van het huis moesten maken, een aanzienlijken voorsprong; maar zijne schaatsen waren daarentegen een middel, om dien verloren tijd weder in te halen en later zijn voordeel te behouden.
In veel minder tijd dan wij behoefden om het bovenstaande te schrijven, waren die verschillende gedachten hem pijlsnel door het hoofd gejaagd, en had hij tot het laatste besloten. Met vaste hand bond hij zich de schaatsen, dat laatste middel van zijn levensbehoud, aan de voeten, terwijl het toenemende gedruisch binnen de woning hem het meer en meer dreigende gevaar deed beseffen: het verkeerd knoopen van een strik, het breken van een band kon zijn verderf zijn. Eindelijk rigtte hij zich op van den kant der sloot, waarop hij zich had nedergezet, en had juist de eerste vlugge slagen op het spiegelende ijsvlak gedaan, toen een schelle kreet uit het venster der kamer, die hij zoo even verlaten had, tot hem doordrong, en hem verkondigde, dat hij ontdekt was.
Toen begon een ijzingwekkende wedloop, waarin

{==257==} {>>pagina-aanduiding<<}

hij, wel is waar, in het begin een groot voordeel boven zijne vervolgers had, maar waarbij de kansen alleen van het toeval afhingen. Verwoed over het mislukken zijner verrassing, gaf de Baljuw, die met de inhechtenisneming belast was, aan zijne dienaren en aan eenige boeren, die zich bij hen hadden aangesloten, bevel, zich zoo snel mogelijk langs de verschillende wegen, die de weiden doorsneden, te verspreiden, om den vlugteling het uitwijken te beletten, indien hij misschien vòòr zich een hinderpaal mogt ontmoeten. Hij zelf en eenige zijner onderhebbenden volgden den weg langs de sloot, waarop van dyck voortsnelde.
Hoe zullen wij verder de verschillende oogenblikken van die vreesselijke jagt, die meer dan anderhalf uur duurde, beschrijven; of die gedachten, die den onverschrokken van dyck het koude zweet op het voorhoofd joegen, toen hij de overtuiging begon te erlangen, dat hij dien worstelstrijd onmogelijk tot het einde kon volhouden. Nu eens was hij genoodzaakt, dààr waar de invloeijende togtsloten het bevriezen belet hadden, aan land te gaan, en een geheel eind over den harden grond op de schaatsen, die zijnen gang belemmerden, voort te strompelen, dan weder eindigde plotseling de sloot, waarop hij zich bevond, of boog zich in onmerkbare slingeringen zijdwaarts, en voordat zijn vorschend oog, dat angstig over de vlakte dwaalde, hem een uitweg had getoond, bemerkte hij met schrik, dat hij zijne vervolgers weder eenige honderde schreden naderbij was gekomen, in plaats van zich van hen te verwijderen. Deze daarentegen verloren geen voetbreed: langzamer gingen zij op hunnen weg vooruit, maar des te zekerder, tot dat einde-
{==258==} {>>pagina-aanduiding<<}
lijk het net van sloten en dammen zich tot zulk een doolhof verwarde, dat van dyck, die te vergeefs regts en links een uitweg zocht, plotseling tot de vreesselijke zekerheid kwam, dat het hem onmogelijk was, te ontkomen. Reeds hoorde hij, hoe de Baljuw aan zijne dienaren, wien het eindelijk gelukt was, den vlugtende, hoewel op eenigen afstand, te omsingelen, de noodige bevelen gaf, om hem te grijpen, en rees het ontzettende schrikbeeld voor hem op van het lot, dat hem wachtte. En toch was het niet de vrees voor den dood, die hem het bloed deed stollen in de aderen: hij had dien reeds te lang in het aangezigt gezien, om er voor te beven; maar het was het vooruitzigt van de gruwelijke martelingen, die de barbaarsche regtspleging dier dagen voor hem in gereedheid hield. Hij wist, dat men zonder genade voor hem zou zijn, dat de onmenschelijkste folteringen, hem, den hoofdaanlegger der misdaad, tot bekentenis en tot het verraden van zijne medepligtigen zouden moeten brengen. Dat laatste denkbeeld vooral was hem, zelfs in deze oogenblikken, het onverdragelijkste, en toen vatte hij het besluit op, te sterven voor de zaak, waarvoor hij geleefd had.
De weinige minuten, die hij nog overig had, voordat hij kon bereikt worden, maakte hij zich te nutte, om naar eene brug te snellen, die op een twintigtal schreden van hem verwijderd was. Hier rigtte hij zich in zijne volle lengte op, enzag in de rondte naar zijne verbaasde vervolgers, met een blik, waarin het wanhopige gevoel zijner magteloosheid verdrongen werd door de uitdrukking van voldoening over den doodelijken triomf, die hij over hen zou hehalen. Daarop boog hij zich langzaam

{==259==} {>>pagina-aanduiding<<}



en met ijskoude, berekenende koelbloedigheid over de leuning heen, tot dat hij zeker kon zijn zich het hoofd te verpletteren in zijn val, en stortte zich voorover op het ijs.
Maar ook die laatste hoop werd hem benomen; het ijs minder sterk in de nabijheid der brug, brak aan stukken, en hij zonk bewusteloos in de diepte. Toen hij weder tot zidi zelven kwam, lag hij zwaar geboeid aan den oever, te midden van het hoongelach zijner vijanden.
Den volgenden dag werd hij naar 's Gravenhage gebragt en terstond ondervraagd. Hij bekende vrijwillig het aandeel, dat hij zelf aan den toeleg had gehad; maar toen men meer van hem wilde hooren, en van hem vergde, dat hij de namen der medeschuldigen zou openbaren, stond hij de vreesselijkste pijnigingen door, zonder iemand te noemen; ja, zijne geestkracht schijnt hem ook toen zelfs zoo weinig begeven te hebben, dat hij den tweeden dag te midden der hevigste folteringen nog zijne wraakzucht jegens het huis van Oranje zocht te koelen, door valsche bekentenissen te doen, waarin hij Prins frederik hendrik als medepligtige in de zamenzwering noemde. Dit was ten minste het algemeen verspreide gerucht en de meening van verscheidene geschiedschrijvers, daar al hetgeen hij op dien dag beleden had, met de meest mogelijke zorg werd geheim gehouden.
Zes weken later werd hij te 's Gravenhage onthoofd.

{==260==} {>>pagina-aanduiding<<}

Evenmin als van dyck verloochende ook slatius zijn karakter in zijne langdurige gevangenschap. Hij had zich de eerste dagen na de ontdekking van den aanslag op een der dorpen schuil gehouden, maar daar hij vreesde, hier zijn leven niet genoegzaam zeker te zijn, begaf hij zich in het geheim naar Amsterdam, waar hij zich den 13den Februarij inscheepte naar Harlingen, en verder over Leeuwarden en Groningen naar Rolde trok, van waar hij voornemens was, door de moerassen over de grenzen naar Lingen te vlugten. Hij werd hierin evenwel verhinderd door zijne gevangenneming, die hij ongetwijfeld zou ontgaan zijn zonder de verkeerde maatregelen, welke hij nam, ten gevolge van zijne angstige gejaagdheid, die hem zijne gewone tegenwoordigheid van geest deed verliezen.
Wij willen hier het eenvoudige geschiedverhaal doen volgen, zoo als wij het bij schrijvers van die dagen opgeteekend vinden.
Zonder ongeval tot Rolde gekomen, ging hij eene herberg binnen, waar hij zich eene kan bier bestelde, en vond daar eenige soldaten bij het vuur zitten, die onder het bevel van den wachtmeester willem blau, een zoon van quiryn blau, den gouverneur van Koeverden, door dezen laatste uitgezonden waren, om een konvooi met geld, dat van Groningen moest komen, af te wachten. In een boerenpij gekleed, met een roggebrood on-
{==261==} {>>pagina-aanduiding<<}
der den arm, waarin hij eenig geld verborgen had, en met een slechten, hangenden hoed op het hoofd, dien hij digt in de oogen drukte, trachtte hij zich zoo veel mogelijk aan hun gezigt te onttrekken, en in een hoek neêrgezeten, hoorde hij hun gesprek aan, dat op zich zelf genomen, volstrekt niet van dien aard was, dat hij er zich over behoefde te verontrusten, maar door de omstandigheden, waarin hij verkeerde, hem een angst aanjoeg, die hem in 't verderf leidde. Daar het konvooi namelijk veel langer uitbleef, dan men verwacht had, hegonnen eenige sdldaten van de mogelijkheid te spreken, dat het door den vijand kon overvallen zijn, die welligt door verspieders was ingelicht geworden; - zoo kwam het gesprek langzamerhand op verkleede spionnen, die het land doortrokken enz., hetgeen slatius, die zich juist door zijne vermomming minder zeker begon te wanen, met een doodelijken schrik vervulde. Zonder te bedenken, welke kwade vermoedens hij daardoor zou opwekken, maakte hij dus van een oogenblik gebruik, dat de soldaten naar buiten gingen, om uit te zien naar het verwachte konvooi, betaalde in der haast zijne kan bier, die hij nog niet had aangeroerd, en verliet het huis. Dit overijlde vertrek bragt hem terstond in verdenking bij den wachtmeester, die eenige oogenblikken later binnen trad, en den slecht gekleeden landlooper miste; de argwaan nam natuurlijk toe, bij het zien van de volle kan, die hij had laten staan, en nu niet langer twijfelende, of die verdachte persoon was een spion van den vijand, gaf hij aan een paar zijner onderhoorigen last, hem na te zetten en terug te voeren. Dit geschiedde, en weldra werd slatius, die in zijne verwarring

{==262==} {>>pagina-aanduiding<<}



geheel onwaarschijnlijke antwoorden op de hem gedane vragen gaf, gevankelijk bij den wachtmeester gebragt. Hier verliet hem zijne buitengewone tegenwoordigheid van geest en de stoutheid, waarmede hij altijd ieder gevaar minachtte; dadelijke reden van bezorgdheid was er op dat oogenblik voor hem niet, daar de verdenking, die op hem rustte, bij de waarschijnlijk zeer nabij zijnde aankomst van het konvooi, van zelve zou verdwenen ziju. Toen hij evenwel hoorde, dat men hem als spion in verzekerde bewaring wilde houden, dreef de angst van ontdekt te worden, hem tot het beproeven van een redmiddel, waardoor hem juist alle hoop op eene goede uitkomst afgesneden werd. Hij bezwoer namelijk zijne onschuld, verklaarde dat hij een reizend oculist was, meester hermsen genoemd, en smeekte den wachtmeester, hem los te laten, daar hij anders een man des doods was, omdat hij bij Amsterdam een moord had gepleegd, en zich daarom op de vlugt had begeven. Toen was zijn lot beslist; de krijgsman verklaarde, dat hij dan zooveel te meer zijn gevangene blijven moest, en toen een half uur daarna het konvooi aankwam, werd hij mede naar Koeverden gevoerd, en aan den bevelhebber overgeleverd. Hij kreeg nu, maar te laat, zijne vroegere stoutheid en onhandelbaarheid terug; op de vragen, die hem gedaan werden, antwoordde hij niet, en toen men eenige dagen later, na het deswegen gedane onderzoek, uit Amsterdam de tijding kreeg, dat daar noch van eenen voortvlugtigen meester hermsen, noch van eenigen gepleegden moord iets bekend was, en bij het berigt van den ontdekten aanslag op den Prins, meer en meer het vermoeden veld won, dat hij slatius zou kunnen

{==263==} {>>pagina-aanduiding<<}



zijn, iets, dat hij telkens met verachtende norschheid loochende, werd hij naar Zwol en van daar, den 12den Maart, naar Amsterdam gebragt, waar men hem terstond herkende.
Den volgenden dag voerde men hem naar de Gevangenpoort te 's Hage, waar hij ongeveer twee maanden gevangen bleef, gedurende welken tijd hij eene menigte geschriften opstelde, die van zijn laag en verachtelijk karakter getuigden. Het voornaamste, en hetgeen ook in dien tijd het meeste gerucht maakte, was het zoogenaamde Klaer vertoogh, waarin hij al de bitterheid, waarmede hij tegen de Societeit der Remonstranten bezield was, ten toon spreidde. Geene lasteringen werden hierin door hem gespaard, om de partij, waartoe hij behoorde, met de zwartste kleuren af te schilderen, en uit den toon, die in dit vrij uitgebreide stuk heerscht, kan men ten duidelijkste opmaken, dat zijn streven alleen geweest is, zijne regters te believen, op hoop van daardoor den dood te ontgaan. Dit mogt hem evenwel niet gelukken, want nadat men van zijne laaghartigheid zooveel mogelijk partij getrokken had, om inlichtingen, zoowel met betrekking tot het komplot, als tot de inrigting van de voornoemde Societeit te verkrijgen, werd hij den 5den Mei ter dood veroordeeld, en op denzelfden dag, tegelijk met de beide blansaerten en parthy te 's Gravenhage onthoofd.
De gevangenneming van deze drie medepligtigen levert eene groote overeenkomst op met die van slatius; in zooverre namelijk, dat ook zij, alleen ten gevolge van hunne in het oog loopende verwarring en gewetenswroegingen zich zelven ten val bragten.

{==264==} {>>pagina-aanduiding<<}

Den 7den Februarij, den dag nadat, zoo als onze lezers zich herinneren zullen, van dyck hun het laatste geld toegeteld had, hetwelk zij onderling verdeeld, en nog dien zelfden avond naar Leiden gebragt hadden, verlieten willem parthy en abraham blansaert, voor het aanbreken van den dag, de genoemde stad, om zich naar 's Gravenhage te begeven, ten einde de geheele toedragt der zaak aan de Justitie te openbaren, en alzoo, nadat zij alle voordeelen genoten hadden, die er uit te trekken waren, zich zelven te redden door hunne medepligtigen ten val te brengen; terwijl zij daarenboven niet twijfelden, of de ontdekking van zulk een hoogstgewigtig feit zou rijkelijk beloond worden. Wie beschrijft dus hunne ontzetting toen zij, aan het Huis den Deyl gekomen, plotseling de tijding vernamen, aldaar een half uur te voren door eenige reizigers uit 's Gravenhage aangebragt, dat er den vorigen middag een uitgebreid komplot tegen het leven van Prins maurits was ontdekt, dat op dit oogenblik reeds vele schuldigen waren gevat, en alle maatregelen werden genomen, om hen, die ontkomen waren, of zich elders bevonden, door het geheele land te doen opsporen, en gevangen te nemen. Zonder in hunnen doodelijken angst te overwegen, of het misschien toch niet verkieslijk voor hen zou zijn, zich door eene openbaarmaking en mededeeling van al de bijzonderheden, ten minste van straffeloosheid te verzekeren, keerden zij in allerijl naar Leiden terug, waar zij jan blansaert van het gebeurde verwittigden. Terstond daarop namen zij gezamenlijk de vlugt, en hadden werkelijk het geluk, ongemoeid binnen Grol te komen, dat toenmaals in handen der Spanjaarden was, en waar zij zich dus veilig konden

{==265==} {>>pagina-aanduiding<<}

wanen. Hunne gewone vreesachtigheid echter, door de beschuldigende stem van hun geweten tot een voortdurenden angst opgevoerd, die hun dag noch nacht rust liet, tooverde hun het beeld van een gevaar voor den geest, waarmede zij, zoo als zij meenden, hier onophoudelijk bedreigd werden. Zij vreesden namelijk, dat de Spanjaarden, zoodra zij achterdocht kregen, dat zij Hollanders waren, hen zouden gevangen nemen, en achter de waarheid komende, hen, om de groote belooning te verdienen, die op hunne hoofden gesteld was, aan de Staten overleveren, en besloten dus, te trachten, eene zeehaven te bereiken, en van daar met het geld, dat zij hadden bespaard, naar een vreemd land over te steken. De wijze, waarop zij dit plan ten uitvoer poogden te brengen, en hoe hun dit mislukte, willen wij onzen lezers mededeelen in den volgenden brief, die door een waard in Emden, den hoofdpersoon bij hunne gevangenneming, zes dagen daarna aan een zijner bekenden in Amsterdam geschreven werd:
eersame voorsienige sr., speciale vriend, &c.
Vorders is u.l. beter als mij bewust, wat schrickelick verraet op zijn Princelicke Excell. ende andere groote Heeren ende Potentaten, in 's Gravenhage voor de handt gheweest is, ende alzoo sommighe van die persoonen gevluchtet, zijn oock 3 hier binnen Emden ghecomen, genaemt als volcht, Te weten, abraham querels, ende johan querels, anders blanckaert, twee ghebroeders, met willem jansz. alle drie vermaenders van de Arminianers, ghelijckse selve bekent hebben. Dese

{==266==} {>>pagina-aanduiding<<}

3 zijn geapprehendeert gheworden, ende den 12. deses door Burgemeesteren ende Raedt, met Schipper pieter wessels, verwaert zijnde met eenige soldaten, naer Amsteldam ghesonden. Soo 't u.l. niet verdriet te lesen, sal u.l. hier verhalen hoe, ende met wat middel hier dese 3 persoonen ghevanghen zijn geworden. Naer luijt hare bekentenis, soo hebbense bekent, (ick schrijve nu maer soo vele haer reyse aangaet) datse, naer datse ghehoort hadden, dat dit verraedt gheopenbaert was, cito van Hollandt zijn verreyst, ende hebben alle binnen Grol gheweest, daer zijnse banghe gheworden, meenende men soude haer vangen, om datse Hollanders waren, zijn wederom naer Vollenhove ghereyset ende soo door Frieslandt ende Groeninghen op Delf-ziel gekomen, alwaerse 3 mael geïnbarqueert hebben, ende hebben niet op de Knekke konnen aenkomen, maer altijdt te rugghe moeten keeren. Nu wil ick schrijven wat ick hier tot Emden ghesien, gehoort, ende selves gedaan hebbe.
Dese 3 gasten zijn den 7. deses, ouden stijl, 's avonds met een wagen, van de Knekke binnen Emden, geaccompaigneert met een Schipper van Medenblick, gekomen, ende hebben alhier des nachts gelogeert in den gulden Helm. Den 8. dito, 's morgens vroech met opsluyten van de Poorte, met een wagen van hier gevaren, om tot Stikhuysen te wesen. Bij Oldersum komende, is haer banghe gheworden voor de Mansfelders: daer over dese, eensdeels om haer boose gheweten, anderdeels door vreese van plondering, den wagen hebben doen ommekeeren, ende sy zijn wederom naer Emden gekomen, den voerman bevelende, hy soude haer in een ander Herberghe brenghen. Soo heeft de voer-
{==267==} {>>pagina-aanduiding<<}
man haer voor mijn logement gebracht. Ick haer aansiende voor gemeen rapaillie, mits slim gekleedt gingen (2 hadden maer slechte, swarte, linnen overtrecksels aen, diese nieuws gekocht hadden, ende de derde een witte bolck-vanger, alles om niet bekent te willen wesen) doe woude ick haer niet logeren: de Schipper, die bij haer was, badt my ick soude haer logeren, sy waren treffelijcke Koopluyden, ende datse soo slecht ghekleedt waren, haddense gedaen om te beter door mans-felts volck te geraecken; doe heb ick se inghenomen. Ende terstont versochtense 2 of 3 dagen by my te blijven, ende dat mijn Dienaer haer een Kamer soude wijsen, een vuer aenboeten, ende wat t' aenbyten setten: 't welc alles gedaen worde. Ende alsoo ick de dach-wacht hadde, en op 't Stadthuys moeste wesen, ben ick ontrent 9 uyren in buys gekomen. Boven bij haer gaende, hebbe haer aengesproken, (doe hadde de Schipper haer al gesecht, dat ick haer niet hadde willen logeren,'t welck sy my vernieuwden, en deden haer excuse, datse soo slim moesten gedeedt gaen, om van mans-felts volck niet gespolieert te worden, 't welck ick haer contradiceerde, seyde, Hoe bonter gekleedt te gaen in dese tijden, in 't reys en, hoe beter.) Begeerden daer nevens van my, ick soude teghens de middach een heerlijcke maeltijdt voor haer laten prepareren, 't welck ick beval aen mijn Kock te doen. Ik ging wederom na de wacht, quam tot half twaalf wederom in huys, om te eten, doe hadden dese gasten gesecht, sy waren uyt te gaste genoodt, waerover ick toornigh worde. Hoe quam een ander borger by my, seyde my, sy hadden by een Schipper met namen claes heyndricks, die seyl-ghereed lach om naer

{==268==} {>>pagina-aanduiding<<}

Bajona en France te seylen, geweest, ende van hem begeert of hy haer niet tot Calis in Vranckrijk, ofte tot Douveren in Enghelandt koste aensetten, sy wouden hem gheven wat hy begeerde: de Schipper hadde haer geantwoort, hy koste dat niet doen. Doe hadden sy hem gheantwoordt. Sy vraechden daer niet na, ofse 100 of 200 mijlen te Lande wederom reysden. Ick alle dese dingen hoorende, ende haer kleyn ghemoedt neffens haer onbestandicheydt siende, viel my terstont in, als of my het ingegeven worde, dat dese quanten moesten culpabel aen dit verraed wesen, te meerder dewijle 2 daghen te voren Sr. pauwels de willem, Coopman van Amsteldam, mij het Placcaet van de Hog. ende Mog. Heeren Staten Grenerael, tegens dese verraders ghepubliceert ('t welc ooc het eerste was dat hier quam, ende ik terstond bij den Drucker kallebach, hier dede na-drucken, door dien datmen dit exemplaer aen de Majest. van Denemarcken brenghen moeste) liet lesen. Ick tot 12 uyren met mijn kinderen over tafel sittende, quamen dese 3 quanten, ende voorderden in aller haest, hare rekeninghe. Doe ben ik opgestaen, ende haer gevraecht, waarom datse een maeltijt deden bereyden, als sy niet wouden inkomen ende eten, daer nu alle dinck drie dubbelt duer was? Sy antwoorden my met een verslaghen ghemoet, sij kostent niet beteren, waren op een ander plaets te gaste genoodt. Ende als mijn Soon haer het ghelach rekende, doe haddense 't samen verteert 26 stuyvers, ende sy waren so perplex, datse meenden het ware elck persoon 26 stuyvers, ende waren paraet 3 mael 26 stuyvers te geven. Ende alsse mijn Soon het geldt souden geven, beefden haer de handen, datse geen geldt kosten hou-
{==269==} {>>pagina-aanduiding<<}
den, want ick hadde haer gheseyt, waerom sy nu naer Vranckrijk oft Engelandt wouden? Daar kondense my niet op antwoorden. Doe hebbe ick met mijn blootte hooft uytgaende, den Schout voor zijn deur ghewenckt, ende hebbe hem in eene van mijn buur-luyden huysen ghenomen, daer met dese Quanten geen suspitye kosten nemen, hem seggende, hy soude op dese 3 quanten vlijtich acht nemen, ende haer bij den presiderenden Burghermeester brenghen, want ick twyfelde niet of sy waren culpabel aen 't verraet, dat op zijn Princelicke Excellencye voorhanden hadde geweest. Dese Schoute was scrupuleus. Doe seyde ik hem, indien hy niet het doen woude, ende haar seggen dat de Presiderende Burgermeester haer begeerde te spreken, so woude ick selve na den Burghermeester gaen. Doe heeft de Schout wat couragie ghecregen, ende bleef voor mijn huys tot de klocke een, wandelen gaen. Dese verraders siende dat ick uyt ghegaen was, vraechden mijn Soon, waer ik met mijn bloote hooft heen gegaen was? Middelertijt sy uyt mijn huys gaende, ende voor de deur komende, sprack de Schout haer aen, ende woude haer brengen by den presiderenden Burghermeester. De twee die ginghen door, de derde seyde, sy bleven noch wel twee of drie daghen binnen Emden, wouden alsdan bij den Burghermeester comen, ende ging also wederom na den Helm, als wesende het eerste huys daer hij in komen koste. Doe begeerde ick van de Schout neffens andere Borgeren, die ick dit al gheopenbaert hadde, hij soude hem doen bewaren, tot vorder bescheyt, dewijle de andere beyde hem ontloopen waren, dat worde doen gedaen, ende dit was johan querels ofte blanckaert. Desselvighen daechs

{==270==} {>>pagina-aanduiding<<}



ontrent twee uyren na middaghe, quam de Major van Groeninghen, met namen jan van stappen, met den Bode van de Provintien, met namen jan backer, ende een voerman van Groeninghen, die dese quanten op Delf-ziel gebracht hadde in aller haest van de Heeren van Groeninghen afgesonden, om dese quanten te vervolgen tot Emden. Ende alsoo dese vorige bewaert was, gingh ick met haerluyden tot hem. De voerman ende ick hem kennende, te weten omdat de voerman hem gevoert hadde, ende ick, omdat hy tot mijnent gelogeert hadde: Belede terstont, dat hy de man was. He tweede zijn broeder abraham blankert, vonden wij op d'Appel marct, in 't wapen van Leyen op 't bedde in zijn kleêren liggen, in een olick gat, 's namiddaechs te 4 uren, die badt ons terstont, dat wy Godt voor zijn siele bidden souden, hoewel hy in 't scheep te gaen hier de couragieuste ende stoutste was. De derde, willem jansz., worde des nachts tusschen den 8. ende 9. deses, tot bankstede in een dorp, by de Ripe gelegen, van den Commandeur Erentruyters soldaten, die hem naergesonden worden, gevangen, ende 's morgens tot Emden gebracht, also dat dese 3 quanten hier hebben wesen moeten. Alsse hier te schepe gebracht wierden, hebbense geweldich over my gedoleert ende geroepen, dat ik de oorsake was datse hier geapprehendeert waren. Ic twijfele niet, maer weet voorseker, dat ic Gods ende de menschen, die Godes reyne onvervalschte woort van harte liefhebben, een dienst daeraen gedaen, ende mijn geweten gequiteert hebbe, gelijck ick ook dese quanten serve int gesichte gesecht hebbe, &c.
Embden 14 Feb. olden stijls,
Onder stont
U. l. dienstwilligen H. St.

{==271==} {>>pagina-aanduiding<<}


Uit Amsterdam werden zij den 27sten naar 's Gravenhage gebragt, waar zij aankwamen eenige uren nadat het doodvonnis aan cornelis gerrits en de drie matrozen, die in het Sotje gevangen waren genomen, voltrokken was. Het spreekt wel van zelf, dat zij niet gepijnigd werden, daar zij niet alleen volmondig alles bekenden, wat men verlangde te weten, maar daarenboven nog onschuldigen met de schandelijkste aantijgingen belasterden, alles in de hoop, zich daardoor bij hunne regters aangenaam te maken, en zoodoende genade te verwerven. Die hoop evenwel werd verijdeld, zoo als wij hierboven reeds gezegd hebben.
Van coorenwinder's wedervaren valt ons weinig te zeggen. Terstond nadat stoutenburg hem het noodlottige berigt had medegedeeld, had hij zich op de vlugt begeven naar Overschie, waar hij veertien dagen lang verborgen bleef, maar eindelijk onverwachts betrapt werd, en den 21sten Februarij naar 's Gravenhage gevoerd, waar hij dezelfde straf als de overigen onderging.

Gelukkiger dan zij allen waren stoutenburg en van der dussen, die het aan hunne welberaamde maatregelen te danken hadden, dat zij hun wis verderf ontkwamen.
Terstond na zijne aankomst in Rotterdam, had stoutenburg zich naar van der dussen begeven, en waren zij gezamenlijk overeengekomen, dat zij zich met gregorio, den kamerdienaar van den

{==272==} {>>pagina-aanduiding<<}



eerstgenoemde, voorloopig zouden verbergen, tot dat het toezigt op de verdachte personen eenigzins zou verminderd zijn. Volgens sommigen hielden zij zich tien of twaalf dagen op ten huize van een gewezen speelman in Rotterdam; zeker is het, dat zij eerst na verloop van dien tijd, aan boord van den vroeger door ons genoemden jakob beltjes, de stad verlieten. Verborgen in het vooronder, voeren zij de rivier op, kwamen niet dan zeer zelden te voorschijn, zoodat zij zelfs reeds tot bij Nijmegen genaderd waren, eer de schippersknecht hen gewaar werd, wiens stilzwijgendheid zij met eenige rijksdaalders kochten, onder voorgeven, dat zij verkleede geestelijken waren, die in 't geheim in het land waren geweest. Ongehinderd kwamen zij tot aan het tolhuis bij Schenkenschans, waar zij eenige uren moesten blijven liggen, en waar gregorio naar den wal gezonden werd, om te trachten, iets te vernemen van de geruchten, die daar liepen. Hier gebeurde evenwel iets, waarop zij niet gerekend hadden: eenige soldaten namelijk, die op de schans in bezetting lagen, en vroeger in Bergen op Zoom gediend hadden, toen stoutenburg aldaar gouverneur was, herkenden zijnen kamerdienaar, namen hem gevangen, vroegen hem naar zijnen heer, en dreigden hem met de pijnbank, toen hij zich onkundig hield. Hierdoor werd hij tot bekentenis gebragt, en werden terstond eenige soldaten naar het schip gezonden, om de beide vlugtelingen op te ligten. Heze zaten intusschen met den schipper in de boot, den tijd verdrijvende met visschen, toen zij, door het wegblijven van gregorio reeds eenigzins achterdochtig geworden, op de nadering der soldaten onraad vermoedden. Zonder zich te be-
{==273==} {>>pagina-aanduiding<<}
denken, sneed stoutenburg het touw los, waarmede de boot aan het schip verbonden was, dreigde den schipper, die hem dit wilde beletten, daar hij ongaarne zijn vaartuig en zijne lading prijs gaf, dat hij hem de hersenen verbrijzelen zou, indien hij den minsten tegenstand bood, greep met van der dussen de riemen, en in weinige minuten waren zij midden op de rivier, buiten het bereik van het krijgsvolk, dat het schip in beslag nam, en de vrouw en den knecht des schippers, die zich nog daarop bevonden, naar de schans overbragten. Hierop begaven zij zich naar de overzijde der rivier, waar zij op Kleefschen bodem aan wal stapten, en een wagen huurden, die hen naar Goch bragt, waar Spaansche bezetting lag. Na eenige dagen hier vertoefd te hebben, werd hun een sterk geleide medegegeven naar Brussel, waar de Aartshertogin Isabella hen met onderscheiding ontving, en hen zelfs, korten tijd daarna, bij eene schriftelijke Akte in hare bescherming nam. Van der dussen bleef hier wonen, terwijl stoutenburg's leven in het vervolg niet anders geweest is, dan eene aaneenschakeling van onrust en gejaagdheid. Verbeten spijt over de mislukking zijner plannen, magtelooze wraakgierigheid, wroeging over de ellende, die hij over de zijnen gebragt had, pijnigden en vervolgden hem overal. Te vergeefs zocht hij op eene reis door Frankrijk en Italië verstrooijing te vinden en de stem te smooren, die hem dag en nacht aan een broedermoord herinnerde, totdat hij eindelijk, toen eene poging om na maurits dood in het land terug te keeren, mislukt was, de laatste vonk van eergevoel, die nog in zijnen boezem was overgebleven, in dolle wraakgierigheid uitbluschte, en de wapenen tegen zijn vaderland aangordde.

{==274==} {>>pagina-aanduiding<<}

Toen in Augustus 1629 montecuculi op zijnen vermaarden strooptogt, die den vijand in het hart der Republiek bragt, de stad Amersfoort plunderde, zag men tegenover het huis, waar Hollands Advokaat, jan van oldenbarneveld geboren werd, een zwarte vaan wapperen, met een doodshoofd beschilderd, - de oorlogsstandaard van zijnen zoon willem van stoutenburg.
Het lag niet in het ondoorgrondelijk raadsbesluit der Voorzienigheid, die den schuldige gespaard had, dat ook reinier van groeneveld het jammerlijk lot, dat hem dreigde, zou mogen ontgaan. Wij hebben gezien, hoe hij, toegevende aan de smeekingen zijner moeder, zich uit de armen der zijnen losscheurde, en 's Gravenhage gelukkig verlaten had, eer zijn huis door het Geregt was bezet geworden. Begunstigd door de duisternis, bereikte hij Scheveningen, waar hij zich verborg bij een visscher, dien hij in vroegere dagen voor armoede en gebrek had beveiligd, en van wiens trouw hij verzekerd was. Heze was ook terstond bereid, alles ter zijner redding te beproeven, en bood hem aan, niettegenstaande de overtogt door den hevigen noord-westen wind met gevaar verbonden was, onverwijld met zijne pink in zee te gaan, en de vlugt te nemen naar Engeland of Hamburg. Zonder eenigen twijfel zou hij behouden zijn geweest, indien hij dit aanbod had aangenomen; maar het scheen, dat zijn noodlot vervuld moest worden. Nog altijd verkeerde hij in het denkbeeld, dat zijne vlugt hem als een bewijs van schuld zou aangerekend worden. Bij de geringe kennis, die hij droeg van den grooten omvang van het komplot, kon hij niet gelooven, dat alleen het verstrekken

{==275==} {>>pagina-aanduiding<<}

van geld aan zijnen broeder, hem in zoo groote ongelegenheid zou brengen, dat hij om die te ontgaan, tot eene vrijwillige, misschien eeuwige verbanning moest besluiten, die, als een bewijs van grootere medepligtigheid geldende, hoogstwaarschijnlijk de verbeurdverklaring van al zijne goederen, een onherstelbare slag voor zijne kinderen, zou ten gevolge hebben. Toen hij dus, vervuld van die gedachten aan het strand stond, starende op de wilde branding en luisterende naar het droevige huilen van den stormwind, dat zijne ziel met eene ongekende zwaarmoedigheid vervulde, voelde hij zich den moed ontzinken, om zijn leven te wagen, ten einde een gevaar te ontgaan, dat hem zoo groot niet voorkwam, als het toch werkelijk was, terwijl eindelijk de edelmoedige gedachte, dat hij door die vlugt zijnen redder, op wien zijne verbitterde vijanden zich ongetwijfeld wreken zouden, welligt in het ongeluk zou storten, aan zijne onzekerheid een einde maakte, en hem het besluit deed opvatten, zich ergens in het land te verbergen, totdat het grootste gevaar voor hem geweken zou zijn. Hij begaf zich te dien einde nog denzelfden nacht met den visscher op weg langs het strand naar Katwijk, waar deze een wagen voor hem huurde, die hem naar Zandvoort en vervolgens naar Egmond bragt. Van hier zette hij zijn togt voort naar Petten, en verder naar Texel, waar hij zich evenwel nog niet veilig genoeg waande. Hij liet zich daarom naar Vlieland overzetten, waar hij in de volgende dagen de noodige maatregelen beraamde, om, indien hij vernemen mogt, dat de zaak eene ongunstige wending nam, naar Engeland te kunnen oversteken. Zoo ver mogt het evenwel niet komen. Reeds

{==276==} {>>pagina-aanduiding<<}



zeer spoedig verbreidde zich in 's Gravenhage het gerucht, dat hij in Scheveningen gezien was: terstond werden de naauwkeurigste nasporingen in het werk gesteld, en het duurde niet lang, of men had zijn spoor gevonden. Op het alleronverwachtst werd hij den 18den Februarij door den Schout van Vlieland herkend, terwijl hij, in schippersgewaad vermomd, te midden van eenige visschers aan het strand zat: - den volgenden dag werd hij onder sterk geleide naar 's Hage gevoerd en op de Gevangenpoort in hechtenis gezet.
Bij de geheele instructie der zaak, welke nu volgde, bleef hij kalm en onverschrokken, hoezeer hij den treurigen afloop spoedig genoeg kon gissen. Wel mogt zijn geweten hem vrijspreken, daar hij geen regtstreeksch aandeel aan de zamenzwering genomen had; maar de noodlottige gevolgen zijner zwakheid waren niet te ontgaan. In weerwil van zijne volledige bekentenis, waarin de afschuw doorstraalde, dien hij voor het komplot koesterde; in weerwil van de pogingen zijner vrienden, en van de bede om genade, door zijne rampzalige moeder, en zijne troostelooze echtgenoote aan de voeten van den Stadhouder uitgestort, werd het strenge doodvonnis geveld, en den 28sten Maart binnen 's Gravenhage voltrokken.

De beklagenswaardige slagtoffers van de helsche berekeningen der beide blansaerten, de drie Leidsche fabrijkarbeiders, ondergingen hetzelfde lot, terwijl met den dood van bontebal die op den 3den Julij te Botterdam onthoofd werd, de vreesselijke strafoefening besloten werd. Behalve stoutenburg en van der dussen ontkwam van de eigenlijke za-
{==277==} {>>pagina-aanduiding<<}
menzweerders alleen cors jansz van alfen, van wien, sedert zijne overhaaste vlugt in den nacht van olsveen's gevangenneming, nimmer iets meer was gehoord.
Zoodanig einde had de strafbare onderneming, die, wanneer zij gelukt ware, eene onafzienbare reeks van jammeren had kunnen brengen over het vaderland, dat van buiten bedreigd door eenen vijand, die later toonde, krachts genoeg te bezitten, om den hardnekkigen worstelstrijd nog het vierde eener eeuw vol te houden, ter naauwernood hersteld was van de bloedige wonden, door inwendige verdeeldheid en partijhaat geslagen; eene onderneming, die, hoe loszinnig ook ontworpen, hoe roekeloos ook doorgezet, slechts weinige uren voor dat de vreesselijke slag geslagen zou worden, verijdeld werd door de onmiskenbare leiding der Voorzienigheid, die niet wilde, dat de schitterende gedenkboeken der Republiek bezoedeld zouden worden door eene bladzijde, waarop het woord ‘vorstenmoord’ te lezen was.

einde van het tweede en laatste deel.



{==279==} {>>pagina-aanduiding<<}

Aanteekeningen.


{==281==} {>>pagina-aanduiding<<}

Aanteekeningen.

Bl. 3. ‘Besluit van de Staten.’
Het octrooi, volgens hetwelk de Leidsche Hoogeschool het regt had, de lijken van misdadigers, welke in de drie wintermaanden, in eenige plaats van Holland met den dood gestraft waren geworden, te mogen opeischen, is van den 19 December 1619.
Kok, Vaderl. Woordenb. XXII Deel, bl. 70.
Bl. 13. ‘Jan pieterszoon, samuel de plecker en gerrit corneliszoon.’
Deze drie mannen, welke op zulk eene schandelijke wijze in den aanslag getrokken werden, waren als ijverige Remonstrantsgezinden bekend. Zelfs vinden wij van den tweede in zijn vonnis vermeld, dat hij ‘hem eenighen tijdt herwaerts heeft laten gebruycken tot een Leraer ofte vermaner der Remonstranten, ende tot dien eynde, namentlick om te prediken, commissie becomen van utenbogaert, episcopius ende grevinckhovius, gewesene Predicanten in dese landen, ende daer voren oock genoten seeckere beloninghen.’ Met betrekking tot dit laatste, vinden wij in het Klaer vertoogh van slatius, dat tot de lasten van de Societeit der Remonstranten ook gebragt werd eene som van 81 gl. en 5 stuivers, als toelage in het vierendeel jaar aan samuel de pleckere.
Bl. 16. ‘de Schout willem de bont.’
Hoe deze hij de Remonstrantsche partij gehaat was, blijkt

{==282==} {>>pagina-aanduiding<<}

onder anderen uit de hekeldichten van vondel. In zijn Haec libertatis ergo, leest men onder anderen deze regels:

‘Schout bont die grazelt vast, en blinkt in 't goude leder, 
En, als een tiger, op de onnozelheit verwoet, 
Parst wijn uit tranen, en laad smeer, bij zweet en bloet 
Der schaamle burgren, die zoo mannelijk zig queten.’ 


Waarbij in eene aanteekening gevoegd wordt: Schout bont zet zijne diefleiders in 't goed der vrome burgeren, die van de Predikanten, en het gepeupel, voor landverraders en Prince-moorders alleen uit haat en bitterheid, worden uitgekreten.’
In 1634 was de bont nog Schout te Leiden, blijkens het schimpdicht: ‘Aan alle hondeslagers en hondebeuls enz.’ dat vondel in dat jaar op hem schreef, te vinden in zijne hekeldichten.

Bl. 17. ‘dijckgrave en boekhove.’
In het vonnis van jan pietersz lyndraeyer lezen wij dat hij van abraham blansaert en willem parthy heeft gehoord, ‘van de huysingen van de Heeren dyckgrave ende boekhove te bezetten: den eenen, omdat hy een Krijghsman was, ende den andere, omdat hy een rechter over den advocaet was gheweest.’
Van boekhove (of, zoo als zijn eigenlijke naam was, ‘broekhoven’) wordt ook in vondel's Hekeldichten gezegd:

‘Dat hij 's Lands Vader, door de nijdt, 
Heeft helpen doemen, dat om reên, 
Zijn maats, en hem, bekent alleen.’ 
Drukfaut in 't Papiere Gelt. 


Bl. 18. ‘Het Plakkaat der Generale Staten.’
Het plakkaat, waarvan hier wordt gesproken, werd door de Algemeene Staten gepubliceerd, ‘om te stutten de onordentlicke opstijghinghe des gelds,’ en, zoo als het in de considerans verder heet, ‘opdat dese Nederlanden niet en komen in sulcken confusie, ende onverwinnelijcke schade als deselve ten tijde van Keyser maximiliaan in den Jare 1489 zijn geraeckt, soo dat ten dien tijde alle ghevalueerde gouden Penningen zijn verleecht ende afghesedt de twee derden deelen, dat is van drie gulden op eenen gulden. Insghelicks by onse tyden ontrent den Jaere 1579 in andere Landen, ende voornamentlijck in Vranckrijck, de gouden kroon was gheresen op ses gulden, ende teffens op thien schellingen, dat is de rechte helft, wiert afghestelt. Dat mede in Duytsland, Polen, Pruyssen ende andere aenpalende Landen de Gelden in korte jaeren boven de helft syn gheresen; te weten den Ducaet van 56 op 130 grossen, ende den Rijcxdaler van 35 op 80 grossen, enz.’
Wie overigens naauwkeurig bekend wil worden met het muntwezen van die dagen, raadplege daarover:

{==283==} {>>pagina-aanduiding<<}

Beeldenaer, ofte Figuur-boek dienende op de nieuwe Ordonnantie van der Munte, gearresteert ende uit-ghegeven by de Hog. ende Mog. Heeren Staten Generael der Vereenighde Nederlanden, van den een en twintigsten July 1622. In welcke gherepresenteert zyn alle de figueren van de Goude ende Silvere Munte, cours ende gangh hebbende in krachte derselver Ordonnantie, ende boven welcken geene tot anderen pryse ontfanghen ofte besteet sullen mogen werden. - 's Gravenhage 1622, (voorhanden in de Kon. Bibl. te 's Hage).
Bl. 32. ‘de Societeit der Remonstranten zal worden gezuiverd.’
De woorden, die slatius hierop laat volgen, vinden wij in eene der talrijke brochures van die dagen als zijne eigene opgeteekend:
‘Daer syn luyden,’ lezen wij daar, ‘die hem hebben hooren dreyghen, indien hy tot zyn voornemen mochte gheraeken (welk voornemen wat het geweest zy, heeft daerna de uytcomste geleert) dat hy alsdan zijn leet aan de Societeit soo soude wreken ende dieghene die hem (zo hy meynde) verongelyckt hadden, soo te bengelen nemen, dat zy 't heughen sonden.’
Naem-scherm der Remonstranten teghen de naemschendelycke calumnien uytgestroyt by den Hove Provinciael in Hollant, enz.
Bl. 33. ‘De woorden van slatius tot claeszoon.’
Wij lezen in het vonnis van slatius, dat cornelis gerrits ‘sach ende bevont dat deselve aenghenomen maets nu wat swaricheyts maecten, doordien sy hem cornelis gerrits niet en geloofden, maer liever noch een ander souden willen spreken, versoeckende mitdsdien op hem gevangene (namelijk slatius) dat hy deselve eens soude willen aenspreken, ende wat naerder openinghe doen. Dat dienvolgende de voornoemde cornelis gerrits ontboden hebbende een van de voorsz. aengenomen maets, namentlick jan claesz uyt Zuytlant, omme by hem gevangen te komen, hadde denselven jan claesz hem by hem gevangen vervoecht op zyn sondaechs int swart ghekleet, sodat hy ghevangen hem al lachende vraechde, hoe 't quam, dat hy op een werckendach so in zyn bruyn gingh, als een Rentier? Daerop de voornoemde jan claesz antwoorde met ongheschicte woorden, dat hy geen sin meer int wercken en hadde, ende dat hy het een ander hadde overgheset, enz.’
Baudartius, XV boek, bl. 55.
De beloften, welke wij slatius, in zijn daaropvolgend gesprek met claesz, in den mond gelegd hebben, zijn nagenoeg letterlijk uit zijn vonnis t.a.p. overgenomen.

{==284==} {>>pagina-aanduiding<<}

Bl. 91. ‘Pieter jansz.’
De naam van dezen varensgezel wordt bij sommige schrijvers opgegeven als pieter jansz broeck, (zie de Levensbeschrijving van eenige voorname mannen en vrouwen bl. 219; alsmede den titel van het vlugschrift, in de aanteekening bij bl. 242 vermeld.) In de verschillende vonnissen evenwel, waar zijn naam voorkomt, vinden wij hem eenvoudig als pieter jansz. opgegeven.

Bl. 92. ‘De Helm in het Noordeinde.’
‘Au coin du Noordeinde et du Hartogstraatje, à gauche en entrant par la petite rue où se trouve maintenant (1853) une boutique où l'on vend du beurre, du fromage et autre laitage, est la maison, jadis l'auberge appelée den Helm, le casque, où logeait adriaan adriaanszoon van dijk, qui avait été secrétaire de Bleiswijk et qui fut un des principaux conjurés du complot formé en 1623, pour assassiner le prince maurice d Orange etc.................. .... les quatre personnes qui devaient les assister logeaient à l'auberge du Zotje, dans l'Agterom; mais quelle est la maison qui portait ce beau nom et qui devint historique en logeant ces conspirateurs, j'ai en vain cherché à la connaître.’
Antonio lopez de fonseca, la Haye. I pag. 278.

Bl. 137. ‘Geruchten van voorgenomen prinsenmoord.’
‘Langh voor dat dit verraedt aen den dagh quam, hoorde men dat eenige Remonstranten malkander troosten, dat haer verlossing na by was, maer dat het bloedt kosten sou: wel 14 daghen te vooren, schreven eenige goede Luyden, woonende in de landen van Gulick en Bergh aen haer bekende in Holland, dat sy met groote droeffenis en herten-leet van eenige onder de Spaensen en Papisten verstaen hadden, dat Prins maurits vermoort was.’
Joh. van den sande, Nederlandsche Historien enz. I Boeck VII, bl. 269.
Baudartius, die, zoo als op vele plaatsen van zijn werk blijkt, groote waarde hechtte aan voorspellingen, welke in die dagen vrij algemeen waren, meent zelfs, dat de aanslag op Prins maurits reeds eenigen tijd te voren in Frankrijk voorzegd was geworden. Hij zegt namelijk in zijn XV boek, bl. 28:
‘Mijnen Franschen prognosticeur (hiermede bedoelt hij een zekeren pierre de larivee le jeune uit Troijes) brocht my oock eenen suym in 't hooft, seggende in het eerste quartier van Februarius, Un bien grand fera bien de se garder, d'autant que sa mort le suyt, comme son ombre. (Meer en darf ik uit den selfden niet verhalen). Al het bovenverhaelde en verstond

{==285==} {>>pagina-aanduiding<<}

ick niet. Ick en wiste niet waer het henen wilde. Tot dat men na dit flickeren en weer-lichten den Donderslach heeft vernomen, daermede men den Prince van Oranye meynde ter neder gheslagen te hebben.’

Bl. 166. ‘het Zuideinde’.
Reeds voor 1400 was het zoogenaamde Zuideinde, onder welken naam men het begin van de tegenwoordige Wagestraat verstond, reeds betimmerd. In een brief van Ao. 1399 leest men reeds van ‘een huys in 't Zuyteynde van den Hage op ten Delfwech’ (de riemer, Beschrijving van 's Hage bl. 76). Wij vinden bij dienzelfden schrijver het bewijs, dat in den tijd, waarin ons verhaal voorvalt, aan de tegenwoordige Wagestraat nog den naam van Zuideinde gegeven werd. In eene keur, geordonneerd op de reinigheid van de straten van 1626, lezen wij, dat
‘'t Sevende quartier sal wesen de Venestraet van de Markt af, en voorts 't Zuyteinde tot de Valbrugge toe, de nieuwe Molstraet, de Vlamestraet, de Lorlingstraet en de Laen.’

Bl. 166. ‘Het Zieken.’
De benaming ‘'t Sieke,’ voor dit gedeelte van 's Gravenhage, was reeds in 1476 bekend, en ontleend aan het Leproozen- of Lazarushuis, aldaar gelegen.

Bl. 166. ‘de weg naar Rijswijk.’
Te dier tijde vond men tusschen 's Hage, Rijswijk en Delft slechts een zandweg. Een gedeelte daarvan is in 1518 het eerst met boomen beplant, zoo als blijkt uit eene akte van de ‘Camere van der Rekeninge in den Hage’ van den 16den November van dat jaar, waarbij aan ‘de Sieckhuysmeesters van den Lasaryssen van den Hage’ wordt toegestaan, dat zij ‘jegenwoirdich en toecomende zullen mogen tot heuren selfs costen doen bepooten die canten van den Heerwech an beyden zijden met willigen, elsen oft popelgoenen oft andere bomen die dair toe best zullen dienen; Beginnende van der uyterste huysen van den Hage, streckende voirbij 't selve Siechuys naar Ryswyck toe tot an 't naiste bruggeken vast an noortwaerts van Ryswyck, enz.’
Eerst in 1691, is de weg tot Delft geheel beplant en met klinkers bestraat.

Bl. 190. ‘De weiden van den Heer van ketel.’
Deze lagen aan den ingang van het Bosch, waar ook de prachtige huizinge van den Heer van ketel zich bevond, welke in dien tijd was overgegaan in het geslacht van brederode. De naam, die in den tekst voorkomt, was evenwel toen nog algemeen in gebruik.

{==286==} {>>pagina-aanduiding<<}

Bl. 207. ‘Stoutenburg verlaat zijne woning.’
‘Maer corts daerna becomt hy weder tijdinghen van de voorsz. van dyck. dat een van de coffers ontdekt was, daer de instrumenten in laghen, 't welck hy verbaest terstont den coorenwinder communiceert, raedende alle beyde dat sy haer op de vlucht begeven souden: tot hetwelck hy hem prepareerde, sijn vrouwe raedende nae de kercke te gaan, 't welk als sy oock dede, treedt hy in haer camer en beroofd die van alle de Juweelen een groote penninck belopende; waardoor sy oock soo verstoort was, dat sy hem voor een verrader scholt, sijn schilderye int vier wierp, en een kleine Tronie t' eenemael uytkrabbende, verswerende oyt haer weder by hem te voeghen. Als hy dit bestelt hadde, is hy met syn knecht gregorio uytghegaen, naer syn broeder groenevelt, hem waerschouwende dat de moeyte, die daer ontstont op haer huysen storten soude, en dat een yder sijn Hooft verseeckeren most.’
(Wassenaer, Historisch verhaal IV deel, bl. 105.)

Bl. 224. ‘De ware toedragt der zaak voor den Raad van State geheim gehouden.’
‘De provoost van den Hove geeft aan, dat hem bij 't Hof Provinciaal van Holland belast is, zekere personen, die Z. Exc. onlangs op den weg onbehoorlijk hebben bejegend, gevangen te nemen in zekeren herberg alhier, en dat hij daartoe zoude gevangen nemen, die hij daar vonde en nog komen zouden: verzoekende daarop te verstaan de goede beliefte van den Raad. Hem is geantwoord 't zelve alzoo te mogen doen.’
Res. Raad van State, 6 Feb. 1623.
‘Het is naauwelijks te betwijfelen’ zegt van der kemp (maurits van nassau, 4de deel bl. 374), ‘dat hier op die samenzwering gedoeld wordt. Maar vreemd is het, niet alleen dat de Provoost tot die gevangenneming de toestemming des Raads vroeg of vragen moest, maar tevens dat het uit alles blijkt, dat hij de ware toedracht der zaak voor den Raad verzweeg. Immers van dat onlangs onbehoorlijk bejegenen van Z. Exc. op den weg, was geen woord waar: en de koele toon van het besluit des Raads, toont genoeg, dat dezelve met de waarheid van het voorgevallene niet is bekend gemaakt.’

Bl. 239. ‘Bededag, den 21sten Januarij door de Staten van Holland uitgeschreven.’
Deze bededag was vastgesteld door Hunne Hoogmogende Heeren Staten Generaal, die bij brieven van den 18 Januarij de verschillende gewesten daartoe aangeschreven hadden, met last ‘eenen yeghelycken op sekere pene te verbieden, ten voorschreven daghe eenigh handwerk oft lichtveerdighe exer-
{==287==} {>>pagina-aanduiding<<}
citie te doen. Ende daer benevens ordre te gheven dat de Predicanten vermaent worden in haere Predikatien tenzelven dage te doen, heure Text daer toe te nemen om de Gemeente te beter tot bidden te bewegen.’

Bl. 241. ‘Cornelis van aerssen.’
Dit was de vader van den vroeger door ons genoemden françois; hij was toen 79 jaar oud, en was tot Griffier van Holland voor zijn leven benoemd. In 1621 was hem de Heer van goch toegevoegd, die in October 1623 het geheele ambt overnam. Van aerssen bleef evenwel zijne wedde en rang, en zitting in de vergadering tot zijnen dood, behouden.

Bl. 242. ‘Gedenkpenningen en verdere belooningen aan de vier matrozen geschonken.’
Wij moeten bekennen, dat wij ter wille van de romantische voorstelling eenigzins van de waarheid, wat de chronologische naauwkeurigheid aangaat, zijn afgeweken.
Eerst op den 18den Februarij, dus tien dagen later, vinden wij in de Resolutiën der Staten Generaal, dat men aan elk gegeven heeft ƒ12 ‘om daarmede te koopen een rappier.’
Van de eenigzins uiteenloopende berigten, omtrent de verdere aan hen geschonken belooningen, hebben wij voornamelijk wagenaar gevolgd. (X deel, bl. 479), wiens opgave bijna woordelijk overeenkomt met die uit een geschrift, bij daes arnoutsen in 1623 gedrukt, en getiteld: Het vierdaegsche licht van February, daer in te sien is de wonderlijcke ende grouwelijcke Haeghsche Tragoedie: ofte conspiratie tegen het lieve vaderlandt ontdeckt door dese eerwaerdighe mannen: jan enghelen, jan faes, jeroen ewouts., pieter jansz. broeck.
Daar lezen wij namelijk:
‘Den selven dach zijn de Matrosen, dewelcke soo lange tot den Casteleyn goede chier gemaeckt hadden, ontslagen ende van sijn Princelycke Excellentie vereert met eenen gouden penninck, daer syn Wapen, Effigie ende advies op stonde, naer gissinghe over 80 gulden aen gout wegende, daer beneffens een versilvert zydtgheweer. De Heeren Staten hebben elcks Hooft voor Hooft doen tellen 600 guldens, met een Tractement van 15 gulden des maents, met eenen commissy-Brief dienstigh om aen alle Admiraliteyten tot haren faveur te couvereren om geavanceert te werden, om het eerste officie datter open valt, daer sy bequaem toe mochten zyn, daer in voor anderen geavanceert te werden, zyn also met goet contentement nae Rotterdam getrocken, vertoonende haer wedervarentheyt, en hebben haer dadelyck seer excellent int staelgraen laten kleeden op syn scheeps, met een grauwen Hoet verciert met eenen Gonden Bant, dragen haer alreede of sy scheeps-capiteynen waren.’

{==288==} {>>pagina-aanduiding<<}

Volgens andere opgaven weder ontvingen zij ‘boven haer voorrigh gelt (?) noch elkx 100 Pout-Vlaems met een medalie van goudt, ende een maent gagie ende Jaergelt met eenen credentsbrief dienstich tot avaneement.’
Deze opgave vonden wij in een klein vlugschrift van dien tijd, dat den volgenden zonderlingen titel voert:
Caleneeten, ofte Trouweloose voghelen, voortgecomen uit ten Arminiaenschen Bogaert, ende onlancx gesien in het Grote-Groen-Olde-Berne-Velt ontrent den Slaenden Dyc van Stouten-Burch, Trachtende haer en eygen Thuyn ofte Nest vuyl te maecken. Van de welcke, door sonderlinge voorsienicheyt Gods, vier schandelyck verjaecht ende vervloghen zijn, ende door den grooten Jacht-meester van de scherpe sweerden in den Hollantschen Hage, Anno 1623 den 27 February, in plaetse van vier Vastelavont Gansen den hals afgetrocken.
Zoo als men zal opmerken, is die titel doorzaaid met eene soort van woordspelingen, die aan uyttenbogaert, hugo de groot, oldenbarneveld, groeneveld, slatius, van dyck, stoutenburg en den Hollandschen tuin doen denken.
Zeker is het, dat de vier matrozen scheepsluitenanten zijn geworden, en in 1625 door de Algemeene Staten aanbevolen voor openvallende kapiteinsplaatsen.
(Res. St. Gener. 4 Maart en 8 April 1625).

Bl. 253. ‘Aansporingen om de leiders en handlangers der conspiratie aan de Justitie over te leveren’
Het geheele land was, zooals ligt te denken is, in die dagen vervuld van het ontdekte komplot. De meest overdrevene geruchten waren in omloop, waaronder wij vooral rekenen het voorgeven, dat de zamenzweêrders met den vijand in verband stonden, hoewel men bekennen moet, dat tot het opperen van dit vermoeden wel eenigen grond bestond. Cappellen zelfs zegt: ‘Men hout het daer voor, dat dit voorgenomen is met weten ende intelligentie van den vijant, te meer, alsoo sy belast waeren, ende geresolveert sulx in 't werck te stellen, geduirende desen vorst; in 's vijants steden heeft men al voor eenighe dagen geseit, dat de Prins doot was, oock in eenighe van onse steden, dat hij doot, in andre, dat hij vermoort was.’
(Gedenkschriften van Jonkheer alexander van der capellen I. bl. 150).

Vooral in de vlugschriften, van welke het in dien tijd wemelde, treft men niet weinig overdrijving aan. Zoo lezen wij in Het Haeghsche Discours, belanghende de groote verraderij:
‘Ja, so het aangegaen hadde, souden de stutten van onderen getrocken zijn, ende het gheheel huijs over hoop gevallen hebben, alsoo datter een groote partij Inwoonders vermoort, in de lucht ghevlogen, verbrant ende de rest van onse erfvijanden

{==289==} {>>pagina-aanduiding<<}

overvallen, de welcke met duysenden op de Frontieren lagen, also op de proij loerende de welcke haer voor dese reijse door de hant des Almachtigen haer als uijt den muijle ghetrocken is, want het wort voor vast ghesegt dat desen Moort van allen de principale Hoofden onses vaderlants int op springhen ende verbranden aller Magezijnen op den Biddach aengegaen soude hebben, och of God den Menschen hit generael in haer herte naer het leven inbeelde de groote ellende de welcke uijt Boskruyt ende der selver brant ontstaen kan.’
Wij meenen evenwel reden genoeg te hebben, alle berigten van verstandhouding met den vijand voor ongegrond te verklaren: vooral daar hiervan met geen enkel woord gerept wordt in een der vijftien doodvonnissen, en men toch zeker zulk eene gewigtige verzwarende omstandigheid, die daarenboven eene nieuwe vlek op de Spanjaarden zou wezen, niet onvermeld zou gelaten hebben.
Dat de Contra-remonstranten, ijverig partij trokken van de ontdekte gruweldaad, was ligt te verwachten: eveneens, dat de Arminiaansche partij zeer veel nadeel daardoor zou lijden, daar het niet moeijelijk viel, velen te overtuigen, dat de aanslag uit den boezem der Remonstrantsche Societeit was voortgekomen. De drukpers werd dan ook bij deze gelegenheid niet gespaard om in proza en poëzij het ontdekte verraad voor te stellen, hetzij als een bewijs tegen de verdrukte partij, hetzij als een bewijs van genadige afwending van den toorn Gods.
Onder de bijzonderheden, die als zeer opmerkenswaardig door verscheidene schrijvers van die dagen vermeld worden, behoort ook, dat de zon in acht dagen niet gezien was geworden, en op den 6den Februarij, toen het komplot geopenbaard werd, weder door de wolken brak.

Zoo lezen wij bij baudartius:

Merct dit wonder te deegh, ghij Mannen ende Vrouwen, 
De Sonn' heeft haar geschaemt dit bose stuc taenschouwen. 
Als sij acht dagen lanck haer aengesicht bedekt 
End' haren guld'nen strael ons vaderlant ontreckt, 
De dach verduijstert bleef, tot het verraet ontdeckt, 
Van Bootsgesellen was, van God daertoe verweckt, 
Doe scheen sij weer seer blijd, o Grootste God verheven, 
Geeft ons een dancbaer hert, end' ons' Prins een lane leven. 


Zoo luidt het ook in een volkslied uit den vroeger ons genoemden Nederlandsche Gedenck-Clanck:

Stem: Gaillarde Maurice, of waer mach mijn herteken wezen.

Merck toch! Wat een duijster wolcke 
Hing den volcke 

{==290==} {>>pagina-aanduiding<<}

Van dit Land korts over 't hooft! 
Och, wat was hun quaets belooft 
Doe de lieve lichte son, 
Als bedroeft niet schijnen kon, 
Eer het quaet 
En 't verraet 
Overluijd 
Quam borr'len uijt. 


Bl. 253. ‘hooge prijzen op de hoofden der schuldigen.’
In de eerste Publicatie van het Hof van Holland wordt aan dengene, die slatius, van dyck, geesteranus of velsius zou aanbrengen, zoodat zij levend in handen van het geregt vielen, 4000, en voor ieder anderen schuldige, 600 Carolus gulden toegezegd.
De Staten van Utrecht beloofden dezelfde sommen, behalve voor het aanbrengen der bovengenoemde personen, ook voor stoutenburg, groeneveld en van der dussen, blijkens het Plakkaat van den 4den Februarij 1623 (Utrecht was toen nog in den Ouden stijl, waarom men hier 14 Februarij moet lezen.) Den 16den Februarij werden door het Hof van Holland de voornoemde sommen verhoogd, en op reinier en willem van oldenbarneveld en adriaen van der dussen 5000, op coorenwinder 4000, op abraham en jan blansaert elk 600 guldens gezet.
Bl. 259. ‘Van dyck te 's Gravenhage onthoofd’
Het volledigste berigt aangaande de teregtstelling van van dyck, welke te gelijk met die van groeneveld en coorenwinder plaats had, vindt men in de volgende regels, waarvan de schrijver voornamelijk uit aitzema en baudartius geput heeft:
‘Als nu de negen en twintigste dag van Lentemaand begon aan te lichten, liet men twee Kompagniën soldaten van Delft in den Haage komen, die nevens de lijfwacht van Prins Maurits, omtrent het schavot en 't Hof in volle wapens geplaatst wierden. Omtrent ten tien uuren voor den middag, bragt men de Gevangenen na 't Hof om hun 't vonnis des doods voor te leezen, en van daar naar de Geregtsplaats te leiden. De Heer van groeneveld ging los en ongebonden, ten vollen gekleed, met den hoed op 't hoofd, den mantel aan, 't rapier op zijde, welke genade hem, wil men, op voorbede zijner Moeder en Huisvrouw, door den Prins bewezen was. Onder 't gaan, toonde hij groote kloekmoedigheid, en ziende op de Kamers van 't Hof veel lieden van aanzien voor de Glazen liggen, die na hem zagen en waaronder hij vermoedde dat Prins maurits was, groette hij hen met het ontdekken van zijn hoofd en het buigen van zijn ligchaam, eerbiediglijk, gelijk

{==291==} {>>pagina-aanduiding<<}

hij ook zijnen bekenden, die hij onder de aanschouwers zag, met groeten, het laatste vaarwel zeide. Onder 't leezen van 't vonnis behieldt hij den zelfden moed. Naa 't leezen antwoordde van dyck op de vraag, of hij niet alles, 't geen in het vonnis gesteld was door hem beleeden te zijn, bekend hadt. ‘Jaa, dat alles, en nog meer daartoe, 't welk ik verzoeke dat men er ook in stelle, en een ieder voorleze.’ Maar men brak dat gesprek af, en bragt hem en koorenwinder met der haast naar de Gevangepoort terug; terwijl de Heer van groeneveld, in het gewaad en de houding straks beschreven, rustig ter dood ging. Op 't Schavot aan den Vijverberg koomende, kon men de allerminste verflaauwdheid in hem niet bemerken, maar hij deedt alles met eene bedaarde vaardigheid. Hij zelve leidde zijn Mantel en Rapier af, nam zijn hoed van 't hoofd en smeet dien zijnen Kamerdienaar toe; deedt zijn kraag en ponjetten af, die hij ter aarde wierp, ontknoopte zijn Wambuis, voorts zijn bovenlijf, zonder dat hem de Scherpregter aanraakte, en zich vervolgens met behulp van zijnen Kamerdienaar, ontkleed hebbende, ging hij na 't zand, niets anders tot den volke sprekende, dan deze weinige woorden, ‘Wraakgierigheid en kwade raad hebben mij hiertoe gebragt. Heb ik iemand misdaan, ik bid om Christus wille, vergeeft het mij.’ Zijn gebed zullende doen, knielde hij, niet na de plaats, gelijk gemeenlijk geschiedt maar na de Kneuterdijk, ziende na zijns Vaders huis. Toen zette hij een rood fluweelen Mutsje op 't hoofd, en hetzelve voor de oogen trekkende, hoorde men hem deeze woorden zeggen: ‘o God wat man ben ik geweest, en wat ben ik nu!’ Waarop hij zijne handen zamen slaande, nog voegde, ‘Patientie!’ en naauwelijks was er dit woord uit, of de Scherpregter van Haarlem sloeg hem met den eersten slag het hoofd van 't ligchaam. Zijn Dienaar bestelpte het bloed met zand, bedekte het ligchaam met zijn Mantel, en trok het aan de eene zijde van het Schavot. Daarna haalde de Geweldige, met zijne Dienaars te paard, koorenwinder, wel vast gebonden van de Gevangenpoort. Zoo haast kwam hij niet op 't Schavot, of hij zag met treurige oogen, na het ligchaam des Heeren van groeneveld. Toen keerde hij zich na het volk, 't welk hij dus aansprak. ‘Met regt zegt de Apostel paulus, die staat, zie toe dat hij niet valle, en de heilige hiob heeft ook met reden gezegd, dat de mensch de ongeregtigheden opzuipt als de aarde het water. Beide deze spreuken heb ik aan mij zelven bevonden waaragtig te zijn. Maar daarvoor ontvang ik mijn regt. Bidt dan, beminde burgers, den Almagtigen God dat hij mij mijne zonden vergeeve. En heb ik u misdaan, vergeeft mij dat van gelijken. Eenigen der omstanders riepen: ‘Ja, Ja!’ en men hoorde hem verder zeggen: ‘Indien gij mij ook ergens in hebt misdaan, dat vergeef ik u van harten. Helpt een Chris-
{==292==} {>>pagina-aanduiding<<}
telijk gebed voor mij doen. Hiermede begeeve ik mij tot God.’ Daarop knielende en God om genade hebbende aangeroepen, wierdt hij, door den Scherpregter van Dordrecht, geblind en onthoofd. Na koorenwinder's dood, bragt de Geweldige met zijn gevolg van dyk, niet alleen gebonden; maar ook aan een Dienaar vastgesloten (als kennende zijne kloekhartigheid). Op het schavot gekoomen, wierden vier van de pistolen, die hij tot den aanslag had uitgedeeld op een blok in stukken geslagen. Toen gaf hij zijn berouw den omstanderen met deeze woorden te kennen: ‘Ik heb tegen God, het vaderland en zijne Excellentie den Prins van Oranje zwaarlijk misdaan, en 't is mij van harten leed. Daarom bid ik dat men 't mij vergeeve. Ik vergeeve ook alle menschen 't geen zij tegen mij misdeden. Ook bidde ik u, goed gemeente, blijft toch in vrede en liefde met malkanderen eendragtelijk om den algemeenen vijand, den koning van Spanje, tegen te staan. Wagt u voor verderen twist.’ Eindelijk knielde hij voor 't zand, en verwachtte, nadat hij zijn gebed tot God had gedaan den slag van 't zwaard, hem door den scherpregter van Haarlem toegebragt, die 't hoofd van 't ligchaam scheidde.’................ ‘Het lijk des Heeren van groeneveld wierdt in een zwart kleed gewonden, en door vier staatenboden ten zijnen huize gedraagen; gevolgd van zijnen Dienaar, die zijns Heeren kleederen, mantel, hoed, en 't geen hij verder had afgelegd, naadroeg. Men bragt hem den volgenden nacht in de Hofkapelle, in 't graf van zijnen vader, zonder merkelijk gevolg ter aarde.’
Levensbeschrijving van eenige voorname Mannen en Vrouwen V. deel, bl. 247 en volgg. 2. druk.
Bl. 261. ‘Slatius laat zijne kan bier staan.’
Deze bijzonderheid heeft aanleiding gegeven tot een Hollandsch spreekwoord van die dagen.
‘Dese slatius,’ zegt aitzema ‘heeft veel van hem doen spreken: omdat hy zyn Bier verloopen, of wechgaende zyn kanne vol ghelaten hadde; daer deur occasie gevende, tot een spreekwoort aen alle dorstige gesellen: seggende: ick wil myn kan uytdrincken, en niet doen als slatius,’ of, zoo als wij het bij anderen vermeld vinden: ‘ick wil slatius niet slagten en myn bier verloopen.’

Bl. 262. ‘Slatius na zijne gevangenneming.’
‘De suspitije wies dagelicx, dat het slatius was, waerop hy met eenighe Ruyters na Zwolle geschict wiert met den Wachtmeyster willem de blau, daer leyde hy hem stracx op het Bedde, met het aensicht na den muyr, op dat hem niemand soude besien. Wie hem aensprack ofte wat vraechde,

{==293==} {>>pagina-aanduiding<<}

die gaf hy quaet bescheyt, of sy schoon al treffelicke personen waren, die hem d' een of d' ander vraechden, hy seyde: Ghy en zyt myn competente richters niet, wat hebt ghy my te vragen, ofte wat behoeve ick u te andwoorden? Als ick in Holland come, daer sal men my al te wel kennen.

Bl. 263. ‘Slatius in Amsterdam’
‘Den 12den Maart’ (lezen wij in brandt's Historie der Reformatie) ‘wordt slatius (in Amsterdam aangekomen) naar 't leven in syn boerekleederen afgebeeldt, voorts in 't koper geëtst door klaes jansz visscher, die syn print straks uitgaf met een lomp gedicht, dat de Remonstranten schendig overhaelde, alsof de Conspiratie uit hunne boesem quam.’
Men vindt dit gedicht in zijn geheel bij baudartius.
Hierop doelt ook voorzeker de la pise op pag. 792 van zijn Tableau de l' Histoire des Princes et Principauté d' Orange, met de woorden: ‘slatius après sa mort (?) fut tiré en tailledouce en habit de Paysan avec un pot de biere à la main, avec ces vers:

S' il eut vuidé le pot sans fuir vistement 
Nul soupçon n' y eut eu sur cest ord garnement. 


In het origineele gedicht, dat vier en veertig regels lang is, luidt die plaats:

Want hadt hy met ghemack, syn Bier maer uytgesoppen, 
't Geen hy het in de Can, en niet soo haest gaen loopen, 
Geen achterdencken was op desen vuylen Sloef, 
Veel min dat in die Py stack sulcken snooden Boef. 


Bl. 263. ‘Het Klaer Vertoogh.’
‘Slatius satt hy de twee maenden ghevangen, welcken tydt gheduyrende hy niet ledich en satt, want hehalven dat hy vele stucken, desen aenslach betreffende, als oock van het voornemen ende beleydt der Remonstranten, binnen en buyten Lants residerende, de Heeren heeft ontdeckt ende geopenbaert, so heeft hy oock vele hier van gheschreven, d' welck de Heeren Staten van Hollandt ende West-Vrieslandt omtrent drye maenden na zyn doot in openen druck gegeven hebben, zynde een Boeck twaelf bladen pampiers groot. De Heeren Staten verdaren, dat sy der Gemeynte in den openbaren druck hebben medegedeylt de rechte copye van sulcx als slatius met zyn eyghen hand heeft geschreven ende onderteeckent in syn ghevanckenisse in 's Gravenhaghe, waer van d' originele gheschriften berusten onder den Raed Provintiael van Holland.’
Baudartius XV boek, bl. 84.
Volgens de Remonstrantsche schrijvers, zou slatius zijne geschriften nog drie dagen voor zijnen dood herroepen hebben, en deze herroeping, op een klein stukje papier geschreven, in

{==294==} {>>pagina-aanduiding<<}

een penneschacht hebben gestoken, welke hij in zijnen mond nam en vervolgens zijne vrouw, toen zij afscheid van hem nam, onder het kussen in haren mond bragt. Zij wist het geschrift behendig te verbergen en liet het nog denzelfden avond aan paschier de fijne lezen. Zoo luidt ten minste het verhaal, dat ook door brandt in zijne Historie der Reformatie wordt vermeld, die tevens deze wed erroeping in haar geheel mededeelt. Hoezeer nu ook deze geschiedschrijver het stuk op gezag van prevostius, die het naauwkeurig vergeleken zou hebben met andere handschriften van slatius, voor echt houdt, gelooven wij er met grond aan te mogen twijfelen, daar het ons onmogelijk toeschijnt, dat een geschrift, 'twelk in vrij compressen druk bijna eene bladzijde gr. 8vo beslaat, met het schrijfgereedschap uit eene gevangenis zou hebben kunnen geschreven worden op een papiertje, klein genoeg om in eene penneschacht te worden verborgen.

Bl. 263. ‘Slatius onthoofd.’
‘Toen Slatius op de Rolle van het Hof kwam, om het vonnis des doods te hooren leezen, verscheen hij aldaar met een gelaat, meer grommig en verstoort, dan bedeest of neerslagtig; met een stuursch gezigt zag hij den Raadsheer aan. Onder het leezen van het vonnis, hoorde men hem met luider stemme, nu eens zeggen: Dat's niet waar, ik heb dat niet bekend; dan wederom: Dat heb ik zo niet bekend; de Heeren doen er af en toe naar hunnen zin, 't is geen justitie, maar tyrannie. Sints eenigen tijd hadt zich een gerugt verspreid, dat kornelis geesteranus en gerardus velsius, twee gebannen Remonstrantsche Predikanten, op den maaltijd ten huize van slatius, boven vermeld, tegenwoordig geweest waren, en op den goeden uitslag van den Prinsenmoord bescheid gedaan hadden. Hnnne naamen, als zoodanigen, stonden in het vonnis van slatius. Doch als hij dezelve hoorde leezen, Dat is onwaaragtig, riep hij uit met een ontsteld gemoed: Ik heb dat niet bekend; ook zijn ze er niet schuldig aan. Zij hebben 't niet geweeten. Bij andere plaatzen hoorde men hem zeggen, met opzigt tot het vonnis: Daar staat veel in dat niet waar is. Naa dat slatius zijn vonnis was voorgeleezen, wierdt zijn boekje, de klaarlichtende Fakkel betiteld, als een eerroovend en oproerig Lasterschrift, voor zijne oogen verscheurd.
‘Straks hier na, op den vijfden Maij, bragt men slatius na het schavot, met twee Dienaars hand aan hand geslooten, zijne handen gebonden, en met een touw tusschen de beenen door gehouden en verzekerd, uitgedoscht in een donker Ganzegroen gewaat, hebbende het hoofd met eenen hoed gedekt en een bef om den hals. Met zulk een onverzaagd gelaat en houding tradt hij ten voorschijn, alsof hij alle vreeze des doods hadde afgeleid. Zich wendende tot de omstanders, sprak hij

{==295==} {>>pagina-aanduiding<<}

dezelven aan in deze woorden: ‘Eerlijke vroome burgers, hier ziet gij dien henricus slatius, over welken men dus lang geroepen heeft, dien men zo heft naagetragt, zo vervolgd, na wiens bloed men zo heeft gedorst. Al ziet gij mij in dit Spaansch gewaat’ (doelende op zijne kleeding) ‘ik ben daarom nooit Spaansch noch Jesuitsch in 't hart geweest. Ik ben zo snood een man nooit geweest, gelijk uit mijn vonnis zal blijken. Ik heb altijd naa gemaatigdheid getragt, en de geenen, die Middelaars behoorden te zijn, hebben u misleid. 't Is waar’ (ging hij voort) ‘dat ik in deze zaak ben gekomen en ingewikkeld, en 't geen ik daar in misdaan heb, dat hoop ik, zal de goede God mij vergeven. Doch zijt verzekerd, en gedenkt er mij bij, dit Land hangt een groote plaag en straffe over 't hoofd.’ Op deeze woorden hoorde men zommigen uit het volk reopen: wij hoopen neen; anderen, men behoorde u in vier stukken te houwen. Den Predikant lamotius, aangeboden hebbende om op het schavot voor hem het gebed te doen, wees hij van de hand, met te zeggen, ik zal zelf bidden. Doch van zoover men niets, dat bidden geleek, aan hem konde merken of hooren, beslooten zommigen hieruit, dat hij, zonder aanroepen van den Almagtigen, de eeuwigheid is ingetreden. Na het zand gaande, en zijnen hoed en bef weggeworpen hebbende, haalde hij uit zijnen zak een vuilen neusdoek, om daarmede geblind te worden. Doch als de scherpregter hem eenen anderen die schooner was, aanboodt, stak hij den zijnen wederom op, en bondt den anderen voor zijne oogen. Daarop knielde hij, en als hij zijne handen een weinig opbeurde, met oogmerk om den doek, die hem een eind over den mond hing, omhoog te schuiven, deedt de scherpregter zijnen slag, en hieuw hem, te gelijk met het hoofd, de regterhand af, en ook bijkans de linker, als die slechts aan een lap vels bleef hangen.’
(Kok, Vaderlandsch Woordenboek XXVII deel, bl. 151)
Wie begeerig is, meer te weten van de lotgevallen der overblijfselen van slatius, die twee malen, zoo men wil door zijne weduwe, van het rad op het galgeveld gestolen, en de eerste maal wedergevonden en er weder op geplaatst zijn, kan dit alles tot in haarkleine bijzonderheden, die wij liefst onzen lezers sparen willen, vinden bij baudartius XV deel, bl. 57 en 58.

Bl. 270. ‘De blansaerten en parthy in Amsterdam gebragt.’
‘Doe dese verraders,’ zegt baudartius, ‘t' Amsterdam waren gebracht is er sule een toeloop van menschen geweest om dese Monstra te sien, dat een yeder die se sien woude nadat

{==296==} {>>pagina-aanduiding<<}

sy aldaer in de boeyen ofte ghevanckenisse ghebracht waren, eenen schellinck tot behoef der armen moste gheven. Ende heeft dit al eenen moyen penninck opghebracht. Soodat, na het oude spreeckwoordt, gheen dinck is so quaet, of ten is nog ergens goet voor.’

Bl. 271. ‘De blansaerten en parthy in de gevangenis en bij hunne teregtstelling.’
De lafhartigheid en schijnheiligheid van jan blansaert blijkt ten duidelijkste uit hetgeen hij in de gevangenis geschreven heeft, met de hoop zich daardoor te redden. In een zijner brieven eindigt hij, na de vuilaardigste lastertaal omtrent sommige leden der Remonstrantsche gemeente, met de woorden: ‘Dit heeft mij, ende vele soo gheergert dat ik (God de Heere weet het) een walghe creech van de Remonstrantsche saecke. De goede en vroome wil ick niet te naer spreecken. Maar ick weet er nog meer van den selven aerdt; enz.’
Op de rolle gekomen, om de regterlijke uitspraak te vernemen, hoorde jan blansaert zijn vonnis lezen met een bedroefd gelaat maar zonder tranen. Hij sprak geen enkel woord, maar men zag hem, met buiging zijns ligchaams, den raad groeten. Abraham blansaert was bestorven van gelaat, doch anders wel te moede. Tweemaal vraagde hij, of hij zou begraven worden, hetwelk hem door den Griffier werd toegezegd. Willem parthy had zich dien morgen in de gevangenis vol gedronken. Men hoorde hem op de poort tegen abraham blansaert zeggen. ‘Makker nog een glaasje.’ Allen verklaarden tot hun laatste oogenblik, en ook in hunne toespraak op het schavot tot het volk gehouden, dat zij nimmer voornemens geweest waren, den Prins van Oranje eenig leed te doen, maar dat zij alleen van dyck hadden willen bedriegen.

Bl. 271. ‘De vlugt van coorenwinder.’
‘In het Haeghsche Discours, belanghende de groote verraderij, enz dat slechts weinige dagen na de ontdekking van den aanslag geschreven werd, lezen wij, onder andere, deels ware, deels onware bijzonderheden, het volgende:
    ‘Den weert wert met den anderen seer scherp met dreygementen en woorden geexamineert, maer niets willende belijden, het welcke der waarheyt ghelijck zijnde, soo werde dadelijk ordere gestelt om de soldaten op alle uytgangen van den Hage te setten. Soo haest niet ter plaetsen ghecomen zijnde, soo quam een van de voorseyde verraders, hebbende eenen wagen gehuert, meenende hem na Delft te begeven; de soldaten, desen waghen siende, riepen Kivala (qui va là); desen misdadiger dit hoorende sprong van den wagen ende salveerden hem met loopen; de Burgery quamen oock in de wapenen alsoo datter veel te doen was.’

{==297==} {>>pagina-aanduiding<<}

Deze woorden kunnen, wanneer zij waarheid behelzen, op niemand anders betrekking hebben dan op coorenwinder daar van dyck door de duinen, groeneveld naar de zijde van Scheveningen en stoutenburg door zijnen kamerling gregorio vergezeld, de vlugt hadden genomen.
Bl. 272. ‘Stoutenburg's kamerdienaar gevangen.’
Deze is later naar Holland gevoerd, zoo als blijkt uit het 1. deel bl. 163 der Gedenkschriften van van der capellen, waar wij onder Martius 1623 vermeld vinden:
‘Op de propositie van het Hof noodende 't renvoy van den gevangenen Barnevelts knecht etc; resolveert de Lantscap, dat men deselve op versoeck van de Generaliteit soude scikken aen 't Hof van Holland; die de Judicature daervan heeft, tegen revers de non praejudicando, ende obligatie tot reciproque courtoisie in gelijcken cas. Tot welcken einde hij het Hof naer Hollant gezonden de substitut Momber gerrit voeth qui id obtinuit.’
Bl. 273. ‘Het schip van jakob beltjes in beslag genomen.’
‘Jakob beltjes, schipper heeft geen kleyn behulp dese stoutenburgh en van der dussen in 't vluchten gheweest, sijn schip approprieerende om dese bloethonden te herberghen, en wech te voeren voor een seeckere somme ghelts, die hij in cort conde verdient hebben. Dat hij dit stuck aennam, was eensdeels omdat hij opt Landt ghepyckeert was, dat sij hem eens op den Tol dapper ghenepen hadden, die dickwils van die schippers ghefraudeert wert, maert 't heeft hem gheen goet ghedaen, mits sijn schip, daar syn vrou en zes kinderen met syn eygen coopmanschappen in waeren, gheconfisqueert is. Tot Goch zijnde sijn geld eyschende, wert afghewezen van de verraders sijn klachte aen de Gouverneur met schelden int werck leggende, wiert in een gat gesmeten, daer hij eenighe dagen als een dol mensch in lach, en op dat hij niet t' eenenmael krancsinnich werden soude, wiert hij uytgelaten, en was so gealtereert, dat men hem niet conde. Als sijn volc na Brussel gevoert was, en de hoope van gelt hem ontvlogen was, treckt hij heel beroijt na Wesel, alwaer hij noch armelick leeft. Dit is 't loon dat sulcke verraders geven en krijgen.’
(Wassenaer, Historisch Verhaal enz. IV. deel, bl. 112).
Bl. 273. ‘stoutenburg in Spaansche dienst.’
Deze bijzonderheden aangaande stoutenburg's overgaan tot den vijand terwijl hij tegelijker tijd de katholieke godsdienst aannam, vinden wij bij verscheidene schrijvers vermeld. Dat

{==298==} {>>pagina-aanduiding<<}

hij een zwarten standaard met een doodshoofd hilderd voerde, leest men in witsen geysbeek en engelberts gerrits Schoonheden en merkwaardige tafereelen uit de Nederlandsche geschiedenis V. Deel bl. 150.

Bl. 276. ‘De bede om genade voor groeneveld.
De voetval van de moeder, de echtgenoote en het zoontje van den ongelukkigen groeneveld voor den Stadhouder, deze treffende episode in het sombere drama, is algemeen bekend. Sommige der oudere geschiedschrijvers zwijgen er geheel van, anderen schijnen er aan te twijfelen. Schimmel heeft haar in een romantisch kleed gehuld, bilderdijk, door partijhaat verhard, maakt er zich met een schimpwoord van af: ‘groeneveld,’ zegt hij, ‘voor wien zijne moeder pardon van maurits verzocht (met de bekende brutaliteit), ging rustig en welgemoed ter dood.’
(Geschiedenis des Vaderlands VIII. deel bl. 99.)

Bl. 276. ‘De ontkomen deelnemers.’
Onder dezen kunnen wij nog in zekeren zin ook den zwaardveger abraham wouters rekenen, van wien wij op bl. 66 van het 2de deel gesproken hebben, en die, zoo men voorgaf met medeweten, pistolen voor den aanslag geleverd had.
‘Binnen Rotterdam zijn oock eenige van de Conspirateurs gevanghen, als abraham wouters, en bontebal een afghesette te Sevenhuysen. Deze abraham eyscht 's nachts licht, met hetwelk hij de deuren verbrant tot dat hij passagie vondt, knoopt zijn dinghen aaneen, en valt van boven neder: de brant overhandt nemende, verslindt het dack, en hij ontsluypt, in de stadt gheberght zijnde is hij verduystert. Zijn Huysvrou blijvende in haer besit in de stadt, hij was zwaerdvegeer, diemen zeyde het ghereetschap geleverdt te hebben.’
(Wassenaer Historisch verhaal VI deel bl. 155).



