



Vaderlandsche Letteroefeningen 
Jaargang 1828


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1828.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, worden op elke betreffende regel de accolades herhaald. Ook de woorden die eromheen staan worden om misverstanden te voorkomen op iedere regel herhaald.
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.
Deel 2, p. 246: het nootteken bij noot * ontbrak in de lopende tekst. Wij hebben deze onderaan de pagina geplaatst, aangezien niet duidelijk is aan welke zin in de lopende tekst de noot gekoppeld is.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1828.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1828.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1828.

[deel 1, pagina 683]
REGISTER VAN DE BOEKBESCHOUWING.

A.

Aa, (C.P.E. Robidé van der) De dankbare Vriezen. Leeuw. bij G.T.N. Suringar.	265
Aan Mevr. H.W. Bähler, geb. Despar. Zwolle, bij H. Meijer.	222
Adres (Het) verdedigd. 's Hag. bij M. van der Ven.	176
Adriaan, (M.) Zedelijke Tijdkortingen, enz. IIde of laatste D. Haarl. bij de Wed. A. Loosjes, Pz.	363
- - Het Erfdeel. Haarl. bij de Wed. A. Loosjes, Pz.	364
Adriani, (A.) Opheldering van eenige Bijbelplaatsen. Gron. R.J. Schierbeek.	184
Almanak voor het Schoone en Goede, voor 1828. Amst. bij G.J.A. Beijerinck.	41
- voor het Verstand en Hart, voor 1828. Amst. bij C. Schaares.	41
- voor Blijgeestigen, voor 1828. Bruss. bij J. Sacré.	41
- ter bevordering van Kennis en goeden Smaak, voor 1828. Gron. bij M. Smit.	41
- van en voor Nederlandsche Vrouwen, voor 1828. Amst. bij de Gebr. Diederichs.	41
- voor de Jeugd, voor 1828. Amst. bij G.J.A. Beijerinck.	41
- (Nederlandsche Muzen-) voor 1828. 's Hag. bij J. Immerzeel, Jun.	131
- (Belgische Muzen-) voor 1828. Gent, bij A.B. Stéven.	131
- voor Militairen, voor 1828. Koev. bij D.H. van der Scheer.	268
- der Akademie van Groningen, voor 1828. Gron. bij J. Oomkens.	316
- (Landhuishoudkundige) enz. voor 1828. Gron. bij J. Oomkens.	316
- voor de Jeugd, voor 1829. Amst. bij G.J.A. Beijerinck.	656


[deel 1, pagina 684]

Altena, (A. van) De Hollander onder de Fransche Cohorten. Dordr. bij Blussé en van Braam.	523
Antwoord op eene Antikritiek in den Recensent, ook der Recensenten.	657
Asschenbergh, (H.) Vertelsels en Puntdichten. Amst. bij P. Meijer Warnars.	86

B.

Bähler, geb. Despar, (H.W.M.) De groote Straatweg. Amst. bij J.H. den Ouden.	191
Bakker, (G.) Bijvoegsel. Gron. bij W. van Boekeren.	17
- - Het Menschelijk Oog en Oor. Gron. bij W. van Boekeren.	147
Barbaz, (A.L.) Arnault's Willem van Nassau. Treurspel. Amst. bij J.C. van Kesteren.	168
- - - Mas-Aniello. Amst. bij J.C. van Kesteren.	402
Baumgarten, (G.J.F. Cramer von) De geopenbaarde Godsdienstleer des Bijbels. Iste D. Delft, bij de Wed. J. Allart.	234
Bayssière, (P.) Brief aan mijne Kinderen. Amst. bij A.B. Saakes.	581
Biezen, (H. van der) De Christen dezer Eeuw. Amst. bij J.H. den Ouden.	375
Bilderdijk, (Vrouwe K.W.) Gedichten. Rott. bij A.F.H. Smit.	441
- - - - Jezus Lijden. Leyd. bij D. du Saar.	451
- - - - Southey's Rodrigo de Goth. IIde D. Delft, bij de Wed. J. Allart.	567
- (W.) De Voet in 't Graf. Rott. bij A.F.H. Smit.	296
- - Nederlandsche Spraakleer. 's Hag. bij J. Immerzeel, Jun.	643
Bogue, (D.) Redevoeringen over het Duizendjarig Rijk. IIIde D. Gron. bij G. Wouters.	503
Bok, De Hut aan de Grenzen. II Deelen. Amst. bij J.C. van Kesteren.	654
- De witte Paal. Amst. bij J.C. van Kesteren.	655
Bosscha, (P.) Synopsis Hist. univers. vet. Pars I. Dav. apud A.J. van den Sigtenhorst.	219
Bowring (J.) and H.S. van Dyk, Batavian Anthology. Gron. printed for W. van Boekeren.	356


[deel 1, pagina 685]

Brand, (J.A.) Hulde aan de Ruiter. 's Hag. bij de Gebr. van Cleef.	641
Bredie, (L.G.) Vergelijking tusschen de Pharm. Belg. en Bat. Amst. bij A.B. Saakes.	102
- - - Woordenboek der Kerkelijke Geschiedenis. Iste en IIde D. Amst. bij C.G. Sulpke.	269
Bretschneider, (K.G.) Hendrik en Antonio. Amst. bij C.L. Schleijer.	395
Brief aan een' Vriend over het Adres, enz. 's Hag. bij S. de Visser.	176
Brieven, (Twee) over P.W. Brouwer's Schriften. Arnh. bij P. Nijhoff.	320
Broek, (L. van den) Lijkzang op Do. Scharp. Rott. bij P. van Waesberge.	264
Brouwer, (P. van Limburg) Proeve over de Poëzij van Eschylus. Amst. bij P. Meijer Warnars.	382
Brühl-Cramer, (C.V.) Over de Drankzucht. Enschedé, bij G. Paschen.	149
Bruining, (G.) Geschiedenis der Nederlanden. Iste D. Amst. bij S. de Grebber.	474
- - IIde D.	509
- - Ook Iets over de Nederl. Spraakleer, enz. Delft, bij de Wed. J. Allart.	643
- - Nederduitsche Synonymen. IIde D. Rott. bij J. Immerzeel, Jun.	671
Buchner, (F.W.) Verhandeling over de Droogmakerijen. Utr. bij J. Altheer.	551
C.
Capadose, (A.) De Koepok-inenting tegen den Bijbel strijdende. Amst. bij J.H. den Ouden.	326
- - F. Burmanni Itineris Anglicani Acta Diurna. Amst. apud J.H. den Ouden.	432
Cappelle, (J.P. van) Bijdragen tot de Geschiedenis der Nederlanden. Haarl. bij V. Loosjes.	474
Cats, (Vader) in Miniatuur. Amst. bij de Gebr. Diederichs.	361
Cooper, (J.) De Spion. II Deelen. Gron. bij W. van Boekeren.	493
Coquerel, (A.L.C.) Le Calendrier. Amst. chez les Héritiers H. Gartman.	40
- - - - Biographie sacrée. Tom. III et IV. Amst. chez les Héritiers H. Gartman.	137
- - - - Sermons. Amst. chez les Héritiers H. Gartman, etc.	405
Cordes, (F.) Gedichten. Amst. bij P. Meijer Warnars.	444


[deel 1, pagina 686]

Corstius, (J.) De kennis van onzen Heer J.C. Amst. bij J. van der Hey en Zoon.	461
Costa, (I. da) Feestliederen. Amst. bij J.H. den Ouden.	451
Crane, (J.W. de) Bijzonderheden, de Familie Hemsterhuis betreffende. Leyd. bij S. en J. Luchtmans.	434
- - - - Narratio de Vita et Scriptis E. Wassenbergh. Fran. apud G. Ypma.	437
D.
Deursen, (R.A. van) Dankrede. Amst. kij F. Kaal.	579
Dichtlievende Uitspanningen van het Zoontje van Demokriet. Haarl. bij J. Goteling Vinnis.	352
Dieperink, (H. Haagen) Voorlezing. Hoorn, bij L.J. Schuts.	509
Doijer, (A.) Vertaling en Uitlegging van 1 Petr. Zwolle, bij H.A. Zn. Doijer.	141
Dubar, Ostéographie de la Baleine. Brux. chez Laurent, Frères.	588
Dzondi, (K.H.) Nieuwe zekere Geneeswijze der Venusziekte. Dordr. bij J. de Vos en Comp.	238
E.
Eck, (C. Fransen van) Leerrede. Dev. bij A.J. van den Sigtenhorst.	463
Eerstelingen van L.R.E. Gron. bij J. Oomkens.	576
Eudolië, of de jonge Zieke. Amst. bij J.A. Koning.	493
Eyk, (J.P. Sprenger van) Redevoering ter Nagedachtenis van Do. J. Scharp. Rott. bij Mensing en van Westreenen.	489
- - - - - De heerlijke boorden van de Moezel. Rott. bij Mensing en van Westreenen.	524
F.
Feldhoff, (A.) Een woord van opwekking, enz. Nijm. bij de Wed. J.C. Vieweg en Zoon.	663
Fricke, (J.C.G.) Berigten wegens de Epidemische Ziekten, enz. Amst. R.J. Berntrop.	19
G.
Gedichten (Verscheidene) Iste D. Amst. bij G.H. Arens.	178
Geel, (J.) Ruhnkenii Scholia. Lugd. Bat. apud S. et J. Luchtmans.	563
Genlis, (Mevr. de) Over het Gebruik des Tijds. Utr. bij J. van Schoonhoven.	680
Geschiedenis der Schieringers en Vetkoopers. Leeuw. bij J.W. Brouwer.	381


[deel 1, pagina 687]

Geysbeek, (P.G. Witsen) Woordenboek der Nederduitsche Dichters. IIde-VIde D. Amst. bij C.L. Schleijer.	151
- - - - (Vervolg.)	198
- - - - Gedichten. Amst. bij G. Portielje.	525
Gravesande, (N.J. Storm van 's) Luimige Poëzij. Rott. bij A.F.H. Smit.	86
Günsburg, (C.S.) Parabels. Rott. bij Contze en Overbroek.	575
H.

Haeften, (J. van) Dichtluimen. Amst. bij C.L. Schleijer.	209
Hagen, Jz. (A.J. ten) Bij het Graf van J.L. Nierstrasz, Jun. Gor. bij de Wed. T. Horneer.	496
Halbertsma, (J.H.) Hulde aan Gysbert Japiks. IIde St. Leeuw. bij H.C. Schetsberg.	160
- - - (Vervolg.)	204
Halmael, Jr. (A. van) Reinier en Willem van Oldenbarneveldt. Treurspel. Leeuw. bij G.T.N. Suringar.	447
Handboek (Chronologisch) der Vaderlandsche Geschiedenis. Amst. bij Schalekamp en van de Grampel.	388
- voor Notarissen. IIde D. Haarl. bij de Wed. A. Loosjes, Pz.	591
Handwoordenboek der Nederduitsche Taal. Amst. bij de Gebr. Diederichs, enz.	345
Heringa, E.Z. (J.) Tiental Leerredenen. Amst. bij J. van der Hey en Zoon.	1
Herinneringen bij het Graf van Do. J. Wijs, J.C.Z. 's Hag. en Amst. bij de Gebr. van Cleef.	404
- en Wenken ter onderhouding van het geleerde, enz. Iste en IIde D. Amst. bij G.J.A. Beijerinck, enz.	651
Heusde, (P.G. van) Initia Philosophiae Platonicae. Pars I. Traj. apud J. Altheer.	446
Heyningen, (H. van) Bijbeloefening over 2 Kor. Delft, bij de Wed. J. Allart.	613
- - - Leerredenen. Delft, bij de Wed. J. Allart.	661
Hoekstra, (F.) Zedelijke en Godsdienstige Vertoogen. Arnh. bij C.A. Thieme.	546
Hoet, Jz. (C. ten) Gustaaf en Amanda. Nijm. bij J.F. Thieme.	399


[deel 1, pagina 688]

Hoeven, (A. des Amorie van der) Afscheid van mijne Rotterdamsche Gemeente. Delft, bij de Wed. J. Allart.	53
- - - - - - Oratio de Germano Theologo. Delph. Bat. apud Vid. J. Allart.	384
- - - - - - Redevoering. Delft, bij de Wed. J. Allart.	387
Hof (Het) van Holland onder Lodewijk Bonaparte. Amst. bij de Erven H. Gartman.	292
Hoffmann, (E.T.W.) Nachtstukken. Gron. bij W. van Boekeren.	398
Hogendorp, (G.K. Grave van) Advijs over de Verhandeling van Ouwerkerk de Vries. Haarl. bij de Wed. A. Loosjes, Pz.	303
Holst, (A.F.) De Reis naar het Vaderland. Amst. bij ten Brink en de Vries.	129
Hoog, (J.L. de) De Zonen van J. van Oldenbarneveld. Treurspel. Amst. bij de Wed. L. van Hulst en Zoon.	358
Hout, (A. van der) Beschrijving der Heelkundige Ziekten. Iste D. Amst. bij C.G. Sulpke.	57
I.
Imola, (L.A. van) De jonge Arts aan het Ziekbed. Gorinch. bij J. Noorduyn.	195
Irving, (Wahington) Verhalen van een' Reiziger, II Deelen. Amst. bij C.L. Schleijer.	33
K.
Kampen, (N.G. van) Proeve eener Geschiedenis der Kruistogten. IVde D. Haarl. bij de Erven F. Bohn.	115
- - - - Geschiedenis van Griekenland. Isten D. Delft, bij de Wed. J. Allart, enz.	553
- - - - Vaderlandsche Karakterkunde. IIde D. 2de St. Haarl. bij de Erven F. Bohn.	593
Karakterschetsen en Verhalen voor jonge lieden. Amst. bij C. Schaares.	224
Katholijke Kerk (De) in hare gebreken voorgesteld. II Stukken. Rott. bij M. Wijt.	537
Keizer, (S.D. de) Christelijke Geloofs- en Zedeleer. Amst. bij J. van der Hey en Zoon.	504
Kemp, (C.M. van der) Het Gedrag van Prins Maurits verdedigd. 's Hag. bij J. Thierry en C. Mensing en Zoon.	627
Kirby en W. Spence, (W.) Inleiding tot de Entomologie. Iste St. Rott. bij de Wed. J. Allart.	587


[deel 1, pagina 689]

Kisselius, (J.) De Lamartine's Dood van Socrates. Leeuw. bij G.T.N. Suringar.	604
Kleine (De). Pligten. IIIde en IVde D. Amst. bij P. den Hengst en Zoon.	486
Klijn, Bz. (B.) Gedichten. IIIde D. Amst. bij J. van der Hey en Zoon.	490
Koning, (A. de) Jezus Christus in zijne Heiligen. Breda bij F.B. Hollingerus Pijpers.	45
- (J.) Geschiedenis van het Slot te Muiden, enz. Amst. bij J. van der Hey en Zoon.	157
- - Geschiedkundige Aanteekeningen, enz. Amst. bij J. van der Hey en Zoon.	520
Konstantinopel zoo als het is, enz. Leeuw. bij Steenbergen van Goor.	172
Kort Begrip van het Zamenstel onzer Taal, enz. Amst. bij P. den Hengst en Zoon.	643
Kraft, (F.C.) Handboek over Oud-Griekenland. Zutph. bij H.C.A. Thieme.	219
Krom, (J.H.) Henriëtte Stolp. Amst. bij G.J.A. Beijerinck.	165
Kwantes, (J.) Wiskundige Aardrijksbeschrijving. Amst. bij C. Schaares.	180
L.
Labarraque, (A.G.) Over het gebruik van de Chlorure de soude, enz. Leyd. bij Haak en Comp.	282
Lauts, (G.) Woordenboek voor de Spelling der Nederlandsche Taal. Bruss. bij Brest van Kempen.	345
Leven van den Schilder David. Bruss. bij W.J. Luneman.	354
Levensbeschrijvingen van voorname Mannen, enz. Zutph. bij H.C.A. Thieme.	390
Lischke, (P.M.) Morea en deszelfs Bewoners. Gron. bij J. Römelingh.	173
Loosjes, (V.) De Lamartine's Dood van Socrates. Haarl. bij de Wed. A. Loosjes, Pz.	604
Lüders, (A.F.) Proeve over Kinderziekte bij Gevaccineerden. Leyd. bij C.C. van der Hoek.	426
Lulofs, (B.H.) Reistogtje met de Stoomboot naar Hamburg. Iste D. Gron. bij J. Oomkens.	515
- - - Gedenkrede op wijlen H.D. Guyot. Gron. bij J. Oomkens.	678
M.
Magnet, (S.) Gods genadige Menschenliefde. Dordr. bij Blussé en van Braam.	373


[deel 1, pagina 690]

Meukeren, (J.H. van) Aanmerkingen, rakende Do. R.A. van Deursen. Amst. bij J. Kraaijenbrink.	580
Moens, (P.) De dankbare Vriezen. Harl. bij M. van der Plaats.	265
Moke, (H.G.) De Slag van Navarino. Rott. bij Mensing en van Westreenen.	483
Mulder, (H.) Opmerkingen en Wenken voor Opvoeders en Onderwijzers. 's Hag. bij S. de Visser.	340
- (G.J.) Verhandeling over de Wateren en Lucht der Stad Amsterdam. Amst. bij C.G. Sulpke.	469
N.

Nahuys, Brieven over Bencoolen, enz. Breda, bij F.B. Hollingerus Pijpers.	105
Nanning, (F.P. Gisius) Proeve van Krijgszangen. 's Hag. en Amst. bij de Gebr. van Cleef.	536
Neander, (A.) Geschiedenis der Christelijke Godsdienst en Kerk. Iste D. Amst. bij P. Meijer Warnars.	280
Nederlandsche Verhalen. IIde St. Breda, bij F.P. Sterk.	534
- Vrouwen (De belan grijkste) geschetst. Zutph. bij H.C.A. Thieme.	682
Niemeijer, (A.H.) Waarnemingen en Reizen, enz. IIIde en IVde D. Haarl. bij de Wed. A. Loosjes, Pz.	217
Nierstrasz, Jun. (J.L.) Gedichten. Leeuw. bij G.T.N. Suringar.	121
- - - - Frans Naerebout. Leeuw. bij G.T.N. Suringar.	402
Nieskruid voor J.L. Nierstrasz, Jun. Amst. bij J.C. van Kesteren.	309
Nieuwland, (P.) Nagelaten Gedichten. Haarl. bij de Wed. A. Loosjes, Pz.	83
Nyevelt, (C. Baron van Zuylen van) Het Liberalismus. Amst. J.H. den Ouden.	191

O.

Olivier, Jz. (J.) Land- en Zeetogten in Neêrlands Indië. Amst. bij C.G. Sulpke.	105
- (W.J.) Choice Reading-pieces. Delft, printed for the Widow of J. Allart.	220
Onsenoort, (A.G. van) Beschrijving van een' Heelkundigen Veldtoestel. Gor. bij J. Noorduyn.	585
Ontijd, (C.G.) Nieuwe Bijdragen tot de Koepokinenting. Amst. bij J. van der Hey en Zoon.	583
Oostkamp, (J.A.) Bijbelsche Land- en Zeereizen. Amst. bij W. Brave.	495


[deel 1, pagina 691]

Oostkamp, (J.A.) Beschrijving van Europisch Turkije. Zwolle, bij J.L. Zeehuisen.	635
Opleiding tot Waarheid en Deugd. Dordr. bij J. de Vos en Comp.	603
Oudemans, (C.A. en A.C.) Gedichten. Amst. bij G. Portielje.	256
- (A.C.) Opwekking tot Liefdadigheid. Amst. bij G. Portielje.	265
P.

Palm, (J.H. van der) Vijtde Tiental Leerredenen. Leyd. bij D. du Mortier en Zoon.	225
- - - - - Bijbel voor de Jeugd. XVIIde St. Leyd. bij D. du Mortier en Zoon.	317
- - - - - Redevoering. Leyd. bij D. du Mortier en Zoon.	572
Perceval, (G.) Geschiedenis van Italië. Isten D. 1ste en 2de St. Dev. bij J. de Lange.	624
Pichot, (A.) Reis naar Engeland en Schotland. Iste, IIde en IIIde D. Haarl. bij de Wed. A. Loosjes, Pz.	594
Plancy, (M. Collin de) Het Leven enz. der Jezuiten. Dev. bij A.J. van den Sigtenhorst.	128
Polman, Az. (H.) Vier Voorlezingen over den Mensch. Haarl. bij de Erven F. Bohn.	489
Poortermans, (J.C.) J.G. Swaving ontmaskerd. Amst. bij C. Schaares.	306
Popken, (F.A.L.) Historia Epidemiae malignae etc. Gron. apud J. Römelingh.	18
Pouqueville, (F.C.H.L.) Geschiedenis van de Herstelling van Griekenland. Iste en IIde D. Rott. bij J. Immerzeel, Jun.	556
Proper, (H.) Feestrede. Leyd. bij de Wed. du Saar, enz.	664
R.

Reddingius, (G. Benthem) De Onverschillige omtrent de Godsdienst teregt gewezen. Gron. bij W. Zuidema.	377
Regtsgeding (Vermaard) van Contrafatto. Amst. bij J.C. van Kesteren.	262
Reinhard, (F.V.) Zamenstel der Christelijke Zedekunde. Iste en IIde D. Dordr. bij A.J. van den Sigtenhorst, enz.	616
Reize naar Guatemala. II Stukken. 's Hag. bij W.K. Mandemaker.	571
Renier, (J.) De Verdiensten van van Miggrode, enz. Middelb. bij de Gebr. Abrahams.	650


[deel 1, pagina 692]

Reuvens, (C.J.C.) Redevoering. Amst. bij J. van der Hey en Zoon.	286
Roll, (J.M.L.) Leerredenen. Amst. bij H. Bruin en Comp.	9
Rooijens, (G.J.) Leerrede. Amst. bij J. van der Hey en Zoon.	53
Rosenmuller, (J.G.) Onderrigt en bemoediging voor Lijdenden. Haarl. bij de Erven F. Bohn.	56
Roy, (J.J. le) De ware Leer der Verzoening. Rott. bij de Wed. P. van der Meer.	373
Rozenknopjes. (De) Delft, bij de Wed. J. Allart.	362
Russel, (J.) De Heerschappij der Turken in Europa. Leeuw. bij Steenbergen van Goor.	635
Rijkens, (R.G.) Praktische Handleiding voor het Onderwijs. II Stukken. Gron. bij W. Wouters.	673
S.
Sasse, (H.F.A.) Gedachten over de Groninger Ziekte. Gron. bij J. Romelingh.	665
Schelle, (P. van) Heldinnenbrieven. Dordr. bij J. de Vos en Comp.	38
Scholten, (W.) Zestal Leerredenen. Delft, bij B. Bruins.	661
- - Diatribe de Parabolis J.C. Lugd Bat. apud H.W. Hazenberg.	542
Scott, (W.) Leven van Napoleon Buonaparte. IIde D. Dordr. bij Blussé en van Braam.	20
- - IIIde en IVde D.	329
- - Walladmor. IIIde D. Gron. bij W. van Boekeren.	88
- - De Talisman. II Deelen. Gron. bij W. van Boekeren.	221
Ségur, (De) Uitgelezene Gedachten. Rott. bij J. Immerzeel, Jun.	120
Siegenbeek, (M.) Taalkundige Bedenkingen. Haarl. bij de Wed. A. Loosjes, Pz.	439
Someren, (R.H. van) Hulde aan de Nagedachtenis van Do. Scharp. Rott. bij M. Wijt.	403
Sommer, (J.G.) Merkwaardige Bijzonderheden. IV Deelen. Amst. bij ten Brink en de Vries.	251
Staat (Over den vroegeren) van het Christendom. Arnh. bij P. Nijhoff.	497
Steenbergen van Goor, Goed en Kwaad. Leeuw. bij Steenbergen van Goor.	576
Sterling, (J.J. Uytwerf) Redevoering. Amst. bij G.J.A. Beijerinck.	602
Stolker, (A.) Prins Maurits en Frederik Hendrik. Rott. bij M. de Bleyker.	70


[deel 1, pagina 693]

Stolker, (A.) Antwoord op eene Prijsvraag. Rott. bij de Wed. Locke en Zoon.	196
Stronck, (C.W.) Dankrede. Dordr. bij J. de Vos en Comp.	506
Stuart, (M.) Vaderlandsche Historie. IVde D. Amst. bij E. Maaskamp.	66
- - Nagelatene Leerredenen. Iste D. 's Hag. en Amst. bij de Gebr. van Cleef.	89
- - IIde D.	454
Suringar, (G.C.B.) De Gallorum Chirurgia. Lugd. Bat. apud S. en J. Luchtmans.	100
Swaving, (J.G.) Levenschets van den Hertog van York. Dordr. bij Blussé en van Braam.	82
- - - Offer aan de lijdende Onschuld. Dordr. bij Blussé en van Braam.	306

T.

Tafereelen (Merkwaardige) van Egypte en Italië. Delft, bij de Wed. J. Allart.	391
Taylor, (I.) Merkwaardigheden uit Europa. Amst. bij G.J.A. Beijerinck.	404
- - Merkwaardigheden uit Afrika. Amst. bij G.J.A. Beijerinck.	656
Thuessink, (E.J. Thomassen a) Geneeskundige Waarnemingen. Gron. bij J.R. Schierbeek.	619
Thijssen, (H.F.) Over de Herfstkoortsen te Amsterdam. Amst. bij P. Meijer Warnars.	15
Timkowski, (G.) Reis naar China, door Mongolije. Iste en IIde D. Haarl. bij de Erven F. Bohn.	241
- - IIIde of laatste D.	666
Timmers, (H.) Tiental Leerredenen. Leeuw. bij G.T.N. Suringar.	577
Tommasini, (J.) Brieven uit en over Sicilië. Haarl. bij de Erven F. Bohn.	344
Tromlitz, (A. van) De Val van Missolonghi. Leeuw. bij Steenbergen van Goor.	483
Turksche Rijk beschouwd. (Het) Delft, bij B. Bruins, enz.	635
U.

Uilkens, (J.A.) Redevoeringen. IV Deelen. Gron. bij J. Oomkens.	351
V.

Venturini, (C.) Geschiedkundige Galerij. II Deelen. Rott. bij Mensing en van Westreenen.	290


[deel 1, pagina 694]

Vereeniging der Christenen. (Over de) Delft, bij de Wed. J. Allart.	230
Verhalen voor mijne Vriendinnen. Amst. bij J.C. van Kesteren.	262
Verhandelingen (Natuurkundige) van de Holl. Maatsch. der Wetensch. te Haarl. XVden D. 1ste St. Haarl. bij de Wed. A. Loosjes, Pz.	63
- (Nieuwe) van het Haagsch Genootschap, voor 1826. 's Hag. bij de Erven J. Thierry en C. Mensing en Zoon.	365
- (Register en Bladwijzer op de) van het Haagsch Genootschap over 1810-1822. 's Hag. bij de Erven J. Thierry en C. Mensing en Zoon.	365
Verslag (Algemeen) wegens Engeltje van der Vlies. Delft, bij P. de Groot.	378
Visser, (H.W.C.A.) Nagelatene Verhandelingen van J.H. Nieuwold. II Deelen. Amst. bij G.J.A. Beijerinck.	393
Vosmaer, (J.) De Kunst om lang te leven en wel te sterven. Haarl. bij V. Loosjes.	328
- - Nagelaten en verspreide Letterarbeid. Iste D. Haarl. bij V. Loosjes.	428
- - IIde D.	463
Vries, (J. de) Hugo de Groot en Maria van Reigersbergen. Amst. bij ten Brink en de Vries.	254
- - (J. van Ouwerkerk de) Verhandeling over den Nederlandschen Koophandel. Haarl. bij de Wed. A. Loosjes, Pz.	74
Vruchten en Resultaten van een zestigjarig Leven. IIde en IIIde D. Amst. bij J. van der Hey en Zoon.	532
Vijver, (C. van der) Tafereelen uit het Menschelijk Leven. Amst. bij Schalekamp en van de Grampel.	653
- - - - Dweeperij en Verblinding. Amst. bij Schalekamp en van de Grampel.	653
W.

Waarnemingen (Vlugtige) omtrent de Maatschappij van Weldadigheid. Koev. bij D.H. van der Scheer.	506
Warnsinck, Bzn. (W.H.) De Toekomst. Leeuw. bij G.T.N. Suringar.	214
Weiland (P.) en G.N. Landré, Woordenboek der Nederduitsche Synonymen. IIden D. 2de St. en IIIde D. H-Z. Delft, bij de Wed. J. Allart.	565
Westerman, (M.) Herinnering aan Wattier-Ziesenis. Amst. bij M. Westerman.	362


[deel 1, pagina 695]

Weytingh, (H.) M. Tullii Ciceronis Orationes sex. Hag. Com. apud Vid. J. Allart.	485
Wildschut, (D.H.) Leerredenen over den Dood van Lazarus. Amst. bij J. van der Hey en Zoon.	96
- - - Het zuchtend Schepsel. Amst. bij J. van der Hey en Zoon.	616
Wiselius, (S. Iz.) Beschouwing van den Deventerschen Tolbrief. Amst. bij Pieper en Ipenbuur.	337
IJ.
IJntema, (J.W.) W. Müller's Griekenland. Dichtstukjes. Iste twaalftal. Amst. bij G.S. Leeneman van der Kroe en J.W. IJntema.	267
Ypey (A.) en I.J. Dermout, Geschiedenis der Nederlandsche Hervormde Kerk. IVde of laatste D. Breda, bij F.B. Hollingerus Pijpers.	181
Z.
Zes Maanden in de West-Indiën in 1825. Dordr. bij Blussé en van Braam.	599
Zimmermann, (E.A.W. von) De Aarde en hare Bewoners. XVIIIde en XIXde of laatste D. Haarl. bij de Erven F. Bohn.	26


[deel 2, pagina I]
MENGELWERK,

VOOR

1828.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN OE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1828.
MENGELWERK.
Te AMSTERDAM, bij
G.S. LEENEMAN van der KROE
en
J.W. IJNTEMA.
1828.

[deel 2, pagina V]
INHOUD
VAN HET
MENGELWERK.

Verhandeling, over de Godsdienstleer van mahomet. Door a.j. kronenberg, Predikant der Waalsche Gemeente te Arnhem.	Bl. 1
De Giraffe, thans te Parijs, beschreven en naar het leven afgebeeld. Door geoffroy st. hilaire.	21
Iets, over den Schoenlapper, die de Lijken van c. en j. de witt van het groene Zoodje hielp afnemen en thuisbrengen. Door Mr. jacobus scheltema, te Utrecht.	35
Belangrijke Ontdekking voor de Scheepvaart.	37
Iets, over eene Vlinder-verhuizing. Door p. huber.	39
Brief van Sir walter scott aan Sir adam ferguson, 2 Aug. 1827, over een Familie-tafereel te Abbotsford, geschilderd door david wilkie.	41
Nieuw Ontwerp van eenen Weg onder de Rivier de Mersey in Engeland.	45
Dr. gimbernat's Voorstel ter ondersteuning der Grieken.	46
Kinderpok-inenting.	46
Een tweede mucius.	47
Fox en canning.	47
Groot Hofsouper te Petersburg.	48
Alomtegenwoordigheid eener Familie.	48
De Slag bij Navarino. Door Mr. a. boxman. Dichtstukje.	49
De kleine Hydrioot. Naar w. muller. Door j.w. ijntema. Dichtstukje. (VIII.)	52
De Ziekte van den Christen, welke ook hare uitkomst zij, eene verheerlijking van God en Zijnen Zoon. Leerrede. Door den Weleerw. alexander de koning, in leven Leeraar bij de Hervormde Gemeente te Meppel.	53
Treffend Voorbeeld der verbazingwekkende kracht van het venijn der Ratelslange.	68
De Omstreken van Arnhem en Nijmegen. Door w.h. warnsinck, bz.	71
Iets over de Levensverzekeringen. Door Jr. Mr. f.e. berg van middelburgh, Advocaat te Amsterdam.	77
Fragment uit de Inleiding tot de nog onuitgegevene Reize in Amerika van den Heere de chateaubriand.	90
Eigenhandige Brief van den onlangs overleden' vermaar-	


[deel 2, pagina VI]

den Componist ludwig van beethoven, onder zijne nagelatene papieren gevonden.	93
Iets, over Dr. francia, den tegenwoordigen Beheerscher van Paraguay.	97
Philémon, of de drie Wenschen. Eene dichtmatige Vertelling.	99
Aan eene vruchtbare Moeder. Door h. van loghem. Dichtstukje.	107
De Inscheping der Atheners, (nadat Athene door de Turken weder was overweldigd.) (IX.)	108
Over Verlichting, Beschaving en Veredeling. Door s.e. wieling, Leeraar der Doopsgezinde Gemeente te Zaandam.	109
Heelkundige Waarneming, omtrent eene Darm-zakbreuk. Door g.w. tops, Heel- en Vroedmeester te Breda.	122
De Vereenigde Staten van Noord-Amerika. Door den Burggraaf de chateaubriand.	127
Iets, betreffende de Nederlandsche Zeereizigers willem barentz en cornelis matelief, den Jongen.	133
De jongste uren en laatste gewaarwordingen van een' ter dood veroordeelden. Een echt Verhaal.	136
Verslag van het wedervaren eens Schips, bestemd, om, in den grooten Waterval der Niagara, ten schouwspel te verstrekken.	143
De Godsdienst der zoogenaamde Beschaafde Wereld, een mengsel van Heidendom, Mohamedismus en valsche Wijsgeerte.	144
Edele trek van eenen Deurwaarder in Frankrijk.	150
Oud en nieuw.	151
De Zangeres henriëtte sontag te Frankfort.	152
Het Heimwee. Door g. gravé, jz. Dichtstukje.	154
Alexander ypsilanti op Mongatsch. (X.)	156
Voorlezing, over den Smaak. Door h. van loghem.	157
Canning.	167
Brief van carolus niëllius aan jean augustijn, betreffende de Synode te Dordrecht in 1618 en 1619. Medegedeeld door j.h. halbertsma.	174
De Godsdienst der zoogenaamde Beschaafde Wereld, een mengsel van Heidendom, Mohamedismus en valsche Wijsgeerte. (Vervolg en stot van bl. 150.)	183
De Zangeres henriëtte sontag te Frankfort. (Vervolg en slot van bl. 153.)	194
Over kleine Zonden van groote Mannen.	198
De Maarschalk soult weleer gedoodverwd tot Koning van Portugal.	202
De stervende Kardinaal.	204
De Banneling uit Ithaka. (XI.)	204


[deel 2, pagina VII]

Voorlezing, over de Ambitie. Door b. van willes, Predikant te Lekkerkerk en Zuidbroek.	205
Capo d'istria.	221
Over de Naamsreden, of den Naamsoorsprong, van Drenthe. Door Mr. s. gratama, Regter ter Instructie bij de Regtbank te Assen.	227
Uittreksel uit een' particulieren Brief eener Dame van Batavia van Mei 1827.	237
Vergelijkende wijsgeerige Tafel van het Stelsel der Boetstraf en dat der Doodstraf. Volgens den Heere lucas.	240
Geheime Oorzaak van het welslagen der Hollandsche Omwenteling van 1787.	243
Scherpe Trekken van den dag, ten bewijze van den Volksgeest der Franschen in het staatkundige.	244
George canning. Door Mr. a. boxman. Dichtstuk.	246
Een ding is noodig. Door c.b. schuller, te Rotterdam. Dichtstukje.	249
De Turksche Regtsoefening. Volgens Lord john russel.	251
Engelsche Zendelingschap.	253
Pompeji.	254
De Claqueurs te Parijs.	255
De oordeelkundig bijgebragte Schriftuurplaats. Eene ware Anekdote.	255
Het Verbond met God. (XII.)	256
De Oorzaken van den Haat en de Vervolging, jezus christus van de Joden wedervaren. Door adr. stolker.	257
Iets over Voedsel en Voeding.	273
Iets over den Steek der Tarantula.	274
Over de Naamsreden, of den Naamsoorsprong, van Drenthe. (Vervolg en slot van bl. 236.)	275
Het Staten-eiland in de Baai van New-York. Door g.b. bosch, Predikant bij de Protestantsche Gemeente te Curaçao.	283
Dichtregelen, uitgesproken in het Departement Wormerveer der Maatschappij: Tot Nut van 't Algemeen, Dec. 1827, door a. hoexum van dijk.	297
Iets over Korsika en bonaparte's Jeugd.	302
Voorbeeld van buitengewone vaardigheid in het Rekenen, in twee Kinderen.	304
Trekken van den Geest des Pausdoms in de Negentiende Eeuw.	307
Bijdrage ter kenschetsing der tegenwoordige Grieken.	308
Iets over de Londensche Dobbeihuizen.	309


[deel 2, pagina VIII]

De tegenwoordige Sultan een goed Scherpschutter.	310
Letterlijke Vertaling van de Constitutionele Hymne van Portugal.	310
De Teleskoop en de Roeper. Eene echte Anekdote.	311
De Slavin in Azië. (XIII.)	312
Brief van s. muller aan g.h. van senden, over een berigt, voorkomende in diens Pragmatische Geschiedenis der bestrijding van Bijbel en Openbaring.	313
Aanmerkingen, rakende den door j.h. halbertsma gemeengemaakten Brief van carolus niëllius. Door adr. stolker.	334
Plaatselijke, Geschied- en Oudheidkundige Herinneringen van een Reisje door een gedeelte van Gelderland en in de omstreken van Kleef. Door p. louwerse.	340
Geleerde Razernij. No. III. Antirheumatische Landkrabben-olie.	353
Invloed der Maan op het Houtgewas.	354
De Beeren der Vereenigde Staten van Noord-Amerika.	355
Sir walter scott en de Bedelaar.	357
Lakoniek Vonnis.	357
Een andere robinson en vrijdag.	357
Predikt het Evangelie den Wolven!	358
Hoe vindingrijk is de Geestdrijverij!	358
Koepokinenting, aan de Kinderen des tegenwoordigen Sultans te werk gesteld.	358
Fransche ****.	359
De Kat van den Voddekrabber. Eene echte Anecdote.	360
Aan de Vrijheid. Door c.a. oudemans, Kapitein-Adjudant. } Dichtstukjes.	361
Aan den Maker van zeker Treurspel. } Dichtstukjes.	363
Aan p.g. witsen geysbeek; na zijne Kritiek op vondel. } Dichtstukjes.	363
Grafschrift. Door van starkenborgh stachouwer. } Dichtstukjes.	363
De Suliooten-vrouw. (XIV.) } Dichtstukjes.	364
Verhandeling, over het Droomen. Door den Weleerw. alexander de koning, in leven Leeraar bij de Hervormde Gemeente te Meppel.	365
Geneeskundige Waarneming. Door j. van dissel, jz., Med. et Chir. Doct., Oud-Officier van Gezondheid ter Zee, enz. en praktizerend Geneesheer te Zutphen.	377
Over den eersten Grooten Mogol, baber-Khan, Keizer van Indië, en deszelfs Geschriften. Uit 's Mans Memoriën, door leyden en erskine in 1826 te Londen uitgegeven.	383


[deel 2, pagina IX]

Plaatselijke, Geschied- en Oudheidkundige Herinneringen van een Reisje door een gedeelte van Gelderland en in de omstreken van Kleef. (Vervolg van bl. 353.)	390
Nog iets over de algemeen aangenomen Nederduitsche Spelling, tegen den Hoogleeraar m. siegenbeek. Door Mr. c.m. van der kemp, in 's Hage.	398
Voorspellingen der Jezuiten.	404
De Nachtuil, in betrekking tot het Bijgeloof beschouwd.	406
Wat de Amerikaansche Wilden van de Maan denken.	408
De Mainooten-knaap. (XV.)	408
Bedenkingen, omtrent het mingepaste van de viering des H. Avondmaals op sommige Christelijke Feestdagen.	409
Levensberigt van den Slotprediker en Dichter joannes vollenhove, uit een Handschrift van deszelfs Kleinzoon medegedeeld door g. van leeuwen, Substituut-Officier van Justitie te Alkmaar.	416
De Jagtpartij op Raincy, bij den Heer ouvrard, den vermaarden Leverancier; of Fransche Weelde, na de Omwenteling.	420
Nog iets over de algemeen aangenomen Nederduitsche Spelling, tegen den Hoogleeraar m. siegenbeek. (Vervolg en slot van bl. 404.)	426
Plaatselijke, Geschied- en Oudheidkundige Herinneringen van een Reisje door een gedeelte van Gelderland en in de onstreken van Kleef. (Vervolg en slot van bl. 398.)	431
Karaktertrekken der Turken.	439
De Groote Heer.	442
Brief van N.N. aan N.N., Lid van het Plaatselijk Bestuur te N., over het vergelijkend Examen van Onderwijzers.	443
Zeldzaam Geval van Gezigtsafwijking. Door Mr. godmann.	446
Uitboezeming, na het lezen eener Ode van boileau. Door j.p. korthals, te Antwerpen. } Dichtstukjes.	447
Amor en de Ligtzinnigheid. } Dichtstukjes.	451
De Engelsche Medalje van Waterloo. } Dichtstukjes.	452
Oude en nieuwe Tempels. (XVI.) } Dichtstukjes.	452
Antwoord van g.h. van senden aan s. muller, over een Berigt, voorkomende in des eerstgenoemden Pragmatische Geschiedenis der bestrijding van Bijbel en Openbaring.	453
Bijdrage tot de kennis der Hondsdolbeid. Medegedeeld door j. van dissel, jz., M.D. te Zutphen.	479
De Invloed der Oorlogen op de Beschaving. Door h.j. nassau, Rector der Latijnsche School te Assen.	486
Robespierre en het Fransche Schrikbewind. Onuitgegeven, echte Brief van niveau aan robespierre, geschreven uit Amsterdam, en gevonden in de Papieren van laatstgenoemden.	498
Brief van N.N. aan N.N., Lid van het Plaatselijk Bestuur te N., over het vergelijkend Examen van Onderwijzers. (Vervolg van bl. 446.)	503
De Titelzucht. Door Mr. a.f. sifflé, te Middelburg. Dichtstuk.	508
Uitwaseming der Slangen.	512


[deel 2, pagina X]

Cromwell als Politie-handhaver. Eene nog ongedrukte Anekdote.	513
De Advocaat en de Maarschalk.	513
De Hertogin van marlborough en de Arts.	514
De Koe des Kardinaals de brienne.	514
Napoleon en de Prefekt.	515
De Grijsaard op het Eiland Hydra. (XVII.)	515
Aan a.h.-g., na het lezen van een Artikel in het Advertentieblad.	516
Laatste Antwoord van s. muller aan g.h. van senden.	517
Iets over het gevaar van levend begraven. Medegedeeld door w. egeling, te Haarlem.	535
Eene levende Pad in de Maag eens Jongelings.	538
De Invloed der Oorlogen op de Beschaving. (Vervolg en stot van bl. 498.)	538
Aanteekeningen, betreffende robespierre. Door fréron, Lid der Nationale Conventie.	548
Iets over het Improviseren bij de Italianen.	550
Exodus. II:25. Door van der poort. Dichtstukje.	552
Aan mijnen afgestorvenen Vriend j.l. nierstrasz, jun., overleden op den 2den Augustus, 1828. Door w.h. warnsinck, bz. Dichtstukje.	553
Aan mijnen ontslapenen Vriend j.l. nierstrasz, jun. Door Mr. a. boxman. Dichtstukje.	555
Hulde aan den ontslapen' j.l. nierstrasz, jun. Door de bosson. Dichtstukje.	558
Vaderlandsche Uitboezeming, na de Geboorte der jonge Prinses, op den 5den Augustus, 1828. Door j. van harderwijk, rz. Dichtstukje.	559
Bijzonderheid wegens den Dood van Lord castlereagh.	560
Fragment van Lord byron.	561
Bonaparte's Oordeel over j.j. rousseau.	562
Lodewijk de XIV een groote Eter.	563
Koddige Kappers-aanmatiging.	563
Bonmot.	564
De Mainootsche Moeder. (XVIII.)	564
Voorlezing over mahomed. Door s.e. wieling, Leeraar bij de Doopsgezinde Gemeente te Zaandam.	565
Iets over k. westerbaen, w.z. Door c.w. westerbaen, Leeraar bij de Remonstrantsch - Gereformeerde Gemeente te Amsterdam.	584
G.h. van senden aan s. muller.	588
Vertoog over de Kunst van Vloeken. Door den Engelschen Staatsminister g. canning, in 1786, in vijftienjarigen leeftijd, geschreven op de School te Eton.	589
Brief van N.N. aan N.N., Lid van het Plaatselijk Bestuur te N., over het vergelijkend Examen van Onderwijzers. (Vervolg en slot van bl. 508.)	595
Beklimming van den Ortelsberg, in Augustus 1826.	599
De Geest des Kwaads. Dichtstuk.	608
Vergelijkende Staat der Geboorten te Lissabon en Porto van 1815 tot 1819.	612


[deel 2, pagina XI]

Zeldzaam Reisavontuur, vervat in een Briefuittreksel van p.l. courier aan Mevrouw pigalle.	613
Een Hindoosch Vertelsel.	615
De Dood van champgenets.	615
Onvoorzigtige Uitlating.	616
De Pogcher beschaamd.	616
Het Onderrigt der Mainootsche Moeder. (XIX.)	616
Gedachten van eenen Schoolonderwijzer. Door e. molema.	617
M.j. adriani aan eenen hem onbekenden.	631
Beklimming van den Ortelsberg, in Augustus 1826. (Vervolg en slot van bl. 608.)	633
De Schepping, Val en Herschepping van den Mensch. Door Mejufvrouw J..... B..... Dichtstuk.	641
Iets over den Handelgeest en de Universiteiten in Noord-Amerika.	648
Bonaparte en josephine.	650
Lodewijk de XV, naar zijne eigene getuigenis, een Achterkleinzoon van een' Notaris en een' Barbier.	653
Een paar kleinigheden uit de West.	654
Aanspraak van den Zendeling innocentius visatout, op Montrouge, ten behoeve der Censuur.	655
Het Cocagne-feest in Rusland.	657
De nieuwe Pruik.	657
Onvrijwillige Boete.	658
De oude haydn.	658
Karakteristieke Trek.	658
Of de Naam ook iets ter zake doe?	659
Gesprek tusschen een' Zesthalf en een Vijfentwintigeentsstuk. Eene Fabel. Door g. van enst koning.	659
De Mainoot. (XX.)	660
Over de Doodstraf.	661
Over de toevallige kromming der ruggegraat bij jonge Meisjes, en het onvoldoende of gevaarlijke der tot regtbuiging in gebruik zijnde Rekbedden. Door c. lachaise, D.M.P. Medegedeeld door h.j. logger, Med. et Chir. Doctor, te Leyden.	664
Voorbeelden van buitengewoon hoogen Ouderdom.	675
Merkwaardige Ontdekking eener onderaardsche Egyptische Be graafplaats.	676
Brief van p.w. brouwer, Prcdikant te Maassluis, aan den Redacteur der Vaderlandsche Letteroefeningen.	685
Josephine aan napoleon, bij hare verstooting.	690
De Universiteit van Grenada.	691
Charles en marat.	692
Byroniana.	693
Iets, over het vertier der Engelsche Dagbladen.	696
Trouweloosheid van den tegenwoordigen Sultan mahmoud den II.	697
Drietal Anecdoten, betreffende den beroemden la condamine.	699
Het misbruik der Brillen.	702
De Eenzaamheid. Naar de lamartine. Door van starkenborgh stachouwer. Dichtstukje.	702


[deel 2, pagina XII]

'k Ben uit Oostinje thuis! Dichtstukje.	705
Thermopylé. (XXI.)	707
De Heer malthus en plug pulteney.	708
Aan Argus en Consorten, ééns voor altijd. Dichtstukje.	708
Over de Vraag aan, en het Antwoord van jezus, Luc. XIII:23-25.	709
Over de toevallige kromming der ruggegraat bij jonge Meisjes, en het onvoldoende of gevaarlijke der tot regtbuiging in gebruik zijnde Rekbedden. (Vervolg van bl. 675.)	716
Gesprek uit de laatste dagen van pericles.	725
De Ontwaking van een' Schijndoode in zijne Kist, door hemzelven verhaald.	730
Iets over de Turken en over Schumla.	736
Diefachtigheid der Aanzienlijken van Chili.	738
Voorlezing.	740
Nog iets over de Turken.	746
Herinnering aan de verwoesting, door de Kinderpokken te Marseille aangeregt, van 1 Mei tot 15 Augustus 1828.	749
Bruce en de Spin. Door walter scott.	750
Zeldzame soort van Liefde. Een waar Voorval.	752
Het Verbond met den Duivel.	753
Edele Trek van Regtvaardigheid, door den Keizer van Rusland, nicolaas, betoond.	754
Netelige Vraag van ibrahim-Pacha aan den Generaal maison.	756
De heilige Schaar. Eene Geestenstem. (XXII.)	756
De Fransche Vrouwen door eenen Franschman geschetst.	757
Over de toevallige kromming der ruggegraat bij jonge Meisjes, en het onvoldoende of gevaarlijke der tot regtbuiging in gebruik zijnde Rekbedden. (Vervolg en slot van bl. 724.)	759
De Jaculator, een Visch van Java.	767
Voorlezing. (Vervolg en slot van bl. 746.)	767
De Godsdienstoefening der Methodisten en die der Kwakers, in Noord-Amerika. (Brief eens Reizigers.)	780
Lijfsbehoud van le brun, Hertog van Plaisance, tijdens de Fransche Omwenteling.	787
De Heer de villèle - eene snuifdoos met speelwerk - afzetting van den Minister - twee stuivers per dag - een pond kastanjes in ijs.	789
Mevrouw talien de Bewerkster van den Val van robespierre.	791
De doorluchtige Spotter tot nadenken gebragt.	791
De Dichter en de Snijder. Eene echte Anekdote.	792
Te huis. Door g. van enst koning. Dichtstukje.	793
De Atheensche Jonkvrouw. (XXIII.)	794
Troostlied. (XXIV of laatste.)	794

NB. De Plaat van de Giraffe tegenover bladz. 34.

[deel 2, pagina 795]
VADERLANDSCHE
LETTEROEFENINGEN,
voor
1828.
I.

VADERLANDSCHE
LETTEROEFENINGEN,
voor
1828.
II.

VADERLANDSCHE
LETTEROEFENINGEN,
voor
1828.
I.

VADERLANDSCHE
LETTEROEFENINGEN,
voor
1828.
II.

VADERLANDSCHE
LETTEROEFENINGEN,
voor
1828.
I.

VADERLANDSCHE
LETTEROEFENINGEN,
voor
1828.
II.



2009 dbnl


_vad003182801_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1828




DBNL-TEI 1



2009-10-16

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1828
 
Zie: https://www.dbnl.org/tekst/_vad003182801_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Tiental Leerredenen, ter aanprijzing van Christelijke deugden. Door Jodocus Heringa, E.z. Te Amsterdam, bij J. van der Hey en Zoon. 1826. In gr. 8vo. VIII en 298 Bl. f 2-90.

Onder de Boekhandelaars, die ons godsdienstig Publiek met nuttige en naar de behoeften van den tijd juist berekende schriften voorzien, bekleeden de Heeren j. van der hey en zoon, te Amsterdam, eene der eerste plaatsen. Wij merken dit op, niet om te vleijen. Deze lage kunst heeft ons nooit bekoord, nog minder beheerscht. Ten bewijze hiervan voegen wij den wensch daarnevens, dat het hun behaagde, over het algemeen, door matiger prijzen, de verspreiding dier zoo nuttige schriften, waarschijnlijk te hunnen eigen voordeele, nog meer te helpen bevorderen. Aan zwaarmoedigen, die voor den bekenden winkel beducht zijn, en daarom verlangen, dat al die prullaria zachtkens behandeld worden, geven wij in bedenking, of de menigte van voortreffelijke schriften, met gretigheid ontvangen, niet juist getuige ten voordeele van ons godsdienstig Publiek, dat met regt meer geld besteedt voor goede, schoon wel eens dure waar, dan voor al die goedkoope libellen, waarmede men altijd bekocht is. Grijpt moed, gij zwaarhoofden! Zoo lang werken, als hetwelk wij aankondigen, drukkers en koopers vinden, heeft men geen groot gevaar te vreezen. Slechts dan, wanneer men uit zwakheid toegeeft, ruimt men den dwaalgeesten het veld in. Zachte Heelmeesters maken stinkende wonden. Het bluffen en liegen en het wandelen langs de kronkelpaden des bedrogs verraadt eene kwade zaak, en wijst de zedelijke zwakheid aan dier volksberoerders. Zoo lang die dwaallichten hun misleidend licht vertoonen, zullen wij niet ophouden aan te wijzen, dat zij dwaallichten zijn, en dat zij allen, die op hun schijnsel afgaan, in het ver-
{==2==} {>>pagina-aanduiding<<}
derf storten. Wanneer de Regter het bedrog aan het licht brengt, voldoet hij aan zijnen pligt; maar wie als Regter, uit persoonlijk belang, of uit vrees voor moeite en onaangenaamheden, niet wil doortasten, die komt in de vervulling van zijnen pligt te kort. Doch men weet reeds genoeg, hoe wij, bij deze zaken,
gewoonlijk handelen.
Onder die voortreffelijke schriften, die men niet te duur koopt, behoort vooral geteld te worden het Tiental Leerredenen van den beroemden heringa. Wij kennen den nederigen man van nabij, en weten, dat de brommende en luttel beteekenende lofspraak van den Recensent in het Letterkundig Magazijn (*) even weinig door hem geacht wordt, als dezelve waarde heeft voor den Lezer. Als die Recensent in de gelegenheid komt, om heringa te ontmoeten, slijte hij, indien hij kan, daar zijne waar. Het Publiek heeft aan al die stroop niets. Wij, voor ons, behooren tot de hoogachters van den verdienstelijken man, wiens achting zekerlijk rijst, naarmate men stelliger weet, dat hij nooit met zulk laf gevlei gediend was. Hier heeft men slechts met zijn werk te doen. Het andere is niet huius, maar ook nullius loci.
Het verheugt ons, dat de bekwame Schrijver van de voortreffelijke Verhandeling over de Bergrede des Heeren dezen nieuwen bundel Leerredenen heeft in het licht gegeven. ‘Toen ik mij,’ schrijft heringa, bl. V, ‘na lang beraad, hiertoe liet overhalen, bepaalde ik te gelijk mijne keuze op de zoodanige, als ik, van tijd tot tijd, heb uitgesproken, ter opzettelijke aanprijzing van Christelijke deugden. Leerredenen, geheel hiertoe ingerigt, zijn mij, in den loop van deze eeuw, zeldzamer, dan andere soorten van kanselarbeid, voorgekomen.’ - Al ware dit zoo niet, dan verlangt men toch van eenen man als heringa zulke Leerredenen, die, in den beschaafden volkstoon opgesteld, voortbrengselen zijn van verlichte Evangelische kennis, en die op het hart zoo wel als op het verstand weldadig werken. Indien heringa ons op ons woord niet gelooft, dan

{==3==} {>>pagina-aanduiding<<}
verzoeken wij hem om de uitgave van een' tweeden bundel van gelijken inhoud, en ons Publiek, dat aan dergelijken arbeid dringende behoefte heeft, zal weldra toonen, dat wij niet vleijen, maar waarheid spreken.
Zie hier de onderwerpen, in dezen bundel behandeld: I. Het gedurige denken aan god; naar Ps. XVI:8a. II. De blijdschap in christus; naar 1 petr. I:8b. III. Het doodelijke verderf der zonde; naar Rom. VII:13a. IV. Het weifelen in de Godsdienst; naar 1 Kon. XVIII:21b. V. De aard der Christenen onderscheiden van dien der wereld; naar joh. XVII:16a. VI. Het betamende genot des levens; naar Pred. IX:9a. VII. Betamende en onbetamende toorn; naar Efes. IV:26a. VIII. De bede om behoedzaamheid in het spreken; naar Ps. CXLI:3. IX. De bescheidenheid jegens allen; naar Filipp. IV:5a. X. De voordeelen en de eer van den ouderdom des vromen; naar Spreuk. XVI:31.
Niemand zal ons tegenspreken bij de verklaring, dat heringa een meester is in bevattelijke voordragt van de waarheden des Christendoms. Zijne aangehaalde verklaring der Bergrede is het eenige bewijs niet, dat in populariteit niemand hem voorbij, een enkele misschien hem op zijde, en, helaas! te weinigen hem achterna streven. Hierin verwachten wij wel tegenspraak, maar geenszins van zulken, die weten, wat echte populariteit is. Zij omvat niet enkel woorden en uitdrukkingen; neen, alles is daarin opgesloten, alles behoort naar de vatbaarheid der hoorders te worden uitgedrukt. Zoo spreekt alleen hij, die, even als heringa, den mensch kent, wien hij zijn onderrigt toedient. Hem ontgaat noch het denk-, noch het voorstelling-, noch het gevoel-, noch het wilvermogen der minkundigen; daarnaar heeft heringa zaken, taal en stijl afgemeten. Alwie in zijn school werd en nog wordt opgekweekt, zal nooit ophouden, die natuurlijkheid en eenvoudigheid te bewonderen, met welke hij alles uitdrukt. Hem ontbreken geene kracht en klem, zoodanige vooral niet, die ook de minstkundigen treffen en roeren. Hij is in dit opzigt een meester. Och,

{==4==} {>>pagina-aanduiding<<}
dat de jonge lieden hierop vooral letteden! Zwier en bloemen behagen den jongeling. Deze verwelken en verflensen, nog vóór dat de last des ouderdoms drukt. De populariteit der zaken neemt in gewigt, bij het klimmen der jaren, toe. In onze jeugd hoorden wij ouden van dagen prediken, die in hunne jeugd als Predikers beroemd waren, bij zulken namelijk, bij wie ook in andere opzigten het kleed den man maakte. De Herveyaansche welsprekendheid heeft in hetzelfde lot gedeeld met de hoepelrokken onzer overgrootmoeders. Maar wij hebben ook anderen gehoord, die, van hunne jeugd af, de bloem om haren honig beminden, niet enkel om de kleur. Zij predikten kernachtig; alles was bijna spreuk en krachtig. Het is eene behoefte voor onzen tijd, dat het eenvoudige meer op het oog gehouden worde, dan wel het sierlijke. Predikers naar de mode maken al spoedig plaats voor anderen, maar van lateren smaak. Het is alleen de wuftheid der Gemeente niet, dat zij, eer dan zij verwachten of verlangen, eene stemme des roependen worden, maar in de... woestijn.
Aan zulken, die gevaar mogten loopen eens in dit lot te deelen, mogen wij deze Leerredenen van heringa met volle ruimte aanprijzen. Zij kunnen, als modellen, aanwijzen, wat en hoe men prediken moet. Jonge lieden kunnen, met nut voor geheel hun volgend leven, deze Leerredenen raadplegen. Wie dit beneden zich rekent, en met den blooten lof van tijdgenooten tevreden is, wijte het naderhand zichzelven, dat die lof nog vóór hem ten grave daalt. Het luidruchtigste geschreeuw des juichenden volks wordt door doodsche stilte weldra opgevolgd. Die het hardste schreeuwt, zwijgt het eerste stil.
De voortreffelijkheid dezer Leerredenen, als modellen voor elken, maar vooral voor den jongen Predikant, zouden wij uitvoerig kunnen aanwijzen, indien wij hiertoe de noodige ruimte durfden vergen. Het komt ons echter geschikt voor, ten minste iets hiervan te zeggen. Vooral komt dan in aanmerking de eenvoudigheid en gemakkelijkheid van het plan der Leerredenen. Naauwkeurig

{==5==} {>>pagina-aanduiding<<}
houdt zich heringa aan den tekst, ontwikkelt hij den geheelen tekst, en bezigt overal zulk eene taal, welke met den tekst en het onderwerp volkomen strookt. Alles is echte welsprekendheid door zaken, die altijd waarde en kracht behouden, meer dan opgesmukte woorden, die, als voorwerpen van smaak, ook hunnen tijd en hunne mode hebben. Het plan der Leerrede over ipetr. I:8b. In den welken gij - u verheugt, met eene onuitsprekelijke en heerlijke vreugde, beveelt zich door eenvoudigheid aan. Eerst wordt in het algemeen de blijdschap des Christens in christus geschetst. Daarna wordt aangewezen, dat zij eene heerlijke en onuitsprekelijke vreugde is. Ten besluite volgt eene opwekking tot eene gezindheid en gedrag, bij welke die vreugde aanvankelijk of bij toeneming gesmaakt kan worden. - Even eenvoudig geeft heringa het plan op van de Leerrede over 1 Kon. XVIII:21b: Hoe lang hinkt gij op twee gedachten? ‘Ik heb voorgenomen, u eerst opmerkzaam te maken op de treurige gesteldheid der belijders van de Christelijke Godsdienst, van welke men met regt kan zeggen: zij hinken op twee gedachten; ten einde daarna u, zoo velen gij dit doet, te nopen, om het niet langer te doen, door u de beschamende en dringende vraag voor te houden: hoe lang weifelt gij alzoo in de Godsdienst?’ - Eindelijk volge hier nog het plan van de Leerrede over Efes. IV:26a. Wordt toornig en zondigt niet. - - - ‘Dan zal het noodig zijn, dat wij eerst zien, in welken zin paulus het toornig worden goedkeurt; en daarna overwegen, welke zonde hij, bij het toornig worden, afkeurt. Ik
noodig u dus, om met mij te denken, eerst over den betamenden toorn, dan over den onbetamenden, zoo als ons paulus over beiden, naar het redelijke voorschrift van het Evangelie, leert oordeelen.’ - Wij schrijven de overige plannen niet af. Dit zal wel voldoende zijn, om ook hier het simplex veri sigillum in het oog te doen vallen. Wien echter dit alles te eenvoudig mogt voorkomen, - wij

{==6==} {>>pagina-aanduiding<<}
vreezen, dat er ook zulke kunstenaars zijn, - dien moeten wij vooral het bestuderen dezer Leerredenen aanraden. Want, waar het plan eener Leerrede gekunsteld is, daar zal ook het overige, juist door meerdere sierlijkheid en opgefmuktheid, onnatuurlijke kunst zijn, en weinig meer opleveren, dan - wind. Hoort men niet menigmalen de toekomstige zaligheid schilderachtig, zoo als men dat noemt, beschrijven, ook wanneer de tekst zegt: geen oog heeft haar gezien, geen oor gehoord; nooit kwam het denkbeeld van dezelve op in den mensch? Zoo iets is valsche smaak, en verbeuzeling van den tijd. Hoe men over dit onuitsprekelijke handelen moet, wijst ons heringa met een voorbeeld aan: ‘Indien ik nog niet genoeg gezegd heb van die heerlijke vreugde des Christens, denkt aan hetgene er de Apostel van getuigt, dat zij eene onuitsprekelijke vreugde is! Er zijn gewaarwordingen, zelfs zinnelijke gewaarwordingen, voor welke het der menschelijke taal aan woorden ontbreekt. Er zijn aandoeningen des gemoeds, welke wij niet dan flaauwelijk, en bij vergelijking met andere gelijksoortige, kunnen uitdrukken. Wie dezelve bij ervaring kent, verstaat den spreker, ook bij eene gebrekkige voordragt: hij vordert niet meer; want hij weet, dat alle verdere poging nutteloos is. Heeft dit plaats met de meer gewone gewaarwordingen en gemoedsaandoeningen, hoe veel te meer geldt het van die heerlijke vreugde des Christens, van welke petrus aan zijne mede-Christenen schreef? Maar, indien zelfs een petrus, die haar in eene zóó groote mate genoot, en door zóó veel ervaring geoefend was, hare hooge waarde, hare heilzame kracht, hare zuiverheid en heiligheid niet kon uitdrukken, hoe zoudt gij dan meer van mij verwachten, dan dat ik er van stamele? God verwaardige u en mij, dat wij ook zoodanig een
stamelen regt verstaan, en dat wij er eenmaal waardiger van spreken, wanneer wij er meer van zullen ervaren, dan de menschelijke taal nu uitdrukken, en de sterveling op aarde er van bevatten en gevoelen kan!’ Dit drukt meer uit, dan al het spel der verbeelding zou

{==7==} {>>pagina-aanduiding<<}
kunnen. De minstnadenkenden zwaaijen den grootsten lof over zinnelijke voordragt van hetgeen niet onder de zinnen valt. Zij denken op niets na, ook niet op dergelijken onzin... Punctum.
Doch het wordt tijd, dat wij van onze aanprijzing dezer Leerredenen, als modellen voor Predikers, afstappen. Anders zouden wij hun nog kunnen aanraden, het den Hoogleeraar af te zien, hoe men Christelijke deugden voorstellen en met de taal des Bijbels aanprijzen moet. Alwie op deze wijze over Christelijke deugden de Gemeente onderhoudt, zal weinig tegenspraak vinden; bij zulken misschien alleen, wien het te moeijelijk valt, ingewortelde ondeugden af te leggen, en die daarom hard schreeuwen, om hierin niet alleen te staan.
Ruimschoots prijzen wij deze Leerredenen aan. Zij toch vervullen eene wezenlijke behoefte van onzen tijd. Bij al het geschrijf voor en tegen de bezwaren dezer Eeuw verdient vooral gelezen, maar ook overwogen en betracht te worden, hetgeen ons heringa, naar aanleiding van Rom. VII:13a, nadrukkelijk en duidelijk leert, aangaande het doodelijke verderf der zonde, als welke alles, ook het voortreffelijkste, dat de mensch bezit, dienstbaar maakt aan hare dienst. ‘Het menschelijk vernuft komt, ja! onze zwakheid te hulp, en maakt zich de natuur ten nutte; maar ook van deszelfs voortbrengselen, van het werk der kunsten en wetenschappen, maakt de zonde zich meester, en doet dezelve doodelijk voor ons worden. De eenvoudigste werktuigen worden, in de handen der zonde, de middelen, om der menschen bezitting en rust te rooven, hunne gezondheid en leven te belagen. Zij smeedt van de sikkel het zwaard, en bereidt het vergift uit hetgene geneesmiddel zijn moest. De mensch, door wind, stroom of damp, naar de aanwijzing van zijn kompas, op het kunstige vaartuig, naar een ander halfrond der aarde gevoerd, wat zoekt hij er, zoo de zonde hem voorlicht? Ach! voedsel voor eerzucht, hebzucht, weelde en wellust. Wat brengt hij er, zoo de zonde hem

{==8==} {>>pagina-aanduiding<<}
geleidt? Ach! de zaden der ondeugden, de middelen der verwoesting, ketenen en moordtuig. De edelste der kunsten, de schrijf- en drukkunst, worden, in de handen der zonde, de middelen, om dwaling en ondeugd voor te staan, om de eer der braafste menschen aan te tasten, om oproer te stichten, en welgevestigde maatschappijen omverre te werpen. Ja, er wordt geene wetenschap beoefend, geene kunst geleerd, geene ontdekking gedaan, geene verborgenheid uitgevonden, geen werktuig zamengesteld, of de zonde weet er gebruik van te maken tot 's menschen bederf: en, naar mate één van deze allen nuttig kan zijn in de hand der wijsheid en deugd, wordt het ook doodelijk in de magt der zonde.’ Op dezen toon is de geheele Leerrede gestemd, die de raaskallerij van bilderdijk, da costa en dergelijken aan het licht brengt. De zonde misbruikt alles. Maar zij doet dit in onze dagen niet voor het eerst. De zonde moet plaats maken voor deugd en geregtigheid; dan wordt alles zegen, wat door de zonde in vloek wordt verkeerd. - Bilderdijk cum suis bevecht de deugd nog meer, dan de zonde. Hij toont de kwaal niet te kennen, of niet te willen kennen. Van zijn geschreeuw heeft men even weinig te hopen, als voor ligchamelijke kwalen van rondloopende kwakzalvers, die door hun geschreeuw alleen ingang vinden bij zotten en onkundigen. Heringa handelt in den geest van paulus. Hier hebben wij dus onfeilbaarheid. Bij bilderdijk is feilbaarheid, en, wat meer zegt, dwaling. Hij kent de kwaal niet: wie zal bij hem genezing zoeken? wie, vinden? Zekerlijk niemand van allen, die ooren en harten hebben voor zulk onderrigt, als op grond van den Bijbel hier wordt geleverd. Zulk onderwijs vinde overal ingang, en drage vruchten! En, hetgeen wapen was der zonde, zal dan wapen worden der deugd en geregtigheid. Dat geve God!





{==9==} {>>pagina-aanduiding<<}

Leerredenen van J.M.L. Roll, Evangelisch Luthersch Predikant te Amsterdam. Te Amsterdam, ter Boekdrukkerij van H. Bruyn en Comp. 1827. Voor rekening van den Schrijver, In gr. 8vo. 279 Bl. f 3-50.

Het schijnt niet zonder zekeren schroom, en meer ter voldoening aan de begeerte van anderen, dan wel uit eigene overtuiging van de waarde dezer Leerredenen, dat de Eerw. roll, hoe ook als Kanselredenaar gevierd, dezelve in het licht geeft. Dit gevoel strekt hem gewis niet tot oneere, en vordert, in allen gevalle, van ons eene zachte bescheidenheid.
Het boezemt ons altijd zekere nieuwsgierigheid, niet slechts naar de voordragt, maar ook naar de bedaardere lezing in, wanneer wij eenen Prediker bijzonderen opgang zien maken, bijzonderen lof, die wel eens naar geestdrijverij zweemt, zien behalen. En waarlijk, de uitkomst van zulk een onderzoek is meestal belangrijk. Hoe vele en verschillend zijn de wegen om te behagen, om het hart der toehoorders te winnen, - al denken wij aan geene schitterende voordragt, geene bij den grooten hoop geliefde denkbeelden, geene uitwendigheden, modegrillen, of ook redenaarskunstjes. Daar staan voor ons Leerredenen van stuart en van hengel, van van der palm en roll, allen hoogst gezochte, hoogst geroemde Predikers; en hoe ongelijk! - ongelijk, niet zoo zeer in begrippen, schoon de een zekere zijden van het Christendom meer, de ander min op den voorgrond plaatst, - niet zoo zeer in rijkdom aan stichtelijke en troostrijke gedachten, bespiegelingen en lessen, aan welken het waarlijk bij geen van allen ontbreekt, - noch zelfs in al te groot verschil van meer of min duidelijken, beschaafden stijl, - maar in houding en vorm, in gang en behandelde stoffen.
Wij hebben thans alleen met den laatstgenoemden te doen,

{==10==} {>>pagina-aanduiding<<}
en zullen ons bij hem bepalen. Datgene, waardoor hij zich, in ons oog, min gunstig van de drie anderen onderscheidt, is zijne mindere bemoeijing met het verklaren van den tekst. Hij zegt van denzelven nooit meer, en wel eens minder, dan tot regt verstand van denzelven noodig is. Intusschen is Bijbelkennis toch wel mede het doel der openbare Godsdienstoefening, ontwikkeling van belangrijke gedeelten der H.S. allergeschiktst, om achting en liefde voor dezelve in te boezemen, en het vastmaken der voorgedragene leer, niet slechts in het algemeen, maar in de bijzonderheden, aan eene Bijbel-spreuk of verhaal een uitmuntend middel, om den toehoorder het geleerde te doen onthouden, en bij nalezing der plaatse zich telkens weêr te herinneren. Het is welniet vreemd, dat Ds. roll hier eenen korteren weg bewandelt, dan onze beste Predikers veelal gewoon zijn. In Duitschland gevormd, kon hij dien zoo niet leeren kennen. Maar wij maken geene zwarigheid, zijn Eerw. de genoemde en andere Hollandsche mannen, in dit opzigt, als voorbeelden, ter beoefening aan te bevelen. Zijne uitnemende begaafdheid (die wij eenigzins hopen te doen kennen) kan niet dan er bij winnen.
Om al dadelijk onze aanmerking door eene gunstiger op te wegen: de Heer roll schijnt ons toe, doorgaans gelukkig te zijn in zijne inleidingen. Schoon door den alsnog niet voorgelezen' tekst niet ondersteund, wekken zij dadelijk belang, en houden het gaande, tot eene gepaste wending haar van zelve tot de te behandelen stof voert; vooral waar zij, als uit het tegengestelde ontleend, geene inbreuk op het volgende doen.
Wij gaan over tot een kort verslag.
I. ‘Hoe wij de onheilen, die uit de verkondiging en verspreiding van het Christendom zijn voortgevloeid, moeten beschouwen.’ Luk. XII:49-53. Ik ben gekomen, opdat ik een vuur aansteke, enz. ‘Zijn het woorden van jezus, welke wij vernemen? van jezus, die zijne komst op aarde als het grootste bewijs van de liefde der Godheid voor het menschdom afmaal-
{==11==} {>>pagina-aanduiding<<}
de?’ enz. Zoo vangt de Redenaar aan; waarna hij het voorgestelde onderzoek begint met de beschouwing der onheilen zelve, die eerst christus, toen zijne vroegste volgelingen troffen, en ook daarna niet ophielden; doch gevolg, geen doel waren, en de gezegende uitwerkselen geenszins opwogen. De toepassing loopt uit op aanbeveling van liefde en verdraagzaamheid: want al dat kwade was eene vrucht der menschelijke verkeerdheid.
II. ‘De zending van jezus op aarde.’ 1 Joh. IV:9. Hierin is de liefde Gods jegens ons verschenen, dat God zijnen eeniggeboren Zoon, enz. Op het Kersfeest. Na eene gepaste inleiding, beschouwt roll de zending van jezus in de wereld, I. als de treffendste gebeurtenis, wegens de bron, waaruit zij voortvloeide, en II. als de gewigtigste, uit hoofde van het oogmerk, waarom zij plaats vond. Geene ongelukkige verdeeling voorzeker! De bron was liefde Gods; uit de woorden van joannes, uit die van jezus, uit de geschiedenis zelve wordt dit opgemaakt. Door eene wending vlecht roll er het betoog tusschen, dat zij ook het werk der hoogste wijsheid was. (Waarom?) Het doel was, dat wij door Hem (den Zoon) zouden leven, gelukkig zijn. En heldere godsdienstige kennis, heiligheid van gemoed en wandel, benevens de vertroosting, welke wij noodig hebben onder het gevoel onzer schuld, en zalige verwachtingen, worden de bestanddeelen daarvan geacht.
III. ‘De vrolijke reize door het leven.’ Hand. VIII:39b. En hij reisde vrolijk zijnen weg. Deze schoone tekst, onlangs door van der palm en van bemmelen tot soortgelijk einde behandeld, doet ons de ware vrolijkheid en de middelen daartoe kennen; of liever, hij geeft roll aanleiding, om ons dezelve (onzes achtens niet gelukkig) in het voorbeeld van jezus en de Apostelen vooral aan te wijzen.
IV. ‘De mensch als vreemdeling op aarde.’ Ps. CXIX:19a. Ik ben een vreemdeling op aarde. ‘Wij hebben hier geene blijvende stad; maar de toekomende zoeken wij. Wie kan loochenen, dat deze woorden der

{==12==} {>>pagina-aanduiding<<}
H. Schrift aan den eenen kant ons hart op eene aangename wijze treffen, maar ook aan de andere zijde menige gewaarwording in onze borst doen opwellen, die meer van smartelijken aard is?’ Deze is de aanhef, door gevoelige schildering van verlies en scheidingssmart gevolgd. Waarna deze stellingen worden ontwikkeld: Geheel ons tegenwoordig leven doet zich voor als eene gestadige scheiding, en dit kenschetst ons menschen reeds als vreemdelingen op aarde. Maar die naam komt ons ook toe, uit hoofde der beperktheid van onze kennis en ons doorzigt, enz. (onzes oordeels min gepast); als ook omdat een onmiskenbaar voorgevoel van iets hoogers en zaligers ons rusteloos voortdrijft, zoodat wij bijna nimmer tevreden zijn met de tegenwoordigheid, maar de toekomst ons bestendig voor oogen zweeft. (Een teêr punt!) Toepassing: leert de bezwaren geduldig dragen; leidt tot waarachtige godsvrucht en kinderlijke deugd; doet den dood aanzien als een slaap.
V. ‘Wenken der Godheid tot redding onzer deugd.’ 1 Sam. XXV:32 en 33. Toen sprak David tot Abigail, enz. ‘De Vader laat ons niet alleen;’ dit is, volgens de inleiding, de bemoediging onzer zwakheid, Ons wordt veel toegezonden, waarin wij de bedoelde wenken kunnen opmerken, zoo als david deed; maar daartoe moeten wij een open oog en een open hart hebben. - Hier een oogenblik stilstaande, kunnen wij niet nalaten, het belang en de gepastheid der behandelde onderwerpen op te merken, niet zelden door duidelijke redenering en eenen gevoeligen stijl ondersteund; maar ook, behalve het vroeger aangeduide, wel eens een schijnbaar gebrek aan stof, aangevuld door denkbeelden, die ons toeschijnen daar zoo niet regt te behooren, hetgeen wij toeschrijven, deels aan eenige veronachtzaming van den tekst, die, als leiddraad gevolgd, dikwijls aanmerkelijk meer ter zake dienends zou aan de hand geven, deels aan de vlugheid van 's mans geest, die niet angstig opspoort, wat inderdaad naast ligt, maar door de minste overeenkomst ligt bewogen wordt, om meer verwijderde gedachten bij zijne beschouwing op te nemen.

{==13==} {>>pagina-aanduiding<<}

VI. ‘De onvolmaaktheid onzer tegenwoordige kennis beschouwd als de bron onzer schoonste en zaligste verwachtingen.’ 1 Cor. XIII:9 en 10. Ons weten is stukwerk, enz. De mensch is door zijne kennis hoog verheven, en toch is deze kennis zoo onvolmaakt; ziedaar de inleidende gedachte. Vervolgens wordt, I en II, deze onvolmaaktheid betoogd; daarna, III, het thema bewezen. I. Paulus zegt het, en die was menschelijk en Goddelijk wèl onderwezen; II. het wordt door de ondervinding bevestigd, wanneer wij letten op onze kennis van God, den Zaligmaker en onszelven; III. er zal iets anders voor ons komen; rede en openbaring leeren dit; ja, dat andere zal volmaakt zijn; ook dit wordt uitdrukkelijk geleerd.
VII. ‘Over het rampzalig lot dergenen, die zich als vijanden van christus' kruis betoonen.’ Philipp. III:18 en 19......wier einde is het verderf, wier God is de buik, enz. Meest tegen twistzoekers en vervolgers gerigt, die, uit baatzucht handelende, hun loon hier en hier namaals niet zullen ontgaan. Wij willen hier een staaltje laten volgen: ‘Valt het te betwisten, dat de beschrijvingen, welke wij in onze Heilige Schriften vinden aangaande den persoon des Verlossers en zijne betrekking tot den Vader, behooren tot de reeks van onderwerpen, die door het geloof kunnen aangenomen, maar door geen menschelijk verstand gepeild worden? Heeft iemand volledig begrepen, wat het in zich bevatte, wanneer jezus genoemd wordt de eengeboren Zoon Gods, die heerlijkheid had bij den Vader, vóór dat nog de grond der wereld gelegd was? Peilde immer iemand de gansche beteekenis der verzekering, dat God ten laatste gesproken heeft door zijnen Zoon, welken Hij gesteld heeft tot een' erfgenaam over alle dingen; door welken Hij ook de wereld gemaakt heeft; die, nademaal Hij is de glans zijner heerlijkheid, en het evenbeeld zijns wezens, en alle dingen draagt met zijn krachtig woord, en heeft gemaakt de reiniging onzer zonden door zich zelven, zich heeft gezet

{==14==} {>>pagina-aanduiding<<}
ter regter hand der Majesteit in de hoogte?.... En hoe zouden wij ons dan bevoegd kunnen rekenen, om den naam van vijanden van christus' kruis toe te kennen aan lieden, die niet geheel eenstemmig met ons denken over den Verlosser der wereld, maar die Hem echter, even als wij, voor hunnen Zaligmaker erkennen?’ enz.
VIII. ‘Waartoe de opmerking ons leidt, dat de mensch op aarde altijd in strijd leeft.’ Job VII:1a. Moet de mensch niet altijd in den strijd zijn op aarde? Na inleiding over 's menschen groot- en geringheid, wordt, I, de stelling betoogd, voor zoo verre hij zich door zijn ligchaam gebonden vindt aan de zinnelijke wereld, - maar bovenal, als redelijk en zedelijk wezen beschouwd. (Of het voorbeeld van Apostel paulus, volgens Rom. VII, welke plaats door vele uitleggers niet van hemzelven verstaan wordt, hier wel ten volle geldt?); II. dat deze strijd ons opleidt tot het geloof aan eene zalige bestemming, ons bemoedigt, enz.
IX. ‘Over de gewigtige waarheid, dat God den mensch in de beproeving meermalen aan zich zelven overlaat, opdat hem kenbaar worde, wat in hem zij.’ 2 Chron. XXXII:31. Maar toen de gezanten, enz. verliet God hem zoo, om hem te verzoeken, opdat openbaar wierde al, wat in zijn harte was. Wij moeten in de gelegenheid en verzoeking ten kwade komen, om over onze verhevenheid daarboven, of wel om anderen met bescheidenheid te oordeelen, en daarom behoedt God ons daarvoor niet altijd; deze is, I. zoo omtrent de stelling, die ons, II. waarschuwt tegen een voorbarig oordeel, ons aanspoort om onszelven bij bijzonder wedervaren met aandacht gade te slaan, en daarvan gebruik te maken tot heiliging.
X. ‘In hoe verre de Christen bij de betrachting zijner pligten mag vragen: wat gewordt mij daarvoor?’ Matth. XIX:27. Toen antwoordde Petrus, en sprak tot hem: ziet, wij hebben alles verlaten, en zijn u nagevolgd: wat gewordt ons daarvoor? I. De vraag is na-
{==15==} {>>pagina-aanduiding<<}
tuurlijk. Wij hebben nogtans geen regt om te eischen, maar moeten dezelve met ootmoed doen vergezeld gaan. II. Wij mogen aldus onzen moed versterken, - om onafgebroken voort te streven.
Inhoud en vorm dus eenigzins hebbende doen kennen, voegen wij er bij, dat onze medegedeelde aanmerkingen nergens strekken, om den Prediker verwaarloozing van de H.S. te last te leggen. Hij maakt doorgaans een gepast gebruik van dezelve, het zij tot bewijs, het zij vooral tot vermaning of vertroosting. Wij maken dan ook geene zwarigheid, behoudens eenig verschil van opvatting en denkwijze hier of daar, deze Leerredenen overal aan te prijzen, als eene goede, Christelijke lectuur, gemakkelijk en aangenaam. Moge de Eerw. roll nog lang in de gelegenheid zijn, de belangrijke Gemeente, welke hij dient, tot een bemind en nuttig Leeraar te verstrekken!




Over de Herfstkoortsen te Amsterdam, bijzonder over die van het jaar 1826, door H.F. Thijssen, Med. Doctor, Lid van de eerste Klasse van het Koninklijk Nederlandsche Instituut, enz. enz. Te Amsterdam, bij P. Meijer Warnars. 1827. In gr. 8vo. 128 Bl. f 1-40.

De provinciale Commissie van Geneeskundig Onderzoek en Toevoorzigt te Amsterdam stelde, in hare vergadering van 5 Maart des voorleden jaars, de volgende prijsvraag voor: ‘Welke is de aard en bijzondere eigenschap der laatst geheerscht hebbende Ziekte in onze Noordelijke Provinciën geweest? In hoedanig verband staat zij met de plaats gehad hebbende buitengewone Natuurverschijnselen? In hoeverre is zij door plaatselijke omstandigheden gewijzigd geworden? Welke behandeling is de gelukkigste geweest, zoo wel met opzigt tot de geringste sterfte, als de minste en ligtste naziekten? Welke is de aard en de geschiktste behandeling dezer naziekten, en wat kan

{==16==} {>>pagina-aanduiding<<}
men ter voorkoming van deze zoo wel, als van de vernieuwing der Epidemie in het werk stellen?’
De Heer thijssen, (zoo wij ons niet bedriegen) lid van gemelde provinciale Commissie, gaf onder bovenstaanden titel zijne bevindingen uit over de Ziekte, zoo als zij te Amsterdam was waargenomen, om tot bouwstoffen en daadzaken te dienen voor de verlangde Verhandeling. Daar derhalve de Schrijver zijn werk uit dit oogpunt vooral beschouwd wil hebben, zoo zullen wij het ook uit dit oogpunt inzonderheid beoordeelen.
Iets over de natuurlijke gesteldheid van Amsterdam en over de Najaarsziekten in die stad gaat, als inleiding, vooraf. Dit historische gedeelte is met veel vlijt bearbeid, en wij herkenden daarin den kundigen Schrijver van de Geschiedkundige Beschouwing der Ziekten in de Nederlanden. Hierop volgt eene ontvouwing van de ziektegesteldheid van Amsterdam in 1826, waarin de beginselen, opkomst, voortgang en loop der koortsen wordt beschreven en door bijzondere ziektegevallen opgehelderd. Eindelijk handelt de geleerde Schrijver ook over den eigenlijken aard der Ziekte, welke hij in verband brengt met eene eigendommelijke ontaarding van de milt, door hem in 12 van de 15 geopende lijken gevonden; een gevolg, naar des Schrijvers meening, van in versterving overgegane ontsteking; terwijl hij die miltontsteking niet voor een uitwerksel der koorts houdt, maar voor dat van den onmiddellijken invloed van het moerasgif op dit ingewand.
Men ziet uit deze korte opgave van den inhoud, dat dit geschrift meer behelst, dan een eenvoudig verhaal van de Ziekte, zoo als zij in Amsterdam gezien is. Er is eene theorie over haren aard bijgevoegd, en men heeft hier niet alleen daadzaken, maar ook redeneringen, niet slechts bouwstoffen uit de ondervinding, maar ook bespiegelingen en vooronderstellingen. Dit laatste kan op de aanstaande Prijsverhandeling niet dan nadeelig werken. Want is, gelijk wij meenen, de Heer thijssen lid der Commissie, welke die Verhandeling moet beoordeelen, dan zal hij, die naar den prijs dingt, zich al ligt

{==17==} {>>pagina-aanduiding<<}
genoopt gevoelen om deze theorie aan te nemen, of zij kan althans aan den loop zijner denkbeelden zelfs ongemerkt eene bepaalde rigting geven. En al ware ook de Heer thijssen geen lid dier Commissie, noch beoordeelaar van de Prijsverhandeling, dan nog zou zijn naam als Schrijver bij velen het vrije onderzoek naar den aard der Ziekte kunnen belemmeren, bovenal daar de theorie van den waarnemer op zijne Ziektebeschrijving niet zonder invloed kan geweest zijn. Het is te bejammeren, dat zoo weinig Schrijvers de kunst verstaan, om eene Ziekte te beschrijven, zonder er hun oordeel en hunne redekavelingen in te mengen. Immers, die eene ziekte wil leeren kennen, vraagt niet, hoe men er over gedacht, maar wat men gezien hebbe; en hij zal te hooger prijs op de waarnemingen stellen, hoe zuiverder en onvermengder zij zijn voorgesteld. Wij opperen deze aanmerking niet, om het geschrift van den Heer thijssen te verkleinen, wien wij om zijnen ijver, kunde en geleerdheid hoogachten; maar omdat wij ons overtuigd houden, dat hetzelve, als bijdrage tot de gevraagde Verhandeling, beter aan het bedoelde oogmerk voldoen zou, wanneer de theorie en bespiegelingen waren achterwege gebleven, en de beantwoorder der vraag in deze bladen alleen waarnemingen hadde aangetroffen, door welke hij, zonder eenige vooringenomenheid of te voren opgevat gevoelen, in staat was gesteld tot een onbevooroordeeld onderzoek.




Bijvoegsel tot den tweeden Druk van de Volksziekte, welke in het jaar 1826 te Groningen geheerscht heeft, beschreven door G. Bakker, Professor in de Geneeskunde. Te Groningen, bij W. van Boekeren. In gr. 8vo. 13 Bl. f :-15.

In deze bladen verdedigt de Hoogleeraar bakker zijne bevorens opgegevene gevoelens, vooral met betrekking tot de besmettelijkheid der Epidemie, tegen de verschillende denkbeelden van zijnen Ambtgenoot, den Hoogleer-
{==18==} {>>pagina-aanduiding<<}
aar thuessink, en doet dit met eene bescheidenheid, die hem tot eer verstrekt. Wanneeer wij dezelve na deze laatste verklaring vergelijken, dan zullen wij zien, dat het welligt niet onmogelijk zijn zoude, beide partijen in overeenstemming te brengen. Hierover althans zal ieder opregt vriend van verdraagzaamheid zich verblijden, dat een twist, die vóór ettelijke jaren met de meeste hatelijkheid tusschen Geleerden gevoerd zou zijn, thans alzoo behandeld wordt, als het den regtschapen beoefenaar der wetenschappen, die nimmer ophoudt mensch en Christen te zijn, betaamt.

Historia Epidemiae malignae etc. D.i. Geschiedenis der kwaadaardige Epidemie, in den jare 1826 te Jever waargenomen, door F.A.L. Popken. Te Groningen, bij J. Römelingh. In gr. 8vo. 78 Bl. f 1-:

Dit kleine boeksken bevat eene beschrijving der Epidemie, zoo als zij zich te Jever vertoond heeft, welke met de gelijktijdig te Groningen waargenomene Ziekte zoo vele trekken van overeenkomst heeft, dat men beide voor verschillende varieteiten van dezelfde soort houden moet. Nergens echter schijnt zich het nerveus adynamisch karakter sterker en duidelijker te hebben uitgedrukt, dan in de Volksziekte te Jever, en nergens ook was de opwekkende geneeswijze van meer onbepaalde toepassing. De Kinabereidingen en de Radix Serpentariae Virginianae waren het plechtanker, en de gelukkige redding van de meest hopelooze lijders pleit genoegzaam voor de gelukkige keuze.
Na eene algemeene beschrijving der Ziekte, beschrijft de Heer popken derzelver verschillende vormen en de naar dit verschil gewijzigde genezing; terwijl, even als de aard der koorts, zoo ook de algemeene indicatie overal dezelfde bleef. Men kan het zien, dat deze beschrijving uit de ondervinding geput, dat deze waarnemingen aan het ziekbed gemaakt zijn; en, hoewel de Latiniteit

{==19==} {>>pagina-aanduiding<<}
minder zuiver is, zoo is de stijl echter doorgaans duidelijk en klaar. Daarbij treft men er eene, in geneeskundige schriften bovenal prijzenswaardige, beknoptheid in aan. Bijzonder schijnt de Schrijver met de zoo oorspronkelijke praktische schriften van joh. pet. frank vertrouwelijk bekend te zijn, waarvan hij, die dezelve gelezen heeft, vele sporen ontdekken zal.
Recensent aarzelt derhalve niet, dit werkje van den bekwamen Jeverschen Geneesheer zijnen vaderlandschen kunstgenooten ruimschoots aan te bevelen. Mogt het ook onder ons vele lezers, en de manier van beschrijven vele navolgers vinden!

Berigten wegens de Epidemische Ziekten, welke in den Zomer en Herfst des jaars 1826 in Holland en Oostvriesland geheerscht hebben, door Dr. J.C.G. Fricke, Lid van den Gezondheidsraad enz. te Hamburg; benevens Aanmerkingen over de Endemie (?) in het Ampt Ritzebüttel, gedurende den Zomer en Herfst van 1826, door Dr. N.L. Hachmann, praktiserend Geneesheer te Hamburg, enz. Uit het Hoogduitsch vertaald. Te Amsterdam, bij R.J. Berntrop. 1827. In gr. 8vo. 101 Bl. f 1-:

Men vindt hier eene vergelijking van de Groningsche en Noordhollandsche koortsen met die, welke ter zelfder tijd in Oostvriesland geheerscht hebben, welke in de hoofdzaak overeenkwamen. Vooral scheen de lever en galafscheiding in de laatsten te zijn aangedaan. Alhoewel te Embden de ziekte tamelijk verbreid was, was echter de sterfte gering. Betreffende de mindere kwaadaardigheid der Ziekte in Oostvriesland dan in Groningen, welke de eerstgenoemde Schrijver opmerkt, schijnt men vooral op de meerdere complicatiën der laatsten te moeten letten, welke in Jever althans minder plaats hadden. Voor het overige kwamen de verschijnselen overeen, ook de be-
{==20==} {>>pagina-aanduiding<<}
handeling, hoewel in Oostvriesland de Emetica beter schijnen verdragen te zijn. Daar, even als in Groningen en Noordholland, werden de eigendommelijke ontaardingen van de milt meest algemeen na den dood opgemerkt, en men hield er de Ziekte voor niet besmettelijk.
Grooter was het onderscheid der Endemie, liever Epidemie, in het Ambt Ritzebüttel, welke eene gastrischveneuse koorts, met inflammatoire toevallen of plaatselijke bloedophoopingen, genoemd wordt, en hier meer goedaardig dan elders schijnt geweest te zijn, en van eene meer ontstekingachtige natuur. Immers de behandeling was eenvoudig, over het algemeen ontstekingwerend, of althans, waar zulks niet meer kon plaats hebben, meer tempererend dan prikkelend (bl. 93). Zelfs werden bloedontlastingen zeer goed verdragen, niet slechts plaatselijke, maar ook algemeene. In den herfst vertoonden zich meer intermittentes van eenen ongeregelden typus, die bij velen van zelve eindigden. Bij sommigen waren oplossende en afvoerende middelen genoegzaam, om deze koortsen weg te nemen. Echter moest altijd de Kina gegeven worden, ter voorkoming van recidiven. Tegen de overblijvende waterzucht bewees de Koortsbast insgelijks de beste diensten. Ten slotte zegt de geleerde Schrijver, dat, al beschouwt men ook de overstroomingen van het jaar 1826 als voorbereidende oorzaak der Ziekte, deze echter, zonder de groote en aanhoudende hitte van den zomer van dat jaar, zulk eene Epidemie niet zou hebben voortgebragt; aan welk gevoelen Recensent gaarne zijn zegel hecht.





Het Leven van Napoleon Buonaparte, Keizer der Franschen, met eene voorafgaande Beschouwing der Fransche Omwenteling, door Sir Walter Scott. IIde Deel. Uit het Engelsch vertaald door J.G. Swaving. Te Dordrecht, bij Blussé en van Braam. 1827. In gr. 8vo. 472 Bl. f 2-20.

Met dit Deel eindigt de voorafgaande beschouwing der

{==21==} {>>pagina-aanduiding<<}
Fransche Omwenteling tot aan den val van het Schrikbewind, die men in zekeren zin als een afzonderlijk werk kan beschouwen. Zagen wij in het eerste Deel de betere dagen der Fransche Omwenteling, wij ontmoeten in dit bijkans niet dan dweepers of gedrogten, moordenaars, (onder den naam van vrijheid) eerst van de bevoorregte standen, en daarna van hunnen Koning, om zich eindelijk onderling te verscheuren. Immers de verschrikkelijke dagen van Frankrijk, sedert den 10 Augustus 1792 tot op den 27 Julij 1794, of veeleer tot den 20 Mei 1795, worden hier in een tafereel voorgesteld, hetwelk bijna niets dan de zegepraal der ondeugd vertoont. Naarmate eene partij geweldiger en doodelijker is voor de ware vrijheid, dat is voor veiligheid en onbelemmerd bezit van personen en eigendommen, naar die mate is zij voorspoediger en verdringt de andere meer gematigde. Gelijk dus, na den 14 Julij 1789, de 5 en 6 October het alvermogen ééner Kamer met een schaduwbeeld van Koning beslist hadden, zoo werpt de 10 Augustus ook dat zwakke beletsel omverre, doet de Republiek ontstaan, die door de Septembermoorden als 't ware voorbereid wordt, laat den Koning ter dood brengen, en sticht de Revolutionaire Regtbank. Maar nog is de magt in handen van zulken, die wel een Gemeenebest op afgetrokkene bespiegelingen gebouwd, maar geenszins een Schrikbewind willen. Dit laatste wordt eindelijk op 31 Mei 1793 gevestigd door de mannen des bloeds, die nu Frankrijk tot een groot moordhol maken, ‘waar niemand (gelijk de Schrijver op bl. 372 zegt) zijnen hoed als zijn eigendom kon beschouwen, of tien minuten instaan voor de veiligheid van het hoofd, dat dien droeg.’ Aldus verdringen Moderate Liberalen de Koningsgezinden, Constitutionélen van 1791 de Moderaten, Girondisten de
Constitutionélen, en Jakobijnen de Girondisten. Maar nu heeft de vloed der Omwenteling, of liever der bloedstorting, zijn hoogste peil bereikt; verder te gaan, is niet mogelijk, daar (behalve de schier ontelbare moorden in de Provinciën) te Parijs dagelijks geregeld van 50 tot 60

{==22==} {>>pagina-aanduiding<<}
personen op het Revolutieplein aan den Moloch der Omwenteling worden geofferd, en dit getal eindelijk tot 80 opklimt; de ebbe begint met den val van robespierre, en gaat nu (gelijk wij in de verdere Deelen zullen moeten zien) terug tot op een ander uiterste, het militaire Despotismus van eenen bekwamen Gelukzoeker, door wiens overdrijving eindelijk het evenwigt, door de vereeniging (althans in Theorie) der Koninklijke magt met eene geregelde vrijheid, hersteld wordt.
De Schrijver gaat in het schetsen dezer groote gebeurtenissen op dezelfde wijze voort, als wij in het vorige Deel hebben gezien. Doch indien men hem toen eenigermate zijne vooringenomenheid tegen de zaak der Fransche Omwenteling ten kwade kon duiden, zoo kan dit in het hier behandelde gedeelte ongetwijfeld niemand. Of wie zou zich thans, na het verdwijnen van den roes, die toen zoo vele hoofden bedwelmde, nog tot verdediger van den 10 Augustus, van den 2 September, van den 31 Mei willen opwerpen? Maar aan den anderen kant is het toch ook eene waarheid, dat de Uitgewekenen, door hunnen gewapenden inval in hun Vaderland, ja zelfs door hun onverstandig en lafhartig verlaten van dat Vaderland en van hunnen Koning, onbegrijpelijk veel nadeel berokkend, en de rustverstoorders, die zich onder het mom der vrijheid verscholen, in de hand gewerkt hebben. Dit doet de Schrijver wel eens niet genoeg uitkomen, en wij kunnen tegen zijnen herhaalden lof dier Uitgewekenen (b.v. bl. 88-93 en 327) het onverdachte verhaal van eenen Duitscher overstellen, meier, een' tijdgenoot, die, in zijne Geschiedenis van den Oorlog der Omwenteling, de mannen van Coblenz in het geheel niet als eene klasse van edelmoedige en met verhevene gevoelens doordrongene menschen voorstelt. Maar deze vooringenomenheid met Cavaliers moeten wij onzen romantischen Schrijver nu ééns voor altijd vergeven; en, het is waar, met de Jakobijnen vergeleken, waren zij Heiligen.
De vooringenomenheid van onzen Schrijver tegen de uitwerkselen der Omwenteling gaat zelfs zoo verre, dat

{==23==} {>>pagina-aanduiding<<}
hij den eersten, natuurlijksten en heiligsten moederpligt, het zogen harer eigene kinderen, daarom bespot, omdat het met de Omwenteling, en vooral tijdens de Republiek, in gebruik kwam. Hij vindt dit moeijelijk te volbrengen in de hedendaagsche wijze van leven, en noemt de dus met het natuurlijkste levensvocht gedrenkte kinderen kleine en ongelukkige slagtoffers van Republikeinsche gemaaktheid (bl. 130). Zoo iets hadden wij van den echt natuurlijken schilder van zoo menig roerend tooneel niet gewacht! - Ook komt ons de uitspraak van onbesloten (besluiteloos) en onkundig, ten aanzien van brunswijk gebezigd, een weinig sterk voor: besluiteloos mogt de Hertog somtijds zijn; als onkundig Veldheer heeft hij zich zoo min in zijne jeugd, in den Zevenjarigen Oorlog, als later getoond, en één ongelukkige veldtogt, waarin hij de bevelen des Konings van Pruissen, die zelf bij het leger was, moest opvolgen, is nog geen bewijs, ‘dat het Pruissische leger onder zijne aanvoering geleek naar het zwaard van scanderbeg in de hand van een kind.’
Doch, wanneer men deze en enkele dergelijke aanmerkingen uitzondert, hebben wij in dit boek (althans in de twee Deelen der Inleiding) niet die stuitende partijdigheid gevonden, die en de Franschen en ook sommige Engelschen daarin opmerken. Was hij in het vorige Deel den Constitutionélen van 1791 niet zeer genegen, de vergelijking met de mannen des bloeds doet hier de schaal ongemeen te hunnen voordeele overhellen. Hoezeer onze Schrijver ook ingenomen zij met de Vendeêrs, hij kon niet wenschen, dat het onbepaalde gezag des Konings door hen hersteld was geworden. Men herkent overal wel den Britschen Tory, maar toch den Brit, bij wien de zucht voor eenen gematigden en vertegenwoordigenden Regeringsvorm in het bloed zit, en dien hij ook aan andere landen toewenscht. Doch wien zou de beschrijving van zulke gruwelen, als scott hier te boeken had, niet een weinig naar de andere zijde doen overhellen, waar, toen althans, nog meer menschelijkheid en regtvaardigheid heerschte?

{==24==} {>>pagina-aanduiding<<}

De beschrijving der staatsgevallen, waarin vooral die der laatste tijden van het Schrikbewind met groote uitvoerigheid worden behandeld, beslaat in dit Deel veel meer plaats dan de oorlogsgebeurtenissen, die zoo oppervlakkig en gebrekkig worden vermeld, dat de geheele veldtogt van 1794-1795, welke de inneming van België en Holland ten gevolge had, in zes regels wordt afgedaan. (Noch hier, noch bij den veldtogt van 1793, bl. 256, worden de Hollandsche troepen zelfs met één woord genoemd, even alsof de dappere Prins frederik niet voor de algemeene zaak had gebloed, terwijl de Hertog van york achter de wijnflesch zat.) De geheele, zoo hoogstbelangrijke en beslissende veldtogt in Spanje, Italië, Duitschland en de Nederlanden, beslaat twee bladzijden, doch wordt door eenige goede aanmerkingen nopens de revolutionaire wijze van oorlogvoeren gevolgd, en hulde gedaan aan de verdiensten van carnot in dat vak. - Bij gelegenheid van den aanval op de Vereenigde Nederlanden, in 1793, wordt slechts Geertruidenberg genoemd als door de Franschen ingenomen, en niet gesproken van het veel sterkere Breda of de Klundert. Wij hebben nog enkele andere misslagen tegen de Geschiedenis opgeteekend, zoo als: dat de eerste veldslag in 1793, die den staat van zaken heeft veranderd, bij Aken zou geleverd zijn; lees daarvoor bij Aldenhoven; - dat Lord gower, de Engelsche Gezant, eerst na den dood des Konings zou teruggeroepen zijn; dit moet zijn, na deszelfs schorsing in zijne waardigheid op den 10 Augustus. (Van de daarop volgende onderhandelingen tusschen
van de spiegel en Lord auckland met eenen Franschen zendeling, vertrouwde van dumouriez, en de vernietiging derzelven door de Jakobijnen, wordt niet gesproken). Op bl. 418 vinden wij een' geduchten Anachronismus. ‘Wat had men (zegt de Schrijver, van de tijden even na robespierre's val sprekende) te verwachten van tallien, wiens armen nog geheel met het bloed bezoedeld waren der ongelukkige uitgewekenen, welke hij te Quiberon had

{==25==} {>>pagina-aanduiding<<}
gevangen genomen?’ En dit komt in hetzelfde verband voor als de moorden te Lyon en Marseille in 1793. Maar de landing te Quiberon had plaats in den zomer van 1795, lang na de gebeurtenissen, waarover hier wordt gehandeld. De Schrijver had vroeger dit voorval bij den opstand der Vendée vermeld, en is daardoor misschien tot deze vergissing gekomen. - Over 't algemeen vinden wij dezelfde levendige voordragt, dezelfde dichterlijke beelden en toespelingen, die ons in het vorige Deel zoo behaagden, ook hier weder, en het boek laat zich daardoor zeer aangenaam lezen. De vergelijking tusschen karel I van Engeland en lodewijk XVI van Frankrijk, die tusschen danton, robespierre en marat zijn zeer schoon.
Doch wij moeten den Vertaler verzoeken, zich niet zoo te haasten. Immers de veelvuldige fouten, waarop wij hier stieten, kunnen wij bij swaving niet zoo zeer aan onkunde, maar moeten dezelve meer aan slordigheid en overhaasting toekennen. Wij zullen uit de menigte slechts eenige opnoemen. De fédérés zijn geene bondgenooten, maar veeleer zamengezworenen, of des noods verbondenen; door Bondgenooten verstaat men de Geällieerden, waartegen deze benden juist streden. Zij hadden eene Constitutie geschept, voor geschapen. De Koning wordt hier een zinnebeeld genoemd, hetwelk geheel niet te pas komt; het zal waarschijnlijk schaduwbeeld moeten zijn. De Koning mogt zijn pennemes, de Koningin en de Prinsessen hare oppasters en scharen niet behouden. Men gevoelt, dat hier een ander woord moet gestaan hebben, daar van oppasters de spraak niet zijn kan. ‘Het graauw zag menschen naar de guillotine slepen, en hetzelve deed deszelfs vreugdekreet hooren, gedurende de strafoefening van deze personen, welke hetzelve aanzag als deszelfs ingekankerdste vijanden.’ Welk een stijl! - Voor sekte wordt niet ééns, maar meermalen, sekse (!) gebezigd, en is dus geene drukfout. Het gezegde van danton in de ure des doods tot den Dichter fabre d' eglantine: ‘houd moed, mijn vriend! wij gaan allen uw beroep

{==26==} {>>pagina-aanduiding<<}
aanvaarden; wij gaan verzen maken,’ beteekent niets. Men moest zulks in het Fransch gelaten hebben. De dubbelzinnigheid: nous allons faire des vers, (wij gaan wormen maken of voortbrengen) is afgrijselijk, en kenschetsend voor die God en onsterfelijkheid verzakende monsters. Op bl. 426 en 427 wordt dezelfde persoon lecontre en le cointre genoemd. Op bl. 432 en 433 zijn twee volstrekt onverstaanbare volzinnen, waarmede wij den lezer niet zullen vermoeijen. Den opstand aangestoken, voor aangestookt; vervangden, voor vervingen. Bl. 443. Zij hebben, niettegenstaande enz. Dit geeft slot noch zin; het zal desniettegenstaande moeten zijn. Bl. 447. de regter oever van den Rhijn, door Pruissen aan Frankrijk (doch slechts bij voorraad en tot den Rijksvrede) afgestaan, zal wel de linker moeten zijn. Bl. 455. De Britsche en Amerikaansche kampvechters rondom de ronde tafel van Arthur. Amerikaansche!!! lees Armorische. Bl. 465. Lodewijk XVI, lees lodewijk XIV. Op bl. 471 is zij te veel.
Het Leven van den Held zelven, 't welk in de volgende Deelen moet behandeld worden, zal ons nog ruime stof tot meer dan één verslag geven, waarbij wij ons echter meer, dan bij deze uitvoerige Inleiding, zullen dienen te bekorten.

De Aarde en hare Bewoners, door E.A.W. von Zimmermann. Met Platen. XVIIIde en XIXde Deel. Te Haarlem, bij de Erven F. Bohn. In gr. 8vo. Te zamen XVI, 734 bl. f 7-50.

Met deze twee Deelen wordt, volgens het naberigt, dit aangename en nuttige werk in onze taal gesloten. Zelfs zijn deze Deelen niet eens geheel van zimmermann: al hetgeen op de beschrijving van Batavia volgt, is het werk van rühs en lichtenstein; en daar dezen hunnen arbeid hiermede gestaakt hebben, zoo hebben wij vooreerst ook geen vervolg in 't Nederduitsch te wachten. Vooreerst: want de Uitgever behoudt het regt aan zich, om met den tijd mis-
{==27==} {>>pagina-aanduiding<<}
schien een vervolg aan zijne landgenooten te leveren.
De twee voor ons liggende Deelen behelzen de beschrijving van een land, dat ons van nabij raakt, den Indischen Archipel, waarvan het grootste en schoonste gedeelte onder de heerschappij of althans den invloed der Nederlanders staat of gestaan heeft. Het eene Deel loopt (na een kort overzigt der Mal-diven en Lake-diven) over de drie groote Sunda-eilanden, Sumatra, Java en Borneo; het andere over de Celebes, de kleine Sunda-eilanden, hetgeen men in den ruimsten zin de Molukken noemt, Magindanäo, de Soulou-eilanden en de Philippijnen.
Zoo ergens, vloeijen de bronnen hier rijkelijk, althans over Java. Niet alleen het oude, maar toch onschatbare werk van valentijn, maar ook de latere van stavorinus, raffles, crawfurd, de Werken van het Bataviasche Genootschap, de vele geschriften vóór en tegen den vrijen handel, de uitvoerige deductie van daendels en zijne tegenschriften, en nog meer andere gelijksoortige grootere en kleinere bescheiden, kunnen ons, wanneer men alles naauwkeurig tegen elkander wikt en onderling vergelijkt, een zeer goed denkbeeld geven van de hoofdbezitting der Nederlanders in Azië. Doch van Duitschers, die zelden of nooit onze taal verstaan, was deze moeite niet te verwachten. Over 't algemeen heerscht dan ook hier, gelijk in zoo vele geschriften der buitenlanders, een toon van bitterheid en verachting tegen onzen landaard, dien wij gehoopt hadden, dat de kundige Vertaler, zoo niet verzacht, althans door bijgevoegde noten ontzenuwd zou hebben. Hij heeft echter gemeend, zich getrouwelijk aan zijnen tekst te moeten houden. Dit is waarlijk jammer; want, schoon er veel goeds in deze beide Deelen is, bij de voorhandene bouwstoffen konden nog vele aangename en gewigtige bijzonderheden, die onzen landaard tot eer strekken, gevoegd zijn. Waarom, b.v., in plaats van dat gedurig uitvaren tegen het oude stelsel der Nederlandsche Oostindische Maatschappij, die in haren tijd waarlijk niet slechter was dan andere Europesche bevoorregte Gezelschappen, niet de heldendaden van koen en van den broeke verhaald? Daendels alleen, wiens wreede en moorddadige maatregelen ons misschien voor lang van de liefde der ingezetenen hebben verstoken, wordt van alle de Nederlandsche bestuurders geprezen, (XVIIIde D.
bl. 153, 292) en nergens wordt er vermeld, dat men zich, van 1795 tot 1808, afgesneden van het

{==28==} {>>pagina-aanduiding<<}
Moederland, bijna geblokkeerd door den vijand, niet alleen volledig heeft staande gehouden, maar ook geene schulden gemaakt, en, zonder middelen van geweld, de rust bij den inlander volkomen bewaard heeft. (Zie het Advis van den Heer van alphen over de 20 Millioenen voor de Oost.) Omtrent de zonderlinge volkanische werkingen op Java, en de door raffles ontdekte, allermerkwaardigste oudheden, komt ook weinig voor. Nogtans beslaat Java alleen van het XVIIIde Deel niet minder dan 158 bladzijden. Maar Java is ook niet alleen het vruchtbaarste, maar verreweg het meest bekende der groote eilanden van dezen Archipel. Sumatra heeft wel eenen marsden gehad, maar die niet in staat was, alléén alle de vele merkwaardigheden van dit goud-, peper- en kamferland op te teekenen, waar de berg Ophir zich, vlak onder de linie, tot boven de wolken verheft; terwijl in de vlakte van Menang-Kaboe de oorspronkelijke zetel is van dat groote Volk, hetwelk, onder den naam van Maleijers, zich over zoo vele eilanden van dezen Archipel heeft verspreid. Elders op dit eiland wonen de Battas, een niet onbeschaafd Volk, hetwelk echter menschenvleesch eet. Zou de volgende afgrijselijke gewoonte waar zijn? (XVIIIde D. bl. 110.) ‘Den misdadiger wordt een doek om het hoofd gedaan, en zoo wordt hij aan een' paal vastgebonden. Naast hem plaatst men een' schotel met citroenen en zout. Het verzamelde volk werpt, van op zekeren afstand, zijne lansen op hem. Zoodra hij hierdoor doodelijk gewond is, valt een ieder op hem aan, snijdt hem, met messen, stukken vleesch uit het lijf, doopt deze in den schotel met zout en citroensap, braadt ze schielijk over een daartoe aangelegd
vuur, en verslindt ze met eene afschuwelijke gulzigheid. Vaak eten zij, op deze wijze, het geheele ligchaam; ja hunne woede gaat somwijlen zoo verre, dat zij, den wilden dieren gelijk, den ongelukkigen met de tanden zelve het vleesch afscheuren.’ Staan deze ongelukkigen niet een' trap lager op de ladder der wezens, dan hunne landslieden, de Orang-Outangs, die ten minste geen' broederaap verslinden? - Sumatra staat thans geheel onder onzen invloed, nadat Bencoelen en Fort Marlborough, bij de overeenkomst van 1824, tegen Malacca en alle kantoren op het vasteland van Indië zijn afgestaan. - Het vóór en tegen der berigten omtrent den Upas-of gifboom wordt nagegaan, en de slotsom is, dat de verhalen wegens zijne doodelijke krachten zeer overdreven zijn.

{==29==} {>>pagina-aanduiding<<}
Mogten wij eerlang over dit en zoo vele andere gewigtige punten van Java's Natuurlijke Geschiedenis en die der Molukken door reinwardt's lang verwachte Reis de gewenschte ophelderingen bekomen!
Borneo, zoo groot als Duitschland, is nog zeer weinig bekend. Het ware te wenschen, dat de Heer Commissaris tobias, die daar wegens Nederland belangrijke werkzaamheden heeft verrigt, zijne opmerkingen aan het algemeen mededeelde. Het is bekend, dat de betrekkingen met Banjermassing, hetwelk, als onvoordeelig, door daendels verlaten was, weder zijn aangeknoopt, en aldaar op nieuw eene Faktorij is aangelegd. Oppervlakkig beschouwd, zou men zeggen, dat de handel met het in kamfer, peper, scheepstimmerhout, goud en diamanten zoo rijke Borneo ongemeen voordeelig moest wezen, indien dezelve behoorlijk bestuurd wierd.
Het XIXde Deel begint met Celebes, het Vaderland der krijgshaftige Macassaren en Buginezen. Wij hebben daarin eenen misslag ontdekt. Op alle ons bekende kaarten ligt de stad Macassar met het Fort Rotterdam niet op de Oostzijde, gelijk hier bl. 19 gezegd wordt, maar op de West- of liever Zuidwestkust van Celebes. - Vervolgens worden de kleinere eilanden van dezen Archipel in verscheidene groepen beschreven; zoo als, 1) de kleine Sunda-eilanden; het nog alleen de Hindoe-Godsdienst aanklevende Bali, Lambok, Sumbawa met deszelfs grooten vuurberg, waarvan de uitbarsting nog in 1815 zoo veel verwoesting aanregtte; Flores of Ende, Solor, Sandelhout-eiland, Leti en Moa, (het tooneel der zonderlinge lotgevallen van den Duitscher barchewitz, die hier vermeld worden) Groot-Timor, enz. Op sommige dezer landen schijnt de versoeijelijke gewoonte van menschenvleesch te eten ten aanzien der verslagene vijanden te heerschen, (?) en zij brengen somtijds jonge meisjes ten offer aan de krokodillen, die zij voor leden van hun geslacht houden. 2) De Banda-eilanden; als Banda of Lanthoir, Naira, Gounong Api of de vuurberg, wiens uitbarstingen, zoo als gewoonlijk, aanduiden, dat het eiland ook aan aardbevingen onderhevig is; Poulo Aï en Poulo Rhun. Deze eilanden, klein en op algemeene kaarten genoegzaam niet zigtbaar, zijn door onze voorvaders het uitsluitend verblijf der muskaatnoot geworden, die echter thans
door Engelschen en Franschen ook naar elders verplant is. De oorspronkelijke bewoners zijn

{==30==} {>>pagina-aanduiding<<}
bijna uitgeroeid. 3) De Zuidoostelijke eilanden (klein en groot Hey, Arou en Timorlaut). 4) De groep van Amboina, waar alleen de kruidnagelboom op het eiland van dien naam gevonden wordt, zijnde overal elders door de Hollanders uitgeroeid. Op Amboina zijn 400 tuinen daarvan, en in elk 125, te zamen 50,000, niet, zoo als er door eene drukfout staat, 500,000 boomen. (bl. 141.) Hoe echter, ook bij de rekening van 50,000 boomen, het getal van 650,000 pond jaarlijks uitkomt, wanneer ieder boom twee pond in 't jaar geeft, begrijpen wij niet, tenzij de Tatanamangs, of bij de geboorte van een kind geplante boomen, ongemeen talrijk zijn, of men moet de opbrengst der kleine omliggende eilanden mederekenen, (immers de Generaal van den bosch zegt, dat het kleine Saparoea zoo veel kruidnagelen voortbrengt, als de andere Amboinsche eilanden te zamen) terwijl de eerste opgave alleen op Amboina ziet. Voorts behooren nog tot deze groep het groote Ceram, waar de kruidnagels met geweld uitgeroeid zijn, doch waar veel sluikhandel gedreven wordt, en welks inwoners den naam hebben van belagchelijke domheid; Bouro en Amblam. De Natuurlijke Historie is zeer uitvoerig door valentijn, doch meer wetenschappelijk door rumphius beschreven. Hier beginnen reeds de Australische buideldieren (de kouskous). 5) De eigenlijk gezegde Molukken, Gilloef Dsjilolo, even zoo zonderling door de zee uitgehakt en gegroefd als Celebes, doch kleiner, en de veel minder uitgebreide eilanden Ternate, wier Koning oudtijds zeer magtig was en zelfs op Celebes
gebied voerde, Tidor, Morti, Maksjan en Batsjan. 6) De Noordelijke eilanden, Sangir, Sjauw, beide met vuurbergen, Tagulanda en Xulla. 7) De Soulou-eilanden, tusschen Borneo en Magindanäo. Merkwaardig zijn hier, even als op Ternate, zekere volksvertegenwoordigers, of liever Gemeensmannen, (vier op Ternate en twee op Soulou, die zorg moeten dragen, dat de uitvoerende magt het volk niet onderdrukt, en wier persoon op Soeloe onschendbaar is, terwijl zij ook het veto op de besluiten des Sultans hebben.) Ook beperken verscheidene Rijksgrooten de magt des Konings aanmerkelijk. Voorts is, volgens dalrymple, op het zedelijk karakter der Soulouërs niet veel te roemen. Nogtans moet men zich hier wachten van een overhaast oordeel, daar de Javanen, blijkbaar over 't algemeen geen kwade volksstam, door sommigen onzer vroegere Reizigers ook met de zwartste kleuren geteekend zijn.

{==31==} {>>pagina-aanduiding<<}
8) Cajajan, Palawang of Paragoa, (het laatste aan die van Soulou onderworpen) tusschen Borneo en de Philippijnen. 9) Magindanäo of Mindanäo, ten Zuiden der Philippijnen, gedeeltelijk aan een' Mohammedaanschen Sultan, gedeeltelijk aan de Spanjaarden onderworpen, en zeer aan aardbevingen en de werking van vuurbergen blootgesteld, en vele rivieren, meren en grotten bevattende. De vrouwen hebben hier tamelijke vrijheid. 10) De Philippijnen, waarvan Luçou of Manilla het hoofdeiland is, en grootendeels aan Spanje behoort. De Schrijver geeft hier, tegen zijne gewoonte, een kort verslag der door hem gebruikte bronnen, onder welke het ons verwondert, chamisso, den geleerden reisgenoot van den reiziger rondom de wereld, kotzebue, niet te ontmoeten, die toch over de Philippijnen, en bepaaldelijk over de taal der inlanders, belangrijke opmerkingen heeft gedaan. De ongemeene vruchtbaarheid en rijkdom aan schier alle noodige en nuttige voortbrengselen, maar ook verwoestingen door de vuurbergen, die met de uitbarsting eindigen, en de nog erger verwoestingen van het Spaansche Regeringsstelsel en der monniken, die aan de levensdeelen knagen, alle ontluiking en opkomst beletten, en de rust des grafs doen ontstaan, worden hier naar waarheid geschilderd. - Het is zonderling, dat men bij deze afgelegene eilanders (bij de Heidensche inlanders) eene gewoonte vindt, waarvan herodotus gewaagt, als in zijnen tijd in het Westelijk Azië in gebruik, dat men zich, namelijk, in den arm wondt, en het bloed opdrinkt, ter bevestiging van een gesloten verbond. Ten Zuiden van
Manilla liggen de Bissajische, en ten Noorden de Babujanische eilanden, en nog noordelijker de Baschi-eilanden. De inboorlingen, vooral op Manilla, (de Tagalen) hebben vele oorspronkelijke en merkwaardige trekken. De leeswijs te Manilla, waar men 1500 koetsen telt, is vervelend, daar alle wrijving en onderlinge gemeenschap, het gevolg der vrijheid, hier niet bestaat. Voorheen mogt men zelfs geene gemeenschap houden met Spanje, maar slechts met Mexico door één galjoot, hetwelk altijd éénen weg ging, waarop het nooit één rustpunt aantrof!
Tot hiertoe had de Schrijver elk dezer groepen afzonderlijk, met derzelver voortbrengselen en inwoners, geschetst; thans gaat hij tot belangrijke algemeene aanmerkingen nopens den geheelen Archipel over, derzelver vulkanieke grondstoffen, de zeerooverij in die wateren, de levensmiddelen, en de volksstammen. Behalve de vreemde volkplanters, (Hindoes,

{==32==} {>>pagina-aanduiding<<}
Arabieren, Chinezen, Maleijers en Europeanen) telt hij slechts twee oorspronkelijke volksstammen, namelijk de Eilandnegers, Papuas of Aitas, en de Haraforas of Alfurezen, tot welke laatsten hij de meerderheid der bevolking schijnt te betrekken. Dit gevoelen, nogtans, kan men alleen aannemen, wanneer men den grooten regerenden stam, die algemeen de Mohammedaansche Godsdienst heeft aangenomen, niet mederekent; doch ook dezen houdt onze Schrijver voor eenen tak der Alfurezen, die slechts van leefwijs veranderd is. Hij erkent echter zelf de verklaarde vijandschap tusschen de Alfurezen en die kustbewoners. Van den bosch, (Nederlandsche Bezittingen, bl. 97) malte brun, (Précis de la Géographie universelle, T. IV, L. 74) bij van den bosch bl. 131 en verv., en chamisso (kotzebue's Ontdekkingsreis, IIIde D. bl. 79, Ned. Vert.) onderscheiden stellig de Alfurezen van den grooten gelen stam, waartoe deze Schrijvers niet aarzelen de Maleijers te betrekken, die onze Auteur als vreemdelingen, als kolonisten rekent, schoon uiterlijke vorming en vele wortelen der taal overeenkomen, en alles ons op eenen volksstam wijst, die van Madagascar in het Westen, over de groote Zuidzee heen, tot op het Paasch-eiland in het Oosten verspreid is. De Alfurezen daarentegen, hoezeer ook verschillende van de Papuas, behooren echter, volgens leyden, (Asiatic Researches, V. V, p. 217)
tot de wildste en oudste bewoners, en zijn een eigenaardig menschenras met lang haar, dikwijls van helderder kleur dan de Maleijers. Malte brun gaat nog verder, en rekent de Haraforas of Alfurezen tot de Eilandnegers, met uitzondering der Alfurezen van Bouro, die meer tot het olijfkleurige of gele ras behooren. (Het kan ons geene verwondering baren, dat minkundige Reizigers de onderscheidene stammen dezer Wilden verward hebben.) Wij nemen dus ook wel slechts twee hoofdstammen aan, doch onderscheiden die liefst aldus: de gele of bruingele stam van het Maleische ras, rijzig, met lang haar, doorgaans op de kusten, en in de westelijke eilanden ook binnenslands; en de roetkleurig zwarte stam van het thiopische ras, dwergachtig, met wollig haar, op de oostelijke eilanden in de binnenlanden, gedurig talrijker, hoe verder men oostwaarts komt, tot dat zij in Nieuw-Guinea de geheele bevolking uitmaken: zij zijn geheel onbeschaafd; de gele stam geniet eene halve beschaving. Het schijnt, dat onze Schrijver zich ook vergist, (XVIIIde D. bl. 98) wanneer hij de

{==33==} {>>pagina-aanduiding<<}
Maleijers uit eenige eilanden en van het nabijgelegen vasteland op Sumatra doet aankomen. Het is bewezen, en wordt onder anderen in eene Verhandeling van den geleerden angelbeek, in het laatstuitgekomen XIde Deel der Werken van het Bataviasche Genootschap, duidelijk uiteengezet, dat de Maleijers hunnen oorsprong hebben van het eiland Sumatra, en wel uit het Rijk van Menang-Kaboe, vanwaar zij in de twaalfde Eeuw naar het eiland Sincapoura (leeuwenstad) bij het schiereiland van Malacca, en in 1250, door eenen Javaanschen Vorst verdreven zijnde, naar het tegenwoordige Malacca verhuisden; vandaar weken de Maleijers in 1511 voor de Portugezen naar Djohora, het eiland Bintan, en in 1783 voor de Nederlanders naar het eiland Lingan, thans de hoofdzetel der Maleijers, tusschen Sumatra en Borneo.
De Vertaling is goed; maar in de eigennamen is de Hoogduitsche spelling te veel gevolgd: dus leest men overal de u, waar de uitspraak, naar onze spelling, oe of ou is.




Verhalen van een' Reiziger; door Washington Irving, Schrijver van de Schetsen en Portretten, enz. Uit het Engelsch, door Steenbergen van Goor. II Deelen. Te Amsterdam, bij C.L. Schleijer. 1826, 27. In gr. 8vo. Te zamen 645 bl. f 7-20.

Op den omslag van een onzer Tijdschriften berigt de Heer schleijer, dat dit werk in alle recenserende Tijdschriften ten hoogste aangeprezen is, als een zeer onderhoudend, luimig en zedelijk goed werk, hetwelk de aandacht van het lezend publiek overwaardig is. Het zou dus wel vermetel zijn, en wij zouden onze achting bij dat lezend publiek in de waagschaal stellen, bijaldien wij, reeds zoo achterlijk in de aanmelding, nu ook nog achterlijk wáren in het geven van lof. Wij moeten echter rekenschap geven van hetgeen wij vonden. Wij namen het werk met gunstige vooringenomenheid ter hand, daar de naam des schrijvers ons gunstig bekend was; en het aardig voorberigt vermeerderde onze goede verwachting. Ziek geworden op eene reize, vervaardigde de schrijver deze verhalen in eene herberg, enkel om den tragen tijd te verkorten. Lezen hielp hiertoe niet; hij wierp ieder boek met misnoegen weg. In 's hemels naam dan! zeide hij eindelijk als wanhopig; kan ik geen boek lezen, dan zal ik ten minste een boek schrijven. En

{==34==} {>>pagina-aanduiding<<}
deze gelukkige inval verschafte hem te gelijk bezigheid en onderhoud. In vroeger tijd hield men het schrijven van een boek voor eene moeijelijke onderneming; thans is men wijzer; het is tijdverdrijf voor een' ledigganger, die met zijnen tijd geen weg weet; en wij leven in eenen verhalen schrijvenden en verhalen lezenden tijd. Hij vond in zijne portefeuille bouwstoffen genoeg voor verhalen, en laat zich op de goede en gezonde zedeleer, welke dezelve bevatten, nog al iets voorstaan. Maar een patiënt, zegt hij, behoorde eigenlijk nooit te weten, dat hij een sterkwerkend geneesmiddel innam. Hij houdt ook niet van verhalen, waarin de zedeleer geheel naakt en bloot ligt; de zoodanige schrikken de lezers af; hij verbergt dezelve veeleer, en wikkelt die in zoetigheden en kruiderijen voor den lezer in, opdat, terwijl hij met open mond naar eene geesten- of liefdesgeschiedenis hoort, hem eene pil vol gezonde zedeleer door de keel vliege, en hij ten laatste het bedrog zelfs in het geheel niet bemerke. - Wij vreezen echter, of hij deze zijne poging niet wat te zeer overdreef, en of men zijne pillen niet doorgaans dan ook weêr vliegend zal kwijtraken, zonder dat zij behoorlijke werking konden doen. Hoe dit zij, de zedeleer (voor zoo ver wij die opmerkten) is hier goed, en de voorrede, gelijk wij zeiden, beviel ons.
Nu het werk zelve: het is in vier geheel verschillende afdeelingen verdeeld. Ieder van dezelve maakt, ja, een zeker geheel; maar eigenlijk vindt men een aantal min of meer gelijksoortige geschiedenissen of sprookjes. De eerste afdeeling, die 150 bladzijden beslaat, heeft negen, of eigenlijk acht verhalen; want het eerste, de groote Onbekende, is eigenlijk geen verhaal, maar eene soort van inleiding, bij welke de volgende verhalen aan zekeren zenuwzwakken Heer (die misschien, uit eenig vroeger geschrift van den schrijver, den lezer meer bekend zal zijn dan ons) worden toegekend. Bij zekeren jagtmaaltijd werd het weder zoo bar, dat er aan geen naar huis gaan te denken was; en nu onderhield zich dan het gezelschap met het verhalen van spookgeschiedenissen, de eene al ongerijmder dan de andere, en van welke men de oplossing doorgaans te vergeefs verwacht. De laatste is de geschiedenis van den jongen Italiaan, voor wiens verbeelding altijd de man stond, dien hij, omdat hij hem eer- en trouweloos zijne geliefde ontroofd had, vermoordde; eene geschiedenis, die de wraak, welke den moordenaar altijd toch op de hielen

{==35==} {>>pagina-aanduiding<<}
volgt, treffend teekent, en die wij onlangs elders, misschien wel in het Mengelwerk van een of ander Maandwerk, lazen, alhoewel zij daar, indien wij 't ons wèl herinneren, eenigzins anders eindigt.
De tweede afdeeling loopt tot bl. 50 van het tweede Deel, en heeft buckthorne en zijne vrienden ten opschrift. Dezelve behelst het leven der geleerden, of liever hunnen letterarbeid en schrale kostwinning. Het geleerd middagmaal, ten huize van eenen boekdrukker, waar de schrijvers, naar hunnen meer of min gevestigden roem en de herdrukken hunner werken enz. gerangschikt, aanzaten; terwijl de Dii minorum gentium, dat zijn de schrijvers van kleine blaauwboekjes en pamphlets, en de leveranciers voor mengelwerk in de dagbladen, maandschriften en almanakken, slechts op de thee mogren verschijnen, is regt aardig. Hierop volgt de Klub der zonderlingen, en brengt ons in een gemengd gezelschap, in een' achterafhoek, de plaats der bijeenkomst van vernuften en tooneelspelers van den derden en vierden rang, ook van tooneelrecensenten, die voor de dagbladen schrijven; voorts op een ellendig kamertje of vlieringje van een' dezer Heeren. Een volgend verhaal levert de geschiedenis van dien armen schrijver, uit zijnen eigen' mond, die, na vele vruchtelooze pogingen om letterroem en voordeelen te behalen, nu een kruiper, d.i. een man, die artikels voor de dagbladen, tegen zoo en zoo veel per regel, levert, en overal allerlei soort van rampen en ongeluk opspoort, geworden was, en daarbij nu, zoo tamelijk, het dagelijksch brood vond. Beroemdheid is een kort, maar waar woord, dat men wel mag behartigen. De praktische Filozoof, en buckthorne, of de jongman van groote uitzigten, (dezelfde persoon) was al jong de school ontloopen; had, vele lotgevallen doorworsteld hebbende, te vergeefs naar letterkundigen of anderen roem gezocht, en vond zich in zijne groote verwachtingen eindelijk geheel teleurgesteld, uit hoofde van een jeugdig
gedicht, hetwelk zijn rijke oom maar niet vergeten kon, en om hetwelk hij hem geheel onterfde. Hierop volgen dan ernstige beschouwingen van een teleurgesteld man, en de ongemanierde Squire, zijnde de man, wien nu gezegde erfenis ten deel was gevallen. De reizende Tooneeldirecteur, die zijue geschiedenie aan buckthorne verhaalt, is de laatste zijner vrienden, die hier optreedt. Buckthorne was intusschen zelf achterhoudend nopens zijne eigene lotgevallen

{==36==} {>>pagina-aanduiding<<}
als geletterde; wij mogten ons echter aan het slot verblijden, dat de ongemanierde Squire overleden is, en hem tot erfgenaam heeft benoemd. Mij dunkt, schreef hij aan onzen schrijver, dat gij min of meer met schrijfjeukte behebt zijt; en daar ik van die kwaal, Gode zij dank! thans radikaal genezen ben, moogt gij, zoo de gedeeltelijke geschiedenis van mijn leven, welke ik u heb medegedeeld, u eenigzins belangrijk toeschijnt, vrij van dezelve gebruik maken, om haar, op uwe beurt, aan het leesgierig publiek mede te deelen. Voorts noodigt hij den schrijver op zijn kasteel, om hem dan, onder een goed glas wijn, zijn gansche Londensche leven te verhalen. Ik verzeker u, zegt hij, dat het eene kurieuze geschiedenis van schrijvers en recensenten worden zal. Dan, daar onze schrijver dat kasteel nog niet bezocht heeft, vernemen wij er hier niets van, en moet de nieuwsgierige wel tot dien tijd toe geduld oefenen. Zoo straks komen wij nog voor een oogenblik op deze afdeeling terug.
De derde afdeeling levert wreede en akelige voorvallen met Italiaansche Bandieten, en zullen de liefhebbers van rooversgeschiedenissen bijzonder bevallen. In eene herberg te Terracina waren onderscheidene reizigers, in de voortzetting hunner reize verhinderd, bijeen, juist toen daar eene estafette uit Napels kwam, die door roovers was aangehouden en beroofd. Men verhaalde dan nu allerlei voorbeelden van de stoutmoedigheid dier booswichten. Veel daarvan verklaarde een Engelsch Heer, die mede tot de reizigers behoorde, voor praatjes. De verhalen werden al menigvuldiger en akeliger, en het eene hangt nu zamen met het volgende, of liever het vorige ontwikkelt zich uit het vroegere. De ongeloovige Engelschman toonde zijne dapperheid en moed, en redde den volgenden dag zijne reisgenooten, toen het gezelschap zelve door roovers werd aangevallen.
De vierde afdeeling, eindelijk, heeft de Schatgravers, uit de papieren van wijlen diederik knickerbocker, ten opschrift. Het tooneel is Amerika. De verhalen nopens zekeren zeeroover kidd, en zijne vermoedelijk begravene schatten, die door booze geesten en den Duivel zouden bewaakt worden, gaven aanleiding tot veel moeite en bijgeloof. Zekere wolfert webber, die, gelijk vroeger zijne voorvaders, een goed bestaan gevonden had door het planten van kool, dacht nu op niets en droomde van niets dan van verborgene schatten. Te vergeefs verdierf hij zich zijnen koolakker,

{==37==} {>>pagina-aanduiding<<}
en bragt zich in zorg en armoede. Eindelijk trok hij met zekeren zwarten visscher op weg, om elders den begraven' schat te zoeken; maar werd, toen hij den schat bijna had, waarschijnlijk door den Duivel, gestoord. Nu verging hem de lust; echter kwam hij naderhand nog, maar op eene geheel andere wijze, tot rijkdom. De lezer begrijpt, dat deze verhalen met veel ongerijmds en onwaarschijnlijks zijn opgevuld.
Zoo als wij zeiden, de moraal ligt doorgaans wat diep, behalve alleen de voelbare bespotting van ligtgeloovigheid en bijgeloof. Zij zijn echter onderhoudend, dikwijls luimig en veelal geestig, en in goeden toon geschreven; en die geld en tijd over heeft, kan beide de Deelen met genoegen lezen.
Wij zeiden zoo straks, dat wij nog een oogenblik op de tweede afdeeling wilden terugkomen. Het lot der minder beroemde en arme schrijvers moet, volgens de hier gegevene teekening, in Engeland wel zeer armzalig zijn; armzaliger (dit moet ter eere van onzen boekhandel gezegd worden) dan bij ons, alhoewel ook hier het werk van een' eigenlijk gezegden broodschrijver gewis niet benijdenswaardig is. Evenwel gelooven wij niet, dat er bij ons Recensenten zijn, die dit werk enkel om den broode doen; en nog minder, dat één dezer Heeren laag genoeg wezen zou, wanneer hij een werk ter beoordeeling ontving, met een vivat of pereat door den drukker of uitgever van het Tijdschrift gemerkt, om zich daardoor ook maar eenigermate in zijn onpartijdig oordeel te laten zwenken. Zoodanige aanwijzingen en wenken ontvingen wij althans wegens onze Letteroefeningen, gedurende ruim twintig jaren, dat wij aan dezelve medewerkten, nog nimmer; en wij zijn stellig overtuigd, dat zij ook nimmer door éénen onzer medeärbeiders ontvangen zijn.
Eenen raad willen wij echter onze broodschrijvers niet onthouden. Wilt gij aanzienlijke voordeelen? nu, zoekt dan eenige vermaardheid, (al zoudt gij ook eenen meer geletterden, te uwen koste, op uwen naam laten schrijven) en, uw roem dan daardoor eenigzins gevestigd zijnde, zoo geeft een werk bij inteekening uit. Het prospectus belove veel; en vooral, dat het werk spoedig en in een paar deelen zal asloopen. Maar houdt uwe lezers aan den gang; rekt zoo veel gij maar kunt, en het werk bekome, op zijn minst, tweemaal de beloofde grootte. Uwe lezers, of inteekenaars, (dit is hetzelfde) zullen dan wel grommen, daar zij hu, in plaats van tien of twaalf guldens, ten slotte van dertig of

{==38==} {>>pagina-aanduiding<<}
meer nog ontlast zijn; maar zij zijn aan het lijntje, en wie wil een onvolledig werk (terwijl zijn naam nog daarenboven onder de inteekenaars gedrukt is) in zijne kast zetten? Zoo maakt gij eene goede beurs. Probatum est. Mundus vult decipi.





Heldinnenbrieven door Pieter van Schelle. Verzameld en uitgegeven door Mr. W. Bilderdijk. Te Dordrecht, bij J. de Vos en Comp. 1825. In gr. 8vo. VIII, 43 Bl. f :-90.

De Heer bilderdijk, als uitgever, doet in een voorberigt eenig verslag van deze brieven, derzelver maker, derzelver lot en kunstwaarde, in zijn oog. Hij doet dit echter op zijne wijze, dat is doormengd met partijzieke en hatelijke aanmerkingen, die eigenlijk niets anders leeren, dan het ongelukkig gemoedsbestaan van dit groot vernuft. Dr. van schelle was voorheen de vriend van bilderdijk; hij bleef dit zelfs in weerwil van hunne verschillende denkwijze in het staatkundige; maar bilderdijk ging het land uit, en hoorde niet meer van hem; hij kwam terug, maar van schelle was dood en vergeten; nu besloot hij, althans deze brieven, op welke hij altijd grooten prijs gesteld had, uit te geven; zijn vriend valckenaer (hoe verdraagzaam was somtijds de onverdraagzame man!) zou daar dit en dat ander dichtstukje van den overledene bijvoegen, maar er kwam niet van; valckenaer kwam welhaast zelf te overlijden. Ziedaar de korte geschiedenis dezer stukjes, die bilderdijk met de beste voortbrengsels der afgeloopene eeuw gelijk stelt; schoon hij niet durft beslissen, of anderen, van dezen boozen tijd, daar ook zoo over zullen denken, omdat hij couranten noch maandschriften leest, waaruit men het gangbaar oordeel over dusdanige zaken putten moet. Gelukkig, dat hij zich aan dit oordeel niet bekreunt; want anders zouden wij, in de gegevene omstandigheden, bijna genoodzaakt zijn, hem, bij afzonderlijken brief, hieromtrent gerust te stellen, door de betuiging, dat wij, volgens onze autocratie en eigenwillige vrijheid van autonomie, zijn oordeel, alsnog, voor geldig en welgegrond verklaren; wanneer men het, namelijk, niet al te naauw neemt: want deze en gene stukken van bilderdijk zelven, in de verloopene eeuw
vallende, en nog zoo het een en ander van dien tijd, zouden ons toch

{==39==} {>>pagina-aanduiding<<}
schijnen ruim zoo groote verdienste te hebben; maar om ze onder de beste te rangschikken, daarin maken wij geene zwarigheid. De stijl is zuiver, de versificatie gemakkelijk, de schildering hier en daar zoo warm als naauwkeurig, alles menschkundig, kiesch en met bewijs van vele kennis der oudheid bewerkt; doch dat de snijding altijd in het midden van het vers valt, moge eenigermate tot de soort van poëzij behooren, bij welke het briefswijs verhaal eene zekere bedaardheid vordert, het geeft er toch eene eentoonigheid aan, die wel iets van het genoegen des lezers wegneemt. Ook zijn de onderwerpen, zoo het ons voorkomt, niet alle even gunstig. Zij zijn: Michal aan David, I en II; Hagar aan Abraham; Jempsar aan Jozeph; Susanna aan Jojakim; Thamar aan Amnon; en, ten slotte, Davids klagt over Saul en Jonathan (II sam. I:19-27.) Het valt ons, b.v., niet gemakkelijk, aan Abraham als vurig minnaar te denken; - het is of dit met onzen eerbied voor den vader der geloovigen strijdt. En wie kan het, van den anderen kant, zeer gepast keuren, zulk eene jammerlijke historie, als die met Thamar, breed uit te meten? Susanna met de boeven ziet er inderdaad ook apocryf genoeg uit; schoon dit stuk zeker niet minst keurig bewerkt is. Men oordeele:

Ik had me, alleen gevolgd door twee van zijne maagden, 
Begeven naar het hof, op 't midden van den dag: 
Gelijk ik vaak, als stilte en rust mijn' geest behaagden, 
Het lastig huisgewoel een poos te ontwijken plag. 
Hier wandelde ik een wijl in de altijd koele dreven, 
Waar geurig cassieloof, en palm, en thermintijn, 
En cederboom, en eik een donkre schaduw geven, 
En frissche lentelucht bij zomerzonneschijn. 
Mijne oogen gingen vast op kleur van bloemen spelen; 
Op lelij, roos, narcis, en purpere amaranth: 
Mijn oor vond zich gestreeld door duizend orgelkelen. 
De lusthof zwom in vreugde, en lachte aan allen kant. 
 
't Was heet; de lust beving me, om, wand'lensmoe, mijn leden 
Te baden in de beek, die hier den grond besproeit. 
 
Gerust ontgordde ik mij, wierp mijne kleed'ren henen, 
En vlijde, in zulk een staat, mij neder bij den vliet, 
Toen schaamt'looze Achitub en Huzziël verschenen. 
(Die snooden hadden mij, verborgen, lang bespied.) enz. 

Wij noemden de verzen van van schelle kiesch; en

{==40==} {>>pagina-aanduiding<<}
wij willen dit ook niet terugnemen, vooral over dit punt met bilderdijk niet twisten; er bestaan hier gewis uitersten aan wederzijden: de volgende, poëtisch schoone taal van Michal mag echter wel een beetje vrij heeten:

Hoe vaak herdenkt mijn ziel die heug'lijke oogenblikken, 
Die 'k in uwe armen sleet, op aangenamer spond'! 
Geen afkeer deed mijn hart voor uwe omhelzing schrikken: 
Mijn lippen vlijde ik nooit met wêerzin aan uw' mond. 
Gij blaakte, en door dien gloed deedt ge ook mijn' boezem blaken, 
(o Denkbeeld dat me streelt, zo vaak ik 't overleg!) 
Dan mogt ik al het zoet van teed're liefde smaken; 
Dan smolt ik van vermaak, en vloeide in wellust weg. 

Het laatste stuk is niet ongelukkig berijmd. Wij geven echter de voorkeur aan het onberijmde van van der palm, te vinden in zijn' David, Iste deel der Redevoeringen en Verhandelingen.
Bij slot verzoeken wij den een' of ander' der vrienden van den uitgever, hem onzen dank en onze goedkeuring, of, zoo hij hiermede ligt meer gediend is, bloot onze weinige aanmerkingen, maar onder een behoorlijk vergrootglas, aan te bieden; niet om er uit te leeren, de Hemel beware! maar als een zacht losmakend middeltje, ad expectorandum.

Le Calendrier, par A.L.C. Coquerel. Amsterdam, à la Librairie des Héritiers H. Gartman. 1827. 8vo. 42 pag. f 1-:

De beroemde Fransche Kanselredenaar coquerel treedt hier op als Dichter, en wel als Dichter over den Almanak; een vrij wederspannig onderwerp, door welks poëtische behandeling hij zeker op den lof van la difficulté vaincue kan aanspraak maken: want, waarlijk, het is geene gemakkelijke taak, om de dorre naamlijst van maanden, dagen en hemelteekenen, de afgetrokkene begrippen van Zondagsletter en Guldengetal, de optelling der verschillende tijdrekeningen, en de omwentelingen van den Almanak, door caesar en gregorius XIII bewerkt, met dichterlijke kleuren op te tooijen, en met spranken van vernuft en Attisch zout te bestrooijen. Dit echter heeft coquerel zeer gelukkig gedaan, en op deze wijs getoond, dat smaak en vernuft ook aan het dorste onderwerp eene dichterlijke zijde weten af te zien. Gaarne zouden wij dit door proeven aantoonen; maar

{==41==} {>>pagina-aanduiding<<}
ons Tijdschrift, aan de Nederlandsche letterkunde toegewijd, mag dit geestige dichtstuk slechts aankondigen, en ter naauwernood deze bijzonder gelukkige regels, welke op het behouden der oude jaarrekening door Rusland zinspelen, aanhalen:

Le Nord avec regret vit un prêtre Romain 
Arrêter un instant les siècles sous sa main, 
Et lançant sur leur cours ses bulles despotiques 
Jeter dans l'avenir des siècles catholiques. 


Almanak voor het Schoone en Goede, voor 1828. Te Amsterdam, bij G.J.A. Beijerinck. 188 Bl. f 1-80.

Almanak voor het Verstand en Hart, voor 1828. Te Amsterdam, bij C. Schaares. 190 Bl. f 1-90.

Almanak voor Blijgeestigen, Derde Jaar, 1828. Te Brussel, bij J. Sacré. 206 Bladz. f :-50.

Almanak ter bevordering van kennis en goeden smaak, voor 1828. Te Groningen, bij M. Smit. 98 Bl. f :-35.

Almanak van en voor Nederlandsche Vrouwen, voor het Schrikkeljaar 1828. Te Amsterdam, bij de Gebroeders Diederichs. 95 Bl. f :-75.

Almanak voor de Jeugd, voor 1828. Te Amsterdam, bij G.J.A. Beijerinck. 79 Bl. Met gekleurde Prentjes f 1-40.

Die lieve, net uitgevoerde, met platen en vignetten uitgedoste zakboekjes, welke den naderenden Nieuwjaarsdag, even als de bonte vlinders de komende lente, aankondigen, vermeerderen niet slechts jaarlijks in aantal, maar verbeteren ook, over het algemeen, in gehalte. Dit is een goed teeken des tijds: niet zoo zeer wijl zij eene wezenlijke aanwinst leveren voor onze letterkunde; want, hoezeer zij soms enkele voortreffelijke dichtstukjes bevatten, zijn zij, over het algemeen, kinderen des oogenbliks, voor geen langdurig leven berekend; maar daarom, wijl hunne vermeerdering eenen aangroei van den nationalen geest schijnt aan te duiden, die het Duitsche en Fransche begint te versmaden, en meerderen prijs te stellen op het inheemsche en vaderlandsche. Indien deze boekjes geenen gewenschten aftrek vonden, zoude hun uiterlijke opschik verminderen, en hun aantal uitsterven, in

{==42==} {>>pagina-aanduiding<<}
plaats van aan te groeijen; thans heeft het tegendeel plaats, en wij wenschen daarmede ons Vaderland geluk; want de Nederlander koopt en leest thans iets in dezelve, dat voor hem beter en geschikter is, dan de eenzelvige Romannetjes en dichterlijke miswassen, die de Duitsche Taschenbücher vullen, en iets degelijkers, dan de modegekheden en ligtzinnige versjes, welke in de Fransche Almanachs tot ons overwaaijen.
No. 1, aan het schoone en goede gewijd, en door eenen onzer smaakvolste Prozaschrijvers, de Weleerw. n. swart, verzameld, biedt ons, in eene aangename afwisseling, dichtstukjes van onze bekendste Zangers, onder welke veel goeds en weinig middelmatigs gevonden wordt, en eenige proza-opstelletjes, die zich aangenaam en onderhoudend laten lezen. De Verlatene van withuys; de Cid van storm van 's gravesande; Rochus Meeuwesz. van van someren; in het Album van nierstrasz, door tollens; Dichterlijk Geluk, door b. klijn, bz. en aan den Oceaan, door meijer, bevielen ons het best in dit dichtkransje, aan hetwelk geen der overige ingevlochten bloempjes tot ontsiering strekt; ook geenszins het vertaalde stukje, Vader Rudolph, in een ander Tijdschrift, blijkbaar uit persoonlijke veete, zonder bewijs veroordeeld. Op het eerste prozastukje, de Onnoozele, ware misschien wel iets aan te merken; doch wij willen den Zedemeester niet uithangen.
In No. 2, dat zich bijzonder tot het verstand en hart wendt, is het prozaïsch gedeelte, dat ten minste, hetgene uit de pen der Verzamelaarster, Mejufvrouw moens, gevloeid is, het belangrijkste; schoon ook de dichterlijke inhoud weinig onderdoet voor No. 1. Tot de beste oorspronkelijke stukjes rekenen wij: aan de Jezuiten van sifflé; Menschelijke Afhankelijkheid van van harderwijk; Gebed voor den Koning van van den eynde; aan Mevrouw K.W. Bilderdijk, door beeloo; de Ster der Hoop van a.m. moens; Maagdenzucht en de Verzoeking, door gravé; God onze Burg, door robidé van der aa, en de Starrenhemel, door maronier. Ook de navolgingen van boxman en brester verdienen met regt hare plaats. De namen, welke wij hier hebben opgeteld, zijn zeker niet van onze bekendste Dichters; doch waarlijk, die Heeren van den tweeden en derden rang beginnen meer en meer met onze poëtische Patriciërs en Edellieden te wedijveren, die wat te veel op hunne lauweren schijnen te rusten. Nu, tus-
{==43==} {>>pagina-aanduiding<<}
schen rusten en roesten is nog onderscheid; maar het zijn echter in de uitspraak naauw verwante woorden.
Tot No. 3 overgaande, doen wij in ééns eenen reuzenstap van de Noordelijke Hoofdstad tot de Zuidelijke Hofstad, van de duurte tot de goedkoopte. In dezen Almanak voor Blijgeestigen, die reeds zijnen derden jaargang beleeft, krijgt men, voor 50 centen, tweehonderd goed en zuiver gedrukte bladzijden in klein 8vo., twee portretten in steendruk, en twee muzijkstukjes; waarlijk een nooit gezien verschijnsel in het Noorden. Hét proza speelt hier de hoofdrol; en, schoon wij voor de vertaling van kotzebue's hier opgenomen Tooneelstuk, dat een aantal bladzijden inneemt, gaarne iets anders ontvangen hadden, zijn wij met den inhoud, over het algemeen, wel te vreden. Het is zeker wel meest compilatie; doch de stukjes zijn voor een gemengd publiek onderhoudend, en het is de groote zaak, om het Brabandsch publiek maar eerst aan het lezen van het Nederlandsch te krijgen: tot dit doel nu schijnt dit mengelwerk, met al zijne geleerdheid over baard en pruik, welgeschikt. Doch ook het dichterlijk gedeelte is niet stiefmoederlijk uitgezet. Men vindt hier, behalve een bekend op muzijk gezet zangstukje van tollens, een lief gezelschapslied van eenen te vroeg overledenen Vlaamschen jeugdigen Zanger, chr. broekaart; een echt dichterlijk liedje van den Rotterdamschen l. van den broek, Zingen getiteld; eene burleske navolging uit de Gedaanteverwisselingen van ovidius, door h.l. van altena, die eenen gelukkigen aanleg tot deze dichtsoort verraadt; eene dergelijke, Midas getiteld, door eenen ongenoemden uit Leyden, die vooral niet minder is; en, behalve meer, dat wij met stilzwijgen moeten voorbijgaan, verscheidene stukjes van Zuidelijke afkomst, die allen blijken dragen van treffelijke vorderingen in onze taal, en
waaronder zich die van f. de vos door innerlijk gehalte gunstig onderscheiden. De Redakteur van dit jaarboekje, in wien wij eenen verdienstelijken, thans in het Zuiden geplaatsten, Noord-Nederlander meenen te herkennen, ga voort met op deze wijze, misschien het krachtigst van allen, mede te werken, om den smaak voor Nederlandsche Letterkunde in de harten onzer Zuidelijke broeders te doen wortel schieten!
No. 4. Door het Departement Leens, der Maatschappij: Tot Nut van 't Algemeen, uitgegeven, beveelt zich ook dit jaarboekje. Kennis, meer nog dan goede smaak, zal er, bij den eenigzins beschaafden dusgenaamden gemeenen man, belangrijke winst meê kunnen doen. J.G.R. en R.A.V. immers vertoonen, in hunne dichtvruchten, generlei blijk van gezuiverden smaak; en de beide Anekdoten op bl. 43 hadden ook wel achterwege mogen blijven. De Redactie schijnt zulks zelve gevoeld te hebben, en had dit dus niet moeten opnemen. Maar de Kalender met den aankleve van dien, alsmede het Overzigt van ons Zonnestelsel en den Sterrenhemel, zijn allezins berekend, om, nopens zoo verhevene za-
{==44==} {>>pagina-aanduiding<<}
ken, eenig licht en algemeene kennis dáár te verspreiden, waar het op geene andere of grondiger wijze is aan te brengen. En dat ook onder het bijwerk wel iets aardigs en geestigs gevonden wordt, moge het volgende staaltje doen blijken:

‘In vrienden heeft men eenen schat,’ 
Sprak Sirach, en met regt; 
Doch had hij 't even omgekeerd, 
't Was beter nog gezegd.’ 

Thans komen wij tot het galante gedeelte van onze aankondiging, tot No. 5, den Almanak van en voor Nederlandsche Vrouwen, welken wij ons niet herinneren, in vorige jaren in ons overzigt te hebben ontmoet. Het plan van denzelven is niet onaardig, om jaarlijks eenige levensschetsen van beroemde personen uit ons schoon geslacht te geven, en die te begeleiden met derzelver afbeeldsels. Wij hopen derhalve, dat een gunstig vertier de Uitgevers in staat zal stellen, om in eenen volgenden jaargang betere plaatjes te leveren, dan de kinderprentjes, welke thans veeleer eene bespotting dan eene hulde zijn voor de groote, hier ten tooneele gevoerde Vrouwen, op welke ons Vaderland zoo regtmatig roem draagt. Voor het overige laten de levensschetsen van jakoba van beijeren, kenau hasselaar, maria reigersbergen, anna maria schuurmans, maria van lalain en trijn van leemput (schoon zij, zoo als de titel van dit jaarboekje het schijnt te doen voorkomen, zeker door geene Vrouw geschreven zijn) zich zeer goed lezen. De Schrijver heeft den gelukkigen inval gehad, om zijnen anders wat droogen prozastijl op te luisteren door het inlasschen van brokstukken der gedichten, door onze Zangers van ouderen en lateren tijd ter eere dezer vrouwelijke heldinnen vervaardigd, en dit geeft dus ook aan dit jaarboekje het voorregt eener aangename afwisseling van proza en poezij.
Van No. 6, eindelijk, nog een enkel woord. Hoewel wij niet regt vatten, wat het houtsneêprentje op titel en omslag hier beduidt, zoo kunnen wij, voor het overige, dezen Kinder-Almanak der lieve jeugd gerustelijk aanbevelen. Een leerzaam tooneelspelletje, aardige vertellingjes (misschien wel wat heel onnoozel, bij het eerste vergeleken), lieve versjes, zindelijke druk, en vooral beeldige, gekleurde prentjes (12 in getal, en een muzijkstukje); wat wil men meer van zulk een boekje? Maar, hoe de witte krulhond door wasschen en kammen zwart is geworden, (zie het 8ste prentje en deszelfs verklaring) moet de verhaler ons op een ander jaar eens vertellen!





{==45==} {>>pagina-aanduiding<<}

Boekbeschouwing.

Jezus Christus in zijne Heiligen, of Galerij van Voorbeelden uit de Schriften des N.V., tot be vordering van Evangelisch geloof en deugd, in de heilige, algemeene, Christelijke Kerk. Beschouwd door Alexander de Koning, Predikant te Meppel. Te Breda, bij F.B. Hollingérus Pijpers. 1827. In gr. 8vo. XII en 482 bl. f 3-90.

Het geschrift, 't welk wij hier aankondigen, is het laatste werk eens mans, die, onder pijn en smarten en met den dood voor oogen, tot heil zijner Medechristenen werken bleef, tot dat de nacht kwam, in welken hij niet meer werken kon. Het tegenwoordig werk had men reeds lang, met uitgerekt verlangen, te gemoet gezien, en nu het, helaas! niet door hemzelven den Christenen wordt aangeboden, draagt het nog na zijnen dood getuigenis van zijne verlichte Evangeliekennis en verdraagzaamheid. Met een gefolterd ligchaam, maar met eene gezonde ziel, ook aan dit werk arbeidende, geeft hij ons eene proeve, wat het geloof in jezus christus vermag, wanneer het door rampen niet afgestreden, maar zelfs aangewakkerd en gevoed wordt.
‘Indien immer,’ wij schrijven deze woorden des Schrijvers af, als zekerlijk de laatste, die in dit werk uit zijne pen vloeiden, ‘indien immer voor eenig boek eene Voorrede noodzakelijk was, voor dit werk wordt zij volstrekt vereischt. De Schrijver, nog sedert 1o. Februarij aan het krankbed gebonden, en tot alle werk buiten staat gesteld, kan aan dezelve niet denken, en van zijne hand wordt zij gewacht. Hij heeft dus besloten, achter het IIde deel een Naberigt te plaatsen, wordt de opdagende hoop op herstel niet verijdeld.’..... Die hoop werd niet vervuld. Eene smartelijke ziekte, die hem reeds lang te voren heeft afgemat en zijnen arbeid zoo zeer verzwaard,

{==46==} {>>pagina-aanduiding<<}
maakte een einde aan zijn verdienstelijk en voor de Gemeente van christus zoo nuttig leven. Reeds den 16 April bezweek zijn ligchaam, en werd hij van alle smart en lijden verlost.
Dit boekdeel bevat slechts de helft der taak, welke de waardige Schrijver voorgenomen had te voltooijen, en toch maakt het op zichzelf een goed geheel uit, als bevattende de voorbeelden der Heiligen, in de vier Evangeliën voorkomende.
Het oogmerk en de inrigting van dit werk is duidelijk en volledig ontvouwd in de Inleiding, bl. 1-70. Uit dezelve zullen wij het een en ander overnemen. ‘Het is mijn oogmerk, mijne Medechristenen te versterken in de overtuiging, dat godzaligheid en deugd de hoofdzaak is hunner belijdenis, en hen op te wekken, om door hun voorbeeld die belijdenis aan te prijzen. - - Zoo wil ik tot hen spreken, dat zij hunne godsdienstige begrippen, bij het licht des Evangelies zelven, beoordeelen kunnen en zuiveren; zoo, dat zij gevoelen, hoe veel de Godsdienst des harten, zich openbarende in de beoefening der voorschriften van jezus en zijne Apostelen, te waarderen is boven uiterlijke plegtigheden en een onvruchtbaar geloof. - - De tijd, wanneer allen zullen roemen in het gemeenschappelijk bezit en genot van de parel van de grootste waarde, moge nog verre zijn; wij mogen dien langzaam zien naderen; wie durft echter ontkennen, dat wij dien tijd zeker nabij komen? - - Er zijn er, (in elk Kerkgenootschap) die, den blinddoek des gezags en den leiband der kerkelijke uitspraken wegwerpende, met geopende oogen verkiezen te wandelen in het licht, en wier harte op de kennis des Bijbels en de beoefening der voorschriften van Gods onfeilbaar woord prijs stelt. - - Ik heb gekozen de behandeling van niet alle, maar van de meeste voorbeelden van Christelijke deugd, aangaande welke het Nieuwe Verbond berigten behelst, met welker opgehelderde voorstelling en praktikale aanwending ik mij vleijen durf, den lezer aangenaam en nuttig te zullen bezig houden. Ik wensch den Roomschgezinde, in wiens

{==47==} {>>pagina-aanduiding<<}
handen mijn boek komen mogt, te overtuigen van mijnen eerbied voor de nagedachtenis van Heiligen, wier feestdagen zijne Kerk viert. - - De regtzinnigste Protestant moet innig beseffen, dat zijne belijdenis: wij worden om niet geregtvaardigd, zonder eenige onzer verdiensten, uit loutere genade, door het geloof in jezus christus, niets beteekent, indien hij zijn geloof niet toont uit zijne werken. Even zoo weinig is de vereering der Heiligen, door de naauwkeurigste gehoorzaamheid aan de geboden van Paus of Kerk, meer, dan eene vertooning, indien ze niet bestaat in de navolging der zulken, die navolgers van christus waren. En werd ze daarin betoond, gevallen was de scheidsmuur tusschen den Protestant en den Roomsch-katholijke; geen van beiden behoefde de voortreffelijkheid der leer zijner Kerk te verdedigen, of den anderen tot zijnen proseliet te maken; want de kennis der waarheid en des pligts, uit de zuivere bron des Evangelies ontleend, heeft hunne zielen vereenigd.
‘Ik kan niet anders zien, of elke poging, in den reinen geest des Christendoms aangewend, en met wijsheid, die allen verstandeloozen ijver uitsluit; elke poging, om dien hoogen scheidsmuur te doen brokkelen, is den Christen waardig. Ik behoef mij dan over mijn oogmerk niet te schamen, en waarom zoude ik dan mijnen naam hebben verborgen? Hetgene ik thans der Christenheid in mijn vaderland aanbiede, zal toch door niemand, dan door hen, wier oordeel mij niet mag besturen, aan mijne leeraarsbediening in de Hervormde Kerk ongepast gekeurd worden. Mijner belijdenis blijf ik getrouw, en, ten koste der waarheid, zoek ik niemand nuttig te zijn. Die zich niet vereenigen kan met mijn inzigt in de leere des Evangelies, volge het zijne! Ik zal hem, althans met mijnen wil, niet ergeren, en hij ergere mij niet, maar beproeve alles en behoude het goede.’
Daar dit belangrijk werk van de koning van eene zoo noodige Voorrede van zijne hand, door zijne ziekte en daarop gevolgden vroegen dood, verstoken heeft moeten blijven, oordeelden wij verpligt te zijn, zoo veel wij

{==48==} {>>pagina-aanduiding<<}
dit konden, beknoptelijk, met 's mans eigene woorden, den aard en het doel van dezen zijnen arbeid kenbaar te maken. Zelfs meerdere uitvoerigheid in dezen zou voor geene billijke afkeuring beducht behoeven te zijn. De inhoud van dit werk bepaalt zich tot zulke voorbeelden, die als Heiligen in den Bijbel voorkomen, en aan Protestant en Roomschgezinde in zoo verre ter navolging verdienen voorgesteld te worden, als zij met het voortreffelijkste van alle voorbeelden, jezus christus, overeenkomen. Het doel van dit boekdeel is Christelijk, voortreffelijk. De naam en het ambt des Schrijvers, op den titel uitgedrukt, kan den Roomschgezinde, die waarheid zoekt, maar dezelve niet altijd vindt, ten bewijze strekken, dat de geest van christus voor het ware Christendom van Protestanten veel sterker spreekt, dan de onchristelijke magtspreuken van Jezuiten en Pausgezinden, nog onlangs in een naburig land tegen hetzelve aangevoerd, getuigen kunnen. Het is te wenschen, dat op dezelfde wijze, als hier door de koning ten opzigte der vereering van Heiligen geschied is, door den eenen of anderen Protestant worde aangewezen de waardij der Overleveringen. Zelfs schrant bedient zich, in zijne bekende Verhandelingen over den Bijbel, van blijkbare droggronden, om het alleen voldoend gezag des Bijbels te bestrijden. Geen Protestant is afkeerig van Overleveringen, mits dezelve niet zijn voortgekomen uit eene daartoe, naar het schijnt, opzettelijk aangelegde fabrijk. De Overleveringen behooren afkomstig te zijn uit de Apostolische Eeuw, zullen zij iets bewijzen. Bij latere ontdekking behoort die vroege afkomst te duidelijker te blijken. Geene sprookjes en later verzonnen vertelsels gelden iets bij de ongewijde Geschiedenis; nog minder, zoo als Prof. schrant zeer wel weet, bij de gewijde. En dan nog, wanneer derzelver
oorsprong van de eerste Eeuw dagteekent, behoort men het geldende gezag te kennen, op welk men kan en moet afgaan, of men neemt dwaling voor waarheid aan, zoo als te regten tijde door goedkoop is aangewezen, in eene

{==49==} {>>pagina-aanduiding<<}
Leerrede over Joann. XXI:21-23. De Overleveringen houden een' nog grooteren scheidsmuur tusschen Protestant en Roomschgezinde staande, vermits men gewoon is met het woord traditiën een gevaarlijk en, laat ik het bij den regten naam noemen, niet altijd eerlijk spel te drijven. Dit in het voorbijgaan.
Wij keeren tot de beoordeeling van het voor ons liggend voortreffelijk werk terug. De taak, welke de waardige man op zich had genomen, was in velerlei opzigten moeijelijk, omdat er natuurlijk het een en ander moest voorkomen, wat ergernis zou kunnen verwekken, indien niet door kieschheid veel wierd voorgekomen. Hier is de waarheid zoo voortreffelijk in liefde betracht, dat zij, die geërgerd worden, die ergernis alleen aan zichzelven hebben te wijten. Deze getuigenis, welker geldigheid bijna elke bladzijde handhaaft, mag men als eene welverdiende lofspraak aanmerken.
Waar hij kan of mag, laat hij den Roomschgezinde volkomen regt wedervaren. ‘Laat niet toe, dat men de godsvrucht der geloovigen voede met verdichte legenden, of ze onderhoude met godsdienstige beuzelarijen. Maar draag zorg, dat men hun leere gedurig hunne toevlugt te nemen tot jezus christus, als tot onzen eenigen Middelaar, en de Heiligen niet anders, dan met betrekking tot Hem, te vereeren.’ Hoe vereerend voor den Roomschgezinde is vooral, dat hij, bij het aanvoeren van nog andere woorden van den voortreffelijken clemens XIV, zich dus uitdrukt: ‘Wanneer men - zoo sprak diezelfde Paus, en geen Protestant verdenkt hier zijne onfeilbaarheid - wanneer men niets meer bezit dan eene godsvrucht, die enkel in uitwendigheden bestaat, en men, jezus christus vergetende, zich enkel ophoudt met zijne dienaren, dan is men slechts een gepleisterd graf. - - Men weet genoeg, dat de tusschenkomst van jezus christus alleen noodzakelijk is.’
‘Neen, deze (de aanbidding der Heiligen),’ zoo schrijft de koning, bl. 62, ‘neen, deze leert ook

{==50==} {>>pagina-aanduiding<<}
die Kerk niet, welke zich van de Protestantsche, ach, hoe wijd nog! afgescheiden houdt. Maar, wie kan het ontkennen, dat menig blinde godsdienstige eenen pligt waant te vervullen, en zijn hart geruststelt met aan de Heiligen in den Hemel smeekingen te doen, die wij zouden mogen bespotten, wekten zij minder ons medelijdend beklag op over hem, die van de aanbidding en vereering Gods in geest en waarheid zoo verre is afgedwaald? “Zie, dat gij dat niet doet! aanbid God!” Ja, dit gewis zouden zij, die hij vereert, hem toeroepen, indien hij hen hooren konde, zoo als hij meent, dat ze hem verstaan. Maar zijne gebeden ergeren den zaligen Heiligen niet.’ Zoo kiesch en bescheiden roert de koning dwalingen aan. Juist dit is aanbeveling aan allen, voor wie hij dit boek bestemd heeft.
De Heiligen, wier voorbeeld hier ter navolging aan alle Christenen voorgesteld wordt, zijn zacharias, elizabeth, maria, jozef, de Bethlehemsche Herders, simeon, anna, de Oostersche Wijzen, joannes de Dooper, de Apostelen des Heeren, petrus, andreas, jacobus, joannes, philippus, nathanaël, thomas, mattheus, jacobus (de Zoon van alpheus), judas thaddeus, simon de Kananiter, matthias, paulus, nicodemus, jozef van Arimathea, zacheus, jaïrus, simon van Cyrene, cleopas, Vriendinnen van jezus, maria magdalena, en zoo velen als er nog in de Evangeliën, buiten deze, van eene goede zijde zich vertoonen. Alles, wat de koning aangaande hen in de Evangeliën of elders gevonden heeft, is door hem voldoende opgehelderd, en den Christenen als voorbeeld ter navolging voorgehouden.
Indien wij nu uit veel voortreffelijks moeten kiezen, dan valt wel de keus, gelijk wij hopen, ook van onze Lezers, op maria, de Moeder des Heeren. Deze nederige Vrouw, welke alles, ook hetgeen haar tot groote eere moest verstrekken, diep bewaarde in het hart, onbekommerd omtrent het oordeel der menschen, heeft,

{==51==} {>>pagina-aanduiding<<}
haars ondanks, tot veel twisten aanleiding gegeven, reeds van de vroegste tijden af. Ten opzigte van haar verschilt Protestant en Roomschgezinde wel het meest. Bij elk verschil zijn stervelingen tot uitersten genegen. Daar de een de Moeder Gods in haar te hoog vereert, vergeet de ander te zeer de Moeder des Heeren; terwijl het middelpunt zoo gemakkelijk te vinden en te behouden was. ‘Maria,’ zoo lezen wij bl. 95 volg., ‘eene erfdochter van heli, stamde uit nathan evenzeer van david af, als haar jozef uit salomo. Zij moge het voorwerp van zoo velen twist en bijgeloovigen eerbied geweest zijn, de Evangelische berigten maken weinig ophef van haar, die slechts achtmalen in dezelve voorkomt. Die Christen, die zich, door een ander berigt, van alle bijgeloovige vereering van maria vindt afgeschrikt (luk. XI:27, 28), maar even gaarne dankbaar hare nagedachtenis vereert, eerbiedigt in deze spaarzaamheid eenen rijkdom van wijsheid Gods. Hoewel zij zelve vele, haar bewezene hulde, als onteering haars Zoons versmaadt, Hem echter, die wel de nagedachtenis eener andere maria heeft vereeuwigd (*), is het behagelijk, dat ik zijner Moeder gedenke, die Hij, ook aan zijn kruis, niet vergat, en niet vergeet op den troon van God; Hem is het niet mishagelijk, dat ik, zoo als zekere moeder, die, verrukt door zijne wijsheid, zich stelde in maria's plaats, tot Hem uitroepe: “o! Die u baarde, die u zoogde! Heil dien schoot! zalig die boezem (†)!” Niet van hare adellijke afkomst bejegende haar die eere, want zelfs hare moeder kan niet eens genoemd worden,
en, schoon uit koninklijken bloede gesproten, zij was behoeftig. Haar geslacht, tot den staat van ambtelooze burgers neêrgedaald, was, om den naijver van herodes, naar Nazareth in Galileën geweken, waar haar een timmerman huwde, met wien zij het althans zoo ver niet konde brengen, dat, toen zij, als eene herstelde kraamvrouw, met hare dankzegging in den tem-
{==52==} {>>pagina-aanduiding<<}
pel kwam, zij een lam ten offer bragt (*). Toch was zij, om dezelfde reden, om welke haar menigeen de ongelukkigste der moeders eens zal genoemd hebben, van alle vrouwen de gelukzaligste, dewijl zij de Moeder, de Zoogster, de Opvoedster was van Hem, die voor ons gestorven is, ja, dat meer is, die voor ons is opgewekt, en aan de regterhand van God zit. Ja, wel zijn Gods wegen hooger dan de onze! Het rijke der wereld is daarom nog niet uitverkoren. Godsvrucht en deugd is alleen, ook in armoede, rijk gekeurd bij God. De rampspoedigste in het oog der wereld is ligt de gelukkigste.’ - Dan, wij mogen niet meer afschrijven.
Misschien vraagt men: Vallen er dan op dit geheele werk geene aanmerkingen? Ja, moeten wij zeggen; maar zeer weinige, en eigenlijk geene, welke op het hoofddoel van dit werk eenigen invloed kunnen uitoefenen. Voor wien zullen wij die aanmerkingen mededeelen? Voor den Schrijver, die voor het minst onze teregtwijzing nu niet meer noodig heeft? Voor den Lezer?........ Zoo koudvochtig zal, hopen wij, niemand zijn, om zulk eenen arbeid van ons te vergen!
Ja, wel zijn Gods wegen hooger dan de onze! Nog bij het slot van dit werk koesterde de Ontslapene de hoop, dat door hem dit werk zou worden voltooid, en eerst komt dit gedeelte in het licht, nadat de koning zijne geheele taak op aarde had afgewerkt. Dit boek is de nalatenschap van den Christen aan Medechristenen, en ook als zoodanig prijzen wij het ruimschoots en algemeen aan.
‘En nu ga heen, mijn boek! waar het der goede Voorzienigheid behage, dat gij komen zult, ook wanneer ik niet meer zijn zal! Spreek daar van mijne liefde voor christus en zijne Christenen, en wees welkom aan allen, die Hem en zijner Gemeente een goed harte toedragen. Ik bestem u niet, om mij aan te bevelen en te roemen; - hiertoe heb ik nog mindere verdiensten, dan gij de bekwaamheid - maar prijs hen aan, wier voorbeeld mij met ootmoedige schaamte be-
{==53==} {>>pagina-aanduiding<<}
zielt; verkondig den lof dier reinen van harte, welker geloof en deugd God zelf in alle talen, aan alle volken, door alle eeuwen ter navolging wil hebben voorgesteld; God, die het eeuwig Evangelie in bescherming houdt!’ enz. Het is, als 't ware, de stem uit het graf, waarmede dit boek verzonden wordt tot troost en leering van Christenen. Wie zich, op het lezen dezer taal, niet in het bezit dezer nalatenschap stelt, zal dezelve bezwaarlijk op onze aanbeveling aanvaarden.





Afscheid van mijne hartelijk geliefde Rotterdamsche Gemeente, op den 28 October 1827, door Abm. des Amorie van der Hoeven. Te Delft, bij de Wed. J. Allart. 1827. In gr. 8vo. VIII, 28 Bl. f :-60.

Leerrede, uitgesproken door G.J. Rooyens, den 28 October 1827, bij het aanvaarden van deszelfs post, als Prediker aan het Doorluchte School, te Amsterdam. Te Amsterdam, bij J. van der Hey en Zoon. 1827. In gr. 8vo. VI, 25 bl. f :-40.

Het is ons een genoegen, deze twee Leerredenen even broederlijk naast elkander te mogen plaatsen, als wij ons verbeelden, derzelver opstellers, niet alleen naar tijd en ruimte, maar als wezenlijke medewerkers aan ééne zaak te mogen beschouwen; en wij wenschen der stad Amsterdam geluk met verkiezingen, die het licht des waren Christendoms met heldere stralen, uit deszelfs midden opgegaan, voor heel den lande kunnen versterken.
No. 1 moge zichzelf kenmerken. Daartoe schrijven wij den aanvang der Leerrede (over joann. XVII:11b. Heilige Vader! bewaar ze in Uwen naam) af: ‘Het uur is dáár, waarin ik voor de laatste maal, als gewoon Leeraar en Herder, tot U spreke. Het lang gevreesde, zware scheidingsuur is dáár. Er zijn oogenblikken, waarin men zoo veel zou willen zeggen, maar zoo weinig

{==54==} {>>pagina-aanduiding<<}
zeggen kan. Zulk een oogenblik is mij het tegenwoordige. Mijn hart is vol! Ik sta gereed eene Gemeente te verlaten, aan wier stichting en opbouwing ik mijne eerste jeugdige krachten heb besteed. Een gewigtig tijdperk mijns levens eindigt. Met nederigen dank aan God zie ik terug op de afgelegde baan. Verschillende gewaarwordingen bestormen mijne ziel. Zoo vele belangrijke, treffende tooneelen vernieuwen zich voor mijnen geest. De aandoenlijkste herinneringen volgen elkander op. Ach! het waren mij zeven zalige, eeuwig onvergetelijke jaren! - Neen! Gij verwacht niet, mijne innig geliefde Br. en Z.! dat ik thans eene uitgewerkte rede over een bepaald onderwerp zal houden. Uw geest is daartoe even min als de mijne gestemd. Maar een kort, eenvoudig woord tot U te spreken, maar U te danken en te zegenen, maar mijne wenschen en gebeden voor U te ontboezemen, dat is behoefte voor mijn hart, dat zal voldoende voor het uwe zijn.’ - Wij voegen hier niets anders bij, dan dat wij het teedere, gevoelige en tevens regt stichtelijke woord van den Hoogleeraar eenen ieder ter lezing aanbevelen.
No. 2 heeft ten tekst 1 Korinth. III:11. Niemand kan een ander fundament leggen, dan hetgeen gelegd is, hetwelk is jezus christus, en geeft deze verdeeling aan de hand: ‘I. Vooraf willen wij paulus hooren, zoo als die, in onzen tekst, jezus christus, als den eenigen en onveranderlijken grondslag des Christendoms, voorstelt; II. daarna meer bijzonder de redenen nagaan, die ook ons verpligten en bewegen moeten, om op dien grondslag te bouwen; III. eindelijk ons den invloed vertegenwoordigen, welke(n) de hierdoor bewerkte overtuiging op ons hebben moet.’ - Daar wij in geene uitvoerige behandeling van dit korte stukje kunnen treden, en die ook gaarne aan hen verblijven, die zich uitsluitenderwijze met de behandeling onzer Godgeleerdheid bezig houden, betuigen wij in het algemeen, zoodanige helderheid van denkbeelden en gepast-
{==55==} {>>pagina-aanduiding<<}
heid van aanmerkingen, in eenen krachtigen, mannelijken stijl, te hebben aangetroffen, als wij in het werk van eenigen Hoogleeraar zouden wenschen te vinden. Gingen wij op de gedrukte letter af, wij zouden den man voor een even zoo gezocht en geroemd Prediker houden, als zijn Remonstrantsche Ambtgenoot. Daar dit echter het geval niet schijnt te zijn, verheugen wij ons te meer in zijne bevordering. Het kan den aankomenden Godgeleerde te Amsterdam aan voorbeelden eener gelukkige uitspraak van het overdachte niet ontbreken. - Zoo als het boekje openvalt, schrijven wij het volgende, uit de aanspraak aan de Gemeente, af: ‘Wij verblijden ons, dat de grondslag, door God zelf gelegd, onder u, over het geheel, in hooge eere is. Al zijn zelfs aller denkbeelden daaromtrent niet even helder en uitgebreid, wij verheugen ons evenwel, dat de prediking u te sterker aantrekt, naarmate zij te meer op jezus christus rust. En inderdaad, waarop zoudt gij het gebouw uwer
kennis en zielrust, uwer deugd en hope veilig kunnen optrekken, ten zij op Hem alleen? Of wanneer de zoo gewigtige vraag bij u oprijst: wat moet ik weten en gelooven, om zalig te worden? wanneer hier een beschuldigend geweten over duizend en duizend zonden allerhevigst u be(aan)klaagt; wanneer daar verzoeking bij verzoeking uw zwakke hart met nederlaag op nederlaag bedreigt; wanneer ginds de eeuwigheid zich zoo donker en schrikkelijk vertoont: - waar, waar dan henen? Ach! alles zal u dan ontzinken, hetgeen gij in uzelven, bij anderen, zelfs bij de beroemdste wijzen dezer aarde zocht. Maar op Hem steunt gij dan onwankelbaar, die de Rot(s)steen der eeuwen is; en laat stormen en onweders op het gebouw uwer gelukzaligheid aanvallen, zij slo(o)pen het niet: want het is in die onbewegelijke Rots gegrond.’


{==56==} {>>pagina-aanduiding<<}

Onderrigt en bemoediging voor Lijdenden. Uit de nagelatene Schriften van J.G. Rosenmuller. Naar het Hoogduitsch. Te Haarlem, bij de Erven F. Bohn. In gr. 8vo. 164 Bl. f 1-80.

Men kan ook zulk een boekje bij ons wel oorspronkelijk geven; maar men verlangt toch afwisseling en keuze. Rosenmuller schrijft zoo, dat men soms onder het lezen zegt: ‘Zoo kan ieder wel schrijven; zoo zou ik het zelf wel kunnen doen;’ maar juist dit beveelt zijn geschrijf bijzonder aan, en ‘het schijnt door de ondervinding bewezen, dat de ziel in droefenis juist dat eenvoudige, in het gemoed als invloeijende verkiest, en daarvoor bij eene sombere stemming meer vatbaar is, dan voor het afgetrokkene en eenen hoogeren stijl.’ Hierin zijn wij het met den Vertaler en Voorredenaar eens. De Schrijver is ook bij ons genoegzaam bekend en geacht. De Overdenkingen zijn XVI in getal. Ziet hier den rijken inhoud: De Godsdienst het beste middel van huisselijke tevredenheid. Niets bij geval. Het lijden eene weldaad van God. Een middel tot zedelijke verbetering en oefening. Des Christens gedrag bij huisselijk lijden. Het onbestendige der menschelijke lotgevallen. Christeelijk geduld en lijdzaamheid. Over de krankheden der ziel, en de middelen daartegen. Gods bestuur bij den aanvang en het einde van het menschelijk leven. Gewigt der waarheid, dat wij volgens Gods bestel sterven. De pligt, om voor zijn leven te zorgen, met de bereidvaardigheid tot sterven in verband gebragt. Overwegingen over het graf. Over den vroegtijdigen dood van vele menschen. Troostgronden bij den dood van vroeggestorvene kinderen. Hoe kan men zich de scheiding van zijne aardsche betrekkingen ligter maken? Voortduring der deugdzame verbindtenissen in den Hemel. Deze Vertoogen zijn alle eenvoudig waar, schoon en goed; vele zijn zelfs voortreffelijk. Het boekje hebbe goeden aftrek!





{==57==} {>>pagina-aanduiding<<}

Nosologisch-Therapeutische Beschrijving der Heelkundige Ziekten, naar den inhoud der Werken van Tittmann, Calissen, Langenbeck, Richerand, Boyer en andere beroemde Heelkundigen, vergeleken met eigene ervaring, door A. van der Hout, praktiserend Heel- en Vroedmeester, enz. Iste Deel. Te Amsterdam, bij C.G. Sulpke. In gr. 8vo. XVI, 398 bl. f 3-60.

Maakten wij, in eene vorige beoordeeling van dit tijdschrift, reeds met een enkel woord gewag van het onderhavige werk, thans zetten wij ons daartoe meer bijzonder. - Hoe gelukkig is een land, waar kunsten en wetenschappen bloeijen! Daar toch mag men op een' rijken oogst van roem en welvaart hopen. Hoe veel levert niet de Geschiedenis ter bevestiging dezer daadzaak op! Wat waren toch landen, hoe groot in aanzien en magt, zonder deze; daarentegen, hoe gelukkig die, waar men dezelve beoefende, en tot een' zekeren trap van volmaking bragt! Denken wij slechts aan het oude Griekenland. Athene, die bakermat van kunsten en wetenschappen, strekke hier ten bewijze. Zijnen luister en magt overlevende, en reeds een wingewest van Rome geworden, was en bleef het steeds deszelfs meester in kunsten en wetenschappen, en de Romeinsche jeugd moest nog steeds dáár hare hoogste beschaving zoeken. Hoe schoon vertoont zich te dezen opzigte ook ons vaderland, na de Grafelijke regering! Een willem de eerste, de grondlegger onzer vrijheid, was zoo zeer overtuigd van het nut en de voordeelige strekking der kunsten en wetenschappen, dat hij, ook onder het gedruisch der wapenen en in de hagchelijkste oogenblikken, niet vergat, dezelve te bevorderen en te beschermen. Getuige de heerlijke belooning, aan Leyden voor deszelfs trouw door hem geschonken! En die groote Vorst bedroog zich niet in zijne vooruitzigten en bedoelingen; zij werden ver-
{==58==} {>>pagina-aanduiding<<}
vuld. Welke mannen toch heeft die school alleen niet opgeleverd! Hoe vele geleerden heeft ons vaderland sedert dien tijd niet voortgebragt! Hoe veel zijn kunsten en wetenschappen, ja de gansche wereld, aan dit kleine plekje gronds verschuldigd! Denken wij aan een' erasmus en zoo vele anderen. Maar denken wij ook aan een' ruisch, boerhaave, gaubius, camper en huns gelijken. En hoe veel goeds genieten en
zien wij te gemoet onder de wijze en vaderlijke regering van eenen Koning, die, als een andere willem de eerste, vrijheid, verlichting, verdiensten en bekwaamheid voorstaat en waardeert, en alzoo inderdaad dit land tot een der verkieslijkste van gansch Europa vormt! - Het is zoo, in sommige kunsten en wetenschappen zijn wij nog verre van de volmaaktheid; ja nog niet tot die hoogte gestegen, waarop men reeds elders staat. Welke aanmerkelijke vorderingen evenwel hebben ook wij niet in allerlei takken van kunsten en wetenschappen reeds gemaakt, bijzonder ook in de Heelkunde! Hoe vertoont zich, als 't ware, het morgenrood bereids aan de kimmen; en weldra schijne de zon in vollen middaggloed; weldra geve men ons niet meer na, dat wij aan den leiband van vreemden loopen! Welke onweêrswolken hebben der Heelkunde boven het hoofd gehangen! Men denke, wat zij, vooral in het naburige Frankrijk, heeft moeten verduren. Hoe gelukkig, dat er thans ook mannen onder ons zijn, die hunnen eigen' weg bewandelen, en het ijs, als 't ware, breken! Mogt de Geneeskundige, hoe langer hoe meer, hare waarde en medewerking erkennen; mogt de waarlijk kundige Heelmeester alzoo meer achting en aanmoediging vinden, en hij daardoor meer opgewekt worden, om zich van den algemeenen hoop te onderscheiden! Het is waar, hij bekleedt sedert de laatste jaren een' beteren rang in de maatschappij, en het tafereel, onlangs in een Geneeskundig Tijdschrift opgehangen, is op hem niet meer toepasselijk; want, ofschoon er nog zijn, die, aan oude vooroordeelen gehecht, steeds den ouden gang gaan, is dat echter geenszins over het algemeen het ge-
{==59==} {>>pagina-aanduiding<<}
val meer, en dat is waarlijk eene stof van groote blijdschap; - niet dat wij wenschen, dat men het oude onbepaald verwerpe; hoe veel toch is onder het oude, dat goed en beproefd is! maar dat men aan het oude en beproefde het nieuwe, dat men ontdekt, met voorzigtigheid pare (en waar is dat meer
noodzakelijk, dan daar, waar het leven en gezondheid geldt?) Op dezen weg alleen bereikte toch elke kunst en wetenschap dien trap van volkomenheid, op welken zij thans staat.
Wij vragen verschooning voor onze uitweiding, en gaan tot de beoordeeling zelve over.
In de Voorrede des Schrijvers wordt ons de oorzaak opgegeven, waaraan wij dit werk te danken hebben; te weten, aan het uitverkoopen der tweede uitgave van tittmann's Handboek. Van der hout werd door den Uitgever verzocht, ten derden male hetzelve na te zien, en daar, waar het vereischt werd, te verbeteren. Doch toen reeds had van der hout het ontwerp gevormd, om een geheel ander werk over de Heelkunde te geven, en daarbij de verdeeling, door richerand in zijne Nosographie Chirurgicale aangenomen, ofschoon van zijn ontwerp afgeweken, in acht te nemen. Dan, van den Uitgever berigt ontvangende, dat van onsenoort hetzelfde plan had en hij eigenaar van dat werk geworden was, had van der hout zijn stiefkind bijkans der vergetelheid opgeofferd, zoo voor het belang des Uitgevers, als door de verwachting, welke hij van het werk van van onsenoort koesterde. Doch de liefde tot de wetenschap dreef boven, en de Schrijver voelde, tot onze blijdschap, moed en lust genoeg, om handen aan het werk te slaan; zoodat wij hieraan eene meer uitvoerige Geneeskundige Heelkunde te danken hebben. De Schrijver beschouwt het werk van lassus, door den Heer van erpecum overgezet en met aanteekeningen vermeerderd, als onvoldoende; waarop Recensent amen zegt, en tevens den wensch uit, dat hetzelve, als Handboek, door werken van dezen stempel moge verdrongen worden. Ware het anders, het zou onzen va-
{==60==} {>>pagina-aanduiding<<}
derlandschen Leeraren in deze wetenschap niet tot eere verstrekken, bijaldien zij vreemde werken boven eigene, en tevens betere, de voorkeur gaven.
Bescheiden geeft de Schrijver te kennen, dat hij niet alles als eigen werk wil hebben aangezien; hij maakte gebruik van het beste, dat hij vond, en het moet ons voorzeker om het even zijn, door wien en waar iets gezegd is, indien het slechts den toets der waarheid kan doorstaan en nuttig is.
Na in de Inleiding opgegeven te hebben, hoe, na het Concilium te Tours, in den jare 1163 gehouden, allen Geestelijken eenigerhande bloedige kunstbewerking ontzegd, de Heelkunde uit den boezem der Hoogescholen verbannen, en hare uitoefening aan den ongeletterden en onervaren leek overgelaten werd, bepaalt hij ons bij de moeijelijkheid, die er bestaat, om de eigenlijke grenzen van Genees- en Heelkunde af te bakenen, en geeft ons op, wat wij door de laatste te verstaan hebben; de zoo juist mogelijke verdeeling derzelve, te weten in medicinische en operative, of manuelle; opgave der voorbereidende kundigheden, die een goed wetenschappelijk Heelmeester bezitten moet; daarop de naauwer in verband staande met zijn vak, en eindelijk de bijzondere ligchaams- en zielshoedanigheden van een geschikt Heelmeester, met hetgene er vóór, tijdens en na eene kunstbewerking moet in acht genomen worden.
Eerste Afdeeling, eerste Hoofdstuk, handelt over de ziekelijke toevallen, welke van niet natuurlijke prikkels en eene verhoogde levenswerking afhangen; als pijn, kramp, ontsteking en koorts. Ontsteking in hetalgemeen. Aan bichat wordt de eer der ontdekking van het haarvaatstelsel toegekend, en wij betwisten dien grooten man en fijnen ontleedkundige dezelve niet, maar hadden hierbij gaarne onzen ruisch vermeld gezien, die, hoezeer hij het wel niet met name noemt, toch reeds den weg tot de ontdekking van hetzelve gebaand had, ja opspuitingen vervaardigde, die dusverre niet overtroffen zijn, en den beschouwer menigwerf in den waan bragten, alsof alles leef-
{==61==} {>>pagina-aanduiding<<}
de; een man, die zijn gansche leven der Ontleedkunde toewijdde, en, drie-en-negentig jaren oud, den Catalogus van zijn tweede Kabinet, aan hetwelk hij veertien jaren lang arbeidde, en dat volkomener was, dan het eerste, dat Czaar peter, in Holland zijnde, aankocht, voltooide.
Hoezeer wij de beschouwing van den aard der ontsteking, als hoogst naauwkeurig en wel beoordeeld, aannemen, kunnen wij echter van der hout niet bijvallen, wanneer hij zegt, ‘dat, zoo lang het ware karakter der ontsteking aanhoudt, dat is, zoo lang de sensibele en irritabele werking der voedende haarvaten buitengewoon verhoogd is, er staande dien tijd geene vermeerderde aanschieting van vaste dierlijke stof plaats grijpt.’ Hoe moet men dan de uitzweeting van die stof bij de Croup verklaren? wat geschiedt er bij de Fistula stereovalis? immers vorming van een kanaal, gedurende het hevige der ontsteking; hoe moet men de vereeniging der hazelip, van alle versche wonden verklaren? ja, wat zullen wij van het Membrana Hunteri en den Uterus gravidus zeggen? Wij merken dit ter loops en slechts vragenderwijze aan. De verschillende Theoriën over de Crusta pleuritica vinden wij oordeelkundig bij elkander gebragt, en vereenigen ons gereedelijk met de laatste, die onze Schrijver ook liesst als de zijne zou aannemen. Hoe veel lust wij ook gevoelen, den Schrijver te volgen, van wege het oordeelkundig en praktisch inzigt, in deze algemeene beschrijving doorstralende, moeten wij ons hiervan onthouden, ons tijdschrift geene breedere uitweiding gedoogende.
Het tweede Hoofdstuk handelt over de ontsteking in de verschillende stelsels des bewerktuigden ligchaams. Daar elk orgaan, en dus ook elk bijzonder Parenchyma, zijn eigen leven bezit, en in den gezonden staat zijne eigenaardige verschijnselen aan den dag legt, volgt van zelve, dat deze, ziekelijk aangedaan zijnde, zich ook eigensoortig ontwikkelen. De vaat- en zenuwrijkheid der deelen komt mede hier zeer in aanmerking. Gaarne zouden wij

{==62==} {>>pagina-aanduiding<<}
een synoptisch overzigt, van al hetgene hier oordeelkundig, zuiver praktisch gezegd wordt, geven; om reeds genoemde reden nogtans moeten wij dit laten varen.
Het draagt onze volkomene goedkeuring weg, dat de Schrijver, alvorens hij tot de beschrijving der ontsteking overgaat, de deelen, daarin betrokken wordende, uit een physiologisch, pathologisch-anatomisch oogpunt beschouwt.
De aard, oorsprong, kenteekenen, toevallen en uitgangen der roos zijn uitnemend behandeld en beschreven; het strekke elken Genees- en Heelkundige tot gids, bij deze gewigtige, dikwerf doodelijke ziekte des huidörgaans.
Wij verheugen ons, dat van der hout zich ook schaart aan de zijde van den Duitschen Hoogleeraar dzondi, om de brandingen door koude te keer te gaan. Recensent zag van geen middel tegen dezelve ooit meer onmiddellijk goede uitwerking, dan van het koude water. Jammer maar, dat er over het algemeen nog zulk een vooroordeel tegen hetzelve bestaat, en men het niet immer spoedig genoeg kan aanwenden.
De ontsteking der vingeren of teenen (Panaritium, Paronychia) verdeelt de geleerde Schrijver in zes soorten; te weten: in die van de huid, in die van de scheedevormige slijmbeurzen, in die der pezen zelve, in die van het beenvlies, in die van de kraakbeenige oppervlakten, en eindelijk van het been, der kootjes zelve.
De algemeene, als ook de bijzondere beschouwing van de ontsteking der slijmvliezen, mitsgaders die der vezelachtige, is wèl geslaagd. De bijzondere voorschriften, achteraan gevoegd, keuren wij in een werk van dezen aard goed, ofschoon anders er niet voor zijnde, van wege het misbruik, dat er van gemaakt wordt, voor het minst slaafsche navolgers vormende. Eindelijk deed het ons genoegen, dat de Schrijver bijzonder de aandacht bepaald heeft bij de ontsteking van het gehoorwerktuig. Omtrent welke gebreken verkeert men nog wel meer in het duistere?
Wij eindigen hiermede ons kort verslag, betuigen, dat

{==63==} {>>pagina-aanduiding<<}
van der hout zijne taak gelukkig heeft aangevangen, en verbeiden het overige, als niet minder belangrijk voor de wetenschap, reikhalzend, waartoe wij hem lust, tijd en krachten van ganscher harte toewenschen.

Natuurkundige Verhandelingen van de Hollandsche Maatschappij der Wetenschappen te Haarlem. XVden Deels 1ste Stuk. Te Haarlem, bij de Wed. A. Loosjes, Pz. In gr. 8vo. 136 Bl. f 1-20.

Dit Stuk behelst twee Verhandelingen ter beantwoording der vraag: ‘Welke waarde hebben de Kina-loogzouten in de Geneeskunde in het algemeen, en welke in Koortsen in het bijzonder? Werken zij op dezelfde wijze als de overige Kina-bereidingen, of waarin verschillen zij, en in welke gevallen is de eene boven de andere te stellen? Kan men ze in alle Koortsen en in alle tijdperken derzelve toedienen; of behoort de Arts zich aan dezelfde regelen te binden als in de Kina-bereidingen, of aan welke andere?’ De Schrijver der eerste, aan wien de gouden medaille is toegewezen, is f.j. wittmann, Groothertoglijke Medicinaalraad enz. te Mainz; die der tweede, wien men een zilveren eereprijs heeft toegekend, wordt niet genoemd. Beide stukken zijn uit het Hoogduitsch vertaald.
Deze twee Verhandelingen vullen elkander wederzijds aan; in de laatste vindt men eene vrij uitvoerige opgave van de bereiding der Kina-grondstoffen, waarover de eerste Verhandeling geheel zwijgt, en welke ook in de vraag niet verlangd werd. De eerste is daarentegen meer praktisch, en beantwoordt op eene bepaalde wijze de onderscheidene punten der opgegevene prijsvraag. Het tweede stuk kenmerkt zich door groote zucht tot uitweidingen, en is niet overal even helder en duidelijk; duidelijkheid maakt daarentegen eene hoofdverdienste van het eerste uit. Om deze redenen heeft, onzes oordeels, de Maatschappij te regt het eene stuk de voorkeur boven het

{==64==} {>>pagina-aanduiding<<}
andere gegeven. Het tweede stuk bevat echter ook vele lezenswaardige opmerkingen. Het is van nagenoeg dezelfde uitgebreidheid als het eerste (66 bl.); doch de eigenlijke oplossing der vraag wordt er in eenige weinige bladzijden afgehandeld (van bl. 115-136).
Bepalen wij ons daarom hoofdzakelijk bij de eerste Verhandeling; hetgeen wij te gereeder doen kunnen, omdat de praktische resultaten van beide Schrijvers in de hoofdzaak dezelfde zijn. De Heer wittmann volgt de leiding der vraag, en verdeelt zijne behandeling in drie Hoofdstukkeu. I. Over de waarde der zwavelzure Quinine in het algemeen, bijzonder bij Koortsen. II. Over de eigenaardige werking der zwavelzure Quinine, en hare verhouding tot de overige bereidingen van den Kina-bast. III. Over het gebruik der zwavelzure Quinine, en de regelen, daarbij in acht te nemen.
Uit drie physiologische proeven, door den Schrijver genomen, vergeleken met de ondervinding van magendie en elliotson, blijkt het, dat de zwavelzure Quinine geene hoedanigheden bezit, gelijk aan die der enkelvoudige bestanddeelen, die uit de narcotische planten verkregen worden; dat zij aan de maag en werktuigen der spijsvertering, in kleine giften, volstrekt niet, en zelfs in grootere weinig bezwaarlijk valt, en, vooral in grootere giften, eene werking, die aan koorts gelijk is, voortbrengt (snellen en menigvuldigen pols, droogheid van den mond, dorst enz). Wat aanbelangt het therapeutisch vermogen van dit nieuwe middel, de Schrijver deelt eerst zijne eigene waarnemingen dienaangaande mede, waaruit weder op nieuw blijkt, hoe uitnemend zich dit middel in tusschenpoozende koortsen betoont. In andere gevallen deed het echter geene werking, zoo als tot verbetering van den etter in boosaardige zweren en bij algemeene zwakte, waar de Kina zelve zoo veel goed doet. Hierop volgt eene opgaaf van de waarnemingen van anderen, die wel korter en met meer keuze had kunnen zijn opgesteld. De aandacht wordt vermoeid door het lezen van achtereenvolgende waarnemingen, die in geen zamenhangend

{==65==} {>>pagina-aanduiding<<}
overzigt zijn geplaatst. - In het tweede Hoofddeel komt de Schrijver tot het besluit, dat de zwavelzure Quinine, in de tusschenpoozende koortsen en daarmede vermaagschapte ziektevormen, om de virtus febrifuga, eene uitstekende geneeskracht bezit; maar dat wij, als tonisch versterkend middel, in zeer vele andere ziekten aan de Kina zelve den voorrang boven dit bestanddeel moeten toeschrijven. Het is er dus verre van af, dat de Kina door de Quinine vervangen zoude worden, zoodat men de eerste als geneesmiddel ontberen kon. - Wat het derde punt der vraag betreft, het spreekt van zelve, dat in aanhoudende koortsen, vooral in die, welke met ontsteking gepaard gaan, de Quinine even min als de Kina aangewezen is; men heeft er echter in adynamische koortsen, zenuwkoortsen enz. veelligt eveneens nut van te wachten als van de Kina, gelijk men dan ook in typhus de Quinine met goed gevolg wil aangewend hebben. Wat de regelen van toediening betreft, in tusschenpoozende koortsen moet men de Quinine, eveneens als de Kina, in het tijdvak van apyrexie toedienen. (In de Verhandeling van den ongenoemden Schrijver vindt men een voorbeeld, waar dit verzuimd werd, met geen ander gevolg, dan dat de Quinine weder werd uitgebraakt, en dat de lijder zeer verzwakte.) Ook moet de koorts opwekkende materiéle oorzaak eerst worden opgeruimd. Dit laatste acht men bij de Quinine minder noodig; doch de Schrijver der tweede Verhandeling waarschuwt er wel uitdrukkelijk tegen, op het einde derzelve te regt aanmerkende, dat eene te vroegtijdige onderdrukking der koorts, zonder genoegzame voorbereiding en opruiming der verwijderde oorzaak, door welk middel dan ook, zelden op den duur ongestraft blijft. Hoe veel misbruik men ook al weder van de Quinine, gelijk van al wat goed is, gemaakt heeft, is moeijelijk te zeggen. Recensent heeft gezien, dat men met Quinine eene eenvoudige voorjaarskoorts, zonder eenige andere middelen, verdreef; en daar de
patiënt, een knaap van 15 of 14 jaren, kort daarop recidiveerde en onder zijne behandeling kwam, had hij nu gelegenheid, om

{==66==} {>>pagina-aanduiding<<}
deze koorts met solventia en amara spoedig en zonder verder recidif te genezen, tegen welke men reeds met de laatste en meestvermogende middelen was te velde getrokken. - De dosis, eindelijk, van dit middel wordt door den aard der koorts, den leeftijd en de eigenaardige gesteldheid des lijders bepaald. (Hier begaat de Heer wittmann eene onnaauwkeurigheid, door kort opeen twee tegenstrijdige zaken te zeggen: ‘Het phlegmatieke ligchaam, dat voor iedere levensopwekking sterkere prikkels noodig heeft, dan het sanguinische en cholerische, heeft juist daarom ook sterkere en grootere giften van de geneesmiddelen in ziekten noodig;’ en hierop volgt vijf regels verder, dat de Engelsche en Fransche Geneesheeren bij hunne koortszieken grootere giften Quinine voorschrijven, dan men bij den phlegmatieken en nuchteren Noordduitscher noodig heeft.)
In dit stuk hebben wij eenige drukfouten opgemerkt, die de werken onzer Haarlemsche Maatschappij niet behoorden te ontsieren. Zoo wordt caventou op bl. 72 cavelton en daarna wederom gaventon genoemd; en in de eerste Verhandeling, bl. 52, haalt de Schrijver twee plaatsen uit zijne eigene Verhandeling aan, waarmede de bladzijden in het gedrukte stuk niet overeenkomen, en die denkelijk onveranderd uit het manuscript zijn overgenomen.
Ziehier, geachte Lezer, een kort verslag van het beloop dezer stukken. Het komt Recensent voor, dat zij, hoezeer beide verdienstelijk, nogtans niet van dien aard zijn, om époque in de Geneeskunst te maken, en dat veelligt ook het tijdstip, om eene goede monographie van de geneeskracht der Quinine te hebben, nog niet gekomen is.




Vaderlandsche Historie, door M. Stuart, Geschiedschrijver des Rijks. Met Platen en Kaarten. IVde Deel. Te Amsterdam, bij E. Maaskamp. 1826. In gr. 8vo. 559 Bl. f 6-90.

Zoo hebben wij dan het laatste deel dezer Historie,

{==67==} {>>pagina-aanduiding<<}
althans uit de hand van stuart, voor ons! Het heeft dien arbeidzamen en bekwamen Schrijver niet mogen gebeuren, zijne groote onderneming verder te brengen dan tot het einde des Engelschen Oorlogs. Het Vaderland en de geleerde wereld hebben veel, zeer veel in hem verloren, die grondige kennis aan oude en nieuwe Geschiedenis met smaak en bevallige voordragt wist te vereenigen, wiens kanselwelsprekendheid oor en hart boeide, en die door de eigenschappen van het hart even zeer als door die van den geest uitmuntte..... Doch het is onze taak niet, eenen stuart te prijzen. Vergenoegen wij ons, met eenig verslag van zijnen laatsten arbeid te geven.
Was reeds in het vorige Deel het opsteken van den storm afgeschilderd, die aan de voorbeeldelooze welvaart der Nederlanders in het derde vierendeel der achttiende Eeuw een einde zou maken, het eerste woeden van dien storm wordt hier afgemaald. Wij zien de beroovingen der Britten, vooral op St. Eustathius, het nemen onzer rijkgeladene koopvaarders en koloniën, de jammerlijke werkeloosheid onzer zeemagt, door verzuim van meer dan eene halve Eeuw tot de diepste laagte gezonken, doch welke men nu plotselijk herstellen wil, en, toen dat niet zoo vlotte als men wenschte, den Stadhouder de schuld geeft, die, in allerlei kleine geschriften, van geheime verstandhouding met Engeland, en dus van verraad, niet onduidelijk betigt wordt. Wij zien alles tot Frankrijk overhellen, hetwelk, door eene schrandere staatkunde, thans de edelmoedige speelt, onze Westindische koloniën herwint en teruggeeft, en Trinconomale een tijdlang oeschermt, doch de van ons geroofde schatten op St. Eustathius voor zichzelve herneemt; - Frankrijk, hetwelk ons tot medewerking aanspoort, en dus, hoewel zonder een stellig gesloten verbond, op zijne hulp doet steunen, en daardoor herhaalde vredesvoorslagen van Engeland, met eene sierheid, die Neêrland onder de witt, maar niet Neêrland in 1781 en 1782, zou gevoegd hebben, doet van de hand wijzen, en ons blindelings in de armen van Frankrijk werpen; van Frankrijk, hetwelk

{==68==} {>>pagina-aanduiding<<}
ons, met zijne gewone goede trouw, bij den Vrede aan den vijand ter prooije laat, en, terwijl het voor zichzelve zeer goede voorwaarden weet te bedingen, juist daardoor de Britten te sterker op den afstand van Negapatnam van onze zijde doet staan, om toch eenige schavergoeding te hebben. De verblinding of de haat is zelfs zoo groot, dat men in de Hoofdstad van Frankrijk den Vrede wil sluiten; schoon het slechts van ons zou hebben afgehangen, om, door eene regtstreeksche onderhandeling met Engeland, hetzij te Londen of in den Hage, voordeeliger voorwaarden, en misschien het behoud van Negapatnam, te bedingen. Onder dit alles neemt de tweedragt hand over hand toe. Terwijl Zeeland de vredebreuk bejammert, en gaarne zoo spoedig mogelijk heelen wil, tracht Vriesland de herstelling van het oude verbond met Engeland onmogelijk te maken, en helt geheel tot de Fransche zijde over, benevens de meerderheid van Holland. Amsterdam beschuldigt den Hertog van Brunswijk, 's Prinsen raadsman, in een afzonderlijk gehoor, bij den Stadhouder. Deze, hierover verontwaardigd, deelt zulks den Hertog mede, die om voldoening vraagt; en deze nieuwe brandstof, bij zoo veel andere gevoegd, dreigt de vlam der tweedragt door het geheele land te verspreiden. Sommigen prediken zelfs reeds aan het Volk van Nederland eene zuivere Volksregering, en afschaffing van alle bestaande inrigtingen. - Maar, hoe jammerlijk ook de zaken gesteld waren, zoodat Europa in ons niet meer de oude Nederlanders, de mannen van Chatham en Ramillies, herkende, zoo was de geest nog zóó niet uitgedoofd, of de Natie gaf nog
eenige blijken van voorouderlijken heldenmoed. Oorthuis en melvil kweten zich dapper; de Kapers jarry en le turcq gedroegen zich als ware zechelden. Roemrijk, schoon nutteloos, was de slag op Doggersbank, waarin de Brit het eerst afdeinsde, hoewel sterker in geschut en bemand met meer geoefend volk; maar zijn konvooi bragt hij binnen; het onze naar de Oostzee kon zijne reis niet vervolgen. Met dat alles was de geest der Natie daardoor

{==69==} {>>pagina-aanduiding<<}
opgewonden; doch nu verwachtte zij ook grootere zaken, en men werd dubbel wrevelig, toen deze niet volgden. Zoo moest dan de uitslag wel ongunstig zijn, daar allerlei noodlottigheden zich bij de tweedragt en weerloosheid voegden, om onze geringe scheepsmagt geheel te vernietigen; daar een voorgenomen togt naar Brest, ter vereeniging met de Fransche vloot, geene plaats kon hebben, hetwelk den argwaan op den Stadhouder slechts vermeerderde, en aan Frankrijk een heerlijk voorwendsel gaf, om ons te veriaten; terwijl toch kinsbergen, aan wiens moed en trouw wel geen twijfel was, omtrent gelijktijdig uitgeloopen, door storm weder binnengaats werd gedreven, na verlies van een nagelnieuw schip, dat met man en muis verging, zoo als te voren de zesenzeventiger Prins Willem vergaan was.
De Heer stuart heeft zich hier ook weder gehouden aan de manier, door hem in de vorige Deelen gevolgd; naauwkeurige en uitvoerige ontwikkeling van daadzaken, geheel op echte stukken en officiéle bescheiden gebouwd, zonder zich bijkans eenige oordeelvelling te veroorloven. Dit werd hier te meer gevorderd, omdat de partijschap zich van dit gedeelte der Geschiedenis bijkans uitsluitend heeft meester gemaakt. Het zij ons vergund, zonder het groote en treurige geschil weder ter bane te brengen, hetwelk ons Vaderland op zoo vele rampen is te staan gekomen, aan te merken, dat de werkeloosheid in den toenmaiigen Engelschen Oorlog wel niet te ontkennen is; doch dat men die niet zoo zeer aan traagheid der uitvoerende Magt, als wel aan het diepe verval der zeemagt, jaren herwaarts, moet toeschrijven; terwijl de partij, die zich thans bij uitsluiting vaderlandsch noemde, nog gedurig den ouden roem der Nederlanderen op het oog had, en hunne overwinningen in vroegere Engelsche oorlogen wenschte vernieuwd te zien, zonder de veranderde omstandigheden genoegzaam te bedenken, en zich te herinneren, hoe men Engeland vroeger, bijna eene Eeuw lang, groot had laten worden, en het nu vergeefs wel in een oogenblik gaarne vernederen wilde. Daarbij kwam ook, dat de Stadhouder gedurig op vermeerdering der landmagt drong, hetwelk men in de toenmalige omstandigheden geheel ongepast en noodeloos keurde; en, daar men zich de vroegere strekking der Stadhouders, om de landmagt ten koste van het zeewezen te vergrooten, nu voor den geest bragt, meende men, dat willem de V, voorai onder het geleide van

{==70==} {>>pagina-aanduiding<<}
eenen vreemdeling, den Hertog van Brunswijk, wel geene andere bedoeling kon hebben. Herinneringen uit den zevenjarigen oorlog, en van het toenmalige wantrouwen op 's Prinsen Moeder, kwamen hierbij, en zoo werd de argwaan ten top gevoerd. Doch de onzijdige Geschiedenis vindt niets tot versterking dier honende vermoedens, daar de Prins altijd met deskundigen raadpleegde, en zelfs in het geval van Brest, waarin men hem het zwaarst heeft beschuldigd, niets deed, zonder den raad van den zoo geprezenen zoutman. Dat hij bevrediging met Engeland wenschte, was natuurlijk; en men mag gerustelijk vragen, wie het Vaderland meer beminden, zij, die daartoe meer, of dezulken, die daartoe in 't geheel niet overhelden, en alle heil verwachtten van Frankrijk? De uitkomst spreekt ten minste op een' geduchten en waarschuwenden toon voor de eersten.
De Platen in dit Deel zijn oorthuis, zoutman en kinsbergen, en de gevechten, waarin dezelve zich onderscheiden hebben.




Prins Maurits van Nassau geenszins de Vijand, zijn Broeder Fredrik Hendrik de Vriend der Remonstranten. Door A. Stolker. Te Rotterdam, bij M. de Bleyker. 1827. In gr. 8vo. 134 Bl. f 1-25.

De Eerw. stolker, zoo bedreven in de Geschiedenis van zijn Kerkgenootschap, en alles, wat daartoe betrekking heeft, tast hier het zoo algemeene gevoelen aan, dat Prins maurits een vijand zou geweest zijn der Remonstranten. Door eene plaats uit de Kerkelijke Geschiedenis der Heeren ijpeij en dermout aan dit vermoeden geraakt, onderzocht hij verder, en vond dit gevoelen bevestigd. Hetzelve komt hierop neder: dat maurits eigenlijk het geheele geschil niet kende, of liever de Remonstranten beschuldigde, dat zij de willekeurige verwerping, ook van kleine kinderen, stelden; dat hij het naderhand voor 's lands rust veiligst hield, dat beide partijen kerken zouden hebben; dat, toen deze scheiding of afscheuring niet in het plan viel der Staten van Holland, hij deze daartoe, eerst door invloed, daarna door gezag, en eindelijk door dadelijkheid, zocht te brengen. Hij wilde de geschillen vervolgens door de Synode beslecht hebben; doch deze viel tegen zijne verwachting uit, door de

{==71==} {>>pagina-aanduiding<<}
eene partij te verdoemen, de andere geheel op het kussen te helpen: toen kon hij niet meer terug; de Contraremonstranten waren hem te sterk: hij gaf wel zijn ongenoegen te kennen, doch berustte vervolgens in de zaak. Hij zoude (indien men deze vergelijking hier gebruiken mag) meer of min de rol van pilatus gespeeld hebben.
De Heer stolker heeft, met de hem eigene geleerdheid, verscheidene opmerkelijke bewijzen voor zijn gevoelen te berde gebragt. Doch hij heeft, met de waarheidsliefde eens onzijdigen Geschiedonderzoekers, zichzelven ook geenszins de zwarigheden tegen dat gevoelen ontveinsd. En het zijn deze tegenbedenkingen, die ons, na een naauwkeurig onderzoek, nog voorkomen, de zaak althans in evenwigt te doen hangen, zoo niet ten nadeele van maurits te beslissen. Ten nadeele, zeggen wij; want het komt ons hoogstbezwaarlijk voor, alle de gezegden, ook die hier geheel op nieuw, uit aanteekeningen van den geleerden Schrijver, worden bekend gemaakt, en die ten voordeele der Remonstranten kunnen dienen, met andere gezegden en daden des Prinsen te doen overeenstemmen. Dat, vooreerst, de Prins aan de Contraremonstranten het zachtste gevoelen, waartoe hij blijkbaar overhelde, toeschreef, en, toen hij hierin door zijnen neef willem lodewijk beter was ingelicht, (eene eerlijkheid, die dezen Graaf eere aandoet, hoe bitter hij anders ook was) nogtans, of liever van toen af, met den meesten ijver voor hen partij trok, is toch hoogstopmerkelijk. ‘Maar hij wilde slechts afzondering, die hij voor het beste middel tot herstelling der rust hield.’ Indien dit zoo was, waarom dreef hij dan de Synode? Immers, zoo lang er eene Kerk bestaan heeft, zijn Conciliën en Synoden er nooit op uit geweest om te schikken, maar wel om te verdoemen, van Niceën tot Trente en Dordrecht toe. Zoo veel had maurits toch wel kunnen weten; en wist hij 't niet, zoo paste hem allerminst het doordrijven. Maar, dit daargelaten,
stolker vindt, (bl. 25, 26) dat maurits, toen het zoo hoog geloopen was, in zekeren zin wijzer deed van de strijdige gezindten te willen afscheiden, dan, gelijk oldenbarneveld, de eenheid voor te staan. Doch, hoe strookt dit met het volgende, op bl. 41?: ‘Het was de Vorst alleen, die niet scheen begrepen te hebben, hetwelk elk ander klaar had kunnen zien, dat, als eens de scheurkerk de handen volkomen vrij had, zij de Remonstranten volstrekt niet nevens zich zou

{==72==} {>>pagina-aanduiding<<}
willen dulden, maar hen geheel zou trachten te onderdrukken en uit te roeijen.’ Zou de Prins alleen dit niet gezien hebben? Hij was toch anders zoo kortzigtig niet. Maar het was hem om den Godsdienst niet te doen. Konden de Remonstranten in stand blijven, mits de Advocaat viel, zoo was hem zulks onverschillig; hij zocht hunnen ondergang niet: maar dit was onmogelijk, en daarom moesten zij dan met hunnen Vriend vallen. Met hunne leerstukken liet de Prins zich niet in; maar, schoon de Gomaristen nu, gelijk hij bespeurde, eene leer verkondigden, die het zeer gezonde natuurlijk verstand van den Prins afkeurde, zoo moest dit toch de oude leer zijn, die zijn Heer Vader hier geplant had. Kortom, maurits zelf heeft het geheele geheim verraden, in zijn gezegde tegen Burgemeester de lange: ‘Ik weet van geene praedestinatie, of ze graauw of blaauw is; maar dit weet ik, dat des Advocaats pijpen en de mijne geen één geluid slaan.’ Dat dus de ijver van maurits, om kerken te bezorgen aan de scheurmakers, die te driftig was, om aan de oude stelling van onzijdigheid plaats te geven, niet zoo zeer uit afkeer van de Remonstranten, als uit staatkunde voortvloeide, geven wij gaarne toe; maar of het karakter van den Prins daarbij nu wint, en of gemoedelijke, hoezeer dan ook blinde overtuiging, (gelijk bij willem lodewijk) als drijfveer der vervolging, niet nog edeler was, dan de Godsdienst als vehikel gebruikt, om den Advocaat (zoo mogelijk) naar zijne pijpen te doen dansen, dit willen wij liefst aan anderen ter beslissing overlaten. Eenige ongeduldige gezegden tegen de Predikanten, die maurits nu misschien vreesde, dat hem boven 't hoofd zouden groeijen, doen niet genoeg
af tegen zijne weigering, om aan die van Hoorn, nog vóór de beslissing der Synode, eene kerk voor de Remonstranten te vergunnen, tegen het aanstoken der vervolging tegen de Remonstranten te Gouda, en eindelijk tegen zijn bitter gezegde omtrent de Remonstrantsche Predikanten, ‘dat hij niet zou lijden, dat zij weder in 't land kwamen, omdat zij hem den voet hadden zoeken te ligten.’ Dit was zijne groote grieve tegen de Remonstranten. De Advocaat had hen begunstigd; uitenbogaart, dien hij, om eene reden, die men slechts vermoeden kan, haatte, behoorde tot hen; nu moesten zij weg, of zij de proedestinatie geleerd hadden of niet.
De Schrijver gaat nu, in het tweede gedeelte, over, om

{==73==} {>>pagina-aanduiding<<}
fredrik hendrik van zwakheid in het voorstaan van de belangen der Remonstranten vrij te pleiten. Hier valt minder geschil over daadzaken, van welke de Schrijver weinig nieuwe te berde brengt, als wel over derzelver drijfveren. De Heer stolker geeft zich vele moeite, om den Prins in dezen volkomen vrij te pleiten, zelfs in het bedenkelijkste geval, dat van de oroot in 1631; en wij moeten erkennen, dat deze Vorst geen' beteren noch schranderder voorspraak had kunnen bekomen, die alle omstandigheden te zijnen voordeele doet gelden. Doch volkomen heeft de achtingwaardige man ons nog niet overtuigd, dat de groote Staatsman en Geleerde, het sieraad zijns Vaderlands, zich onvoorzigtig en hoofdig gedroeg, en, in zijnen toestand, het hart te hoog had. Een man, die voor de weldaden, aan zijn Vaderland bewezen, zóó behandeld was, die in de geheele wereld door zijne algemeene kundigheden te regt kon, deze moest, om in het land te blijven, geen excus vragen, en daardoor zijne vervolging wettigen. Doch wij bekennen gaarne, dat men de zaak uit verscheidene oogpunten kan beschouwen, en dat, zoo de minste zweem van schuldbekentenis eenen de groot even min voegde als een verzoek om genade aan barneveld, nogtans de erkentenis van ongelukken, hem ter zake van verschillen in de Regering overgekomen, (zie wagenaar, XIde D. bl. 147) volstrekt niets vernederends voor hem behelsde, en dat, zoo hij de zekerheid gehad had, dat men hem op dit verzoekschrift in het land zou willen laten, hij gewis van hardnekkigheid niet geheel vrij te pleiten zou zijn, omdat hij 't weigerde. Doch dat is juist de vraag! Voor 't overige moet men aan de zijde van fredrik hendrik wèl den eed in het oog houden, dien hij bij de
aanvaarding des Stadhouderschaps moest asleggen, en de ongelegenheid, waarin hem het verlies des briefs van reigersbergen aan de groot stortte, als waardoor hij niet weinig gecompromitteerd werd. Eindelijk is het merkwaardig, dat fredrik hendrik, volgens den Heer stolker, juist het tegendeel bedoelde van maurits, namelijk eene hereeniging der gescheurde Kerk, en dat hij dáárom het werken der Remonstranten om vrije Godsdienstoesening minder bevorderde, (bl. 121.) Doch, zoo dit hem als beweegreden diende, is het onbegrijpelijk, dat hij na de Synode van Dordrecht iets dergelijks durfde hopen. In allen gevalle moet men, om fredrik hendrik wèl te beoordeelen, bedenken, dat

{==74==} {>>pagina-aanduiding<<}
hij tegen, gelijk maurits met den stroom der volksmeening roeide; en dat, nog kort vóór onze dagen, ten duidelijkste aan joseph II en de Belgen gebleken is, hoe weinig een verlicht en verdraagzaam Vorst vermag, wanneer hij de vooroordeelen in het godsdienstige van eene verblinde Natie te onvoorzigtig en voorbarig durft aantasten.
Wij doen voor het overige hulde aan de voorbeeldige onzijdigheid van den grijzen Remonstrantschen Kerkleeraar, waaraan wij dit belangrijk geschrift te danken hebben, daar hij de misslagen zijner partij, in de toenmalige kerktwisten, zelfs die harer voornaamste hoofden, geenszins verzwijgt of verbloemt. Dit, gevoegd bij den toon, die in de Kerkelijke Geschiedenis der Heeren ijpeij en dermout heerscht, is een aangenaam teeken der tijden.




Verhandeling over den Nederlandschen Koophandel, door J. van Ouwerkerk de Vries, ter beantwoording eener vrage van de Hollandsche Maatschappij der Wetenschappen te Haarlem, aan wien de gouden eereprijs en de premie van 150 guldens zijn toegewezen. Te Haarlem, bij de Wed. A. Loosjes, Pz. 1827. In gr. 8vo. 270 Bl. f 3-:

Het treurig verval van den Nederlandschen, vooral van den Amsterdamschen, koophandel is eene waarheid, die elk in het oog valt, en geene ontkenning of verbloeming gedoogt. Terwijl Hamburg zich van zijn nog dieper verval en gedeeltelijke afbraak met pijlsnelle vlugt weder omhoog verheft; terwijl de markt der wereld zich hoe langer zoo meer te Londen vestigt; terwijl Frankrijk, het zoo lang van de zee afgeslotene en in 1815 zoo diep vernederde Frankrijk, door nijverheid en activen koophandel weder zoo zeer eene plaats onder de handeldrijvende Volken inneemt, dat een hedendaagsch Reiziger hetzelve daarin de eerste na Engeland toekent, - vermindert jaar op jaar het getal der bodems, die het IJ bedekken, of, zoo dit getal ook eens schijnbaar vermeerdert, is toch de grootte der schepen zoo veel geringer dan die der te Hamburg of Antwerpen binnenvallende vaartuigen, dat men zich bedroeft over de minderheid b.v. der Zuid-Amerikaansche schepen, die uit die nieuwontgonnen mijn voor het handelsbedrijf in Amsterdam zijn ingeloopen, vergeleken bij de duizenden, die in 1827 de Elve bedekten; of over de niet

{==75==} {>>pagina-aanduiding<<}
noemenswaardige hoeveelheid van sommige artikelen, b.v. peper, huiden, enz. te Amsterdam aangekomen. Het is wel waar, dat Antwerpen zich met jeugdige kracht schijnt te verheffen; doch welk regtgeaard Hollander, ja Nederlander, zou toch begeeren, dat die verheffing geschiede ten koste des geheelen ondergangs van eene stad, waaraan zich zulke groote, zulke onvergankelijke herinneringen hechten? Wie juicht dus niet de wijsheid der waarlijk Hollandsche Maatschappij van Wetenschappen toe, die (gelijk zij ook in andere prijsvragen de behoefte des tijds in het oog heeft gehouden) dus nu de oorzaken van het verval des Koophandels tot een onderwerp der nasporingen voor alle kundige en vaderlandlievende mannen heeft uigekozen?
De vraag was moeijelijk In eene zaak, waar reeds zoo veel beproefd is, waar eene vaderlijke Regering verscheidene middelen vergeefs had aangewend, zou daar een enkel persoon met een gelukkig gevolg zijne stem verheffen, om de oorzaken van verval en de middelen tot herstel aan te wijzen? En nogtans heeft zich die stem doen hooren, en met een zoo gelukkig gevolg, dat beoordeelaars, uit den boezem der Maatschappij gekozen, en van uiteenloopende gevoelens, (waaronder, zoo wij wèl onderrigt zijn, zich ook de hoogstverdienstelijke Staatsman g.k. van hogendorp bevindt) eenpariglijk deze Verhandeling den gouden eereprijs enz. hebben waardig gekeurd. Dezelve doet haren Schrijver, een aanzienlijk Amsterdamsch handelaar, die zich thans met der woon te Zeist heeft gevestigd, den Heere van ouwerkerk de vries, geene geringe eer aan. Wij zullen onzen Lezeren daarvan een beknopt denkbeeld trachten te geven.
Vooraf gaat een geschiedkundig overzigt der gebeurtenissen, hetwelk misschien een weinig te breed is, daar het ook staatkundige gebeurtenissen bevat, die met den handel in geen regtstreeksch verband staan; terwijl het nogtans omtrent andere, die daarmede naauw verwant zijn, gewigtige bijzonderheden en noodzakelijke, schoon treurige herinneringen bevat, zoo als de ontwikkeling der nijverheid in 1802, en de geweldige schade, ons door de oorlogsverklaring in 1803, alsmede door de verweldiging der Kaap in 1804, aangebragt, waarbij, op eene snoode wijze, met schending van het verdrag, ook de bezittingen der Zuidzee-Walvischvangst-Compagnie werden geroosd; geroofd, gelijk de schepen, die, gerust op het pasgeslotene verdrag, argeloos en, zoo zij dach-
{==76==} {>>pagina-aanduiding<<}
ten, veilig naar huis, en den op hen loerenden nabuur in den mond liepen. ‘Zoo veel schats was nog nooit verslonden. Wie zal de millioenen opsommen? Beter is het, de berekening maar niet te beproeven. Nu ving dan het laatste tijdperk onzer folteringen, en niet minder onzer diepste vernedering, aan.’ (Bl. 49.) Het geheele tafereel der ontluikende welvaart, en van de laatste krachtige inspanning der Natie, zoo deerlijk teleurgesteld, is hoogstlezenswaardig.
Na dit overzigt komt eene herziening, waarin uit hetzelve de oorzaken van het verval des handels worden opgespoord. Vooreerst, de eigenbaat en hebzucht van Engeland, hetwelk, niet tevreden met zijn gebied in Indië over 60 (80) millioenen zielen te hebben uitgebreid, ten einde dezen tot het koopen van Engelsche fabrijkgoederen te noodzaken, in plaats dat zij zelve die te voren naar Europa zonden, niet rusten kon, eer het den vreedzamen nabuur ook in den grond had geboord, ten einde deszelfs wereldhandel tot zich te trekken. Het is waar, in het geschil van 1779-1780 kent de Schrijver onze kooplieden niet vrij van schuld; doch, behalve dat wij, door de mededinging van Amerika, daarvoor zeer zwaar geboet hebben, zoo was ook de wijze, waarop Engeland ons in 1784, even als in 1803, aanviel, meer dan onedelmoedig. In 1795 werd de roof onzer, op de trouw der Traktaten veilig varende, schepen herhaald, en men nam ook onze Koloniën weg, maar thans in naam van den Stadhouder, hetwelk derzelver overgave zeer bevorderde (even als die der vloot in 1799). ‘De Koloniën,’ zegt de Schrijver op bl. 83, ‘andermaal uitgeput, keerden wel terug, maar niet het onschatbare eiland Ceylon.’ (Hier drukt de Schrijver zich onnaauwkeurig uit. Het is de gewoonte der Engelschen niet, Koloniën, die zij veroveren, uit te mergelen. De Koloniën, in 1802 teruggegeven, vooral de Westindische, Demerary, Berbice en Essequebo, waren, wel verre van uitgeput, integendeel in een' zeer bloeijenden staat; zoodat men zich daarmede, als eene vergoeding voor het verlies van Ceylon, wist te troosten. Dit schijnt de
Engelschen, door de teruggave van zulke welvarende bezittingen, vrij te pleiten van de verdenking, alsof de geheele Vrede van Amiens slechts een lokaas zou geweest zijn, om onze en de Fransche aan de zee toevertrouwde schatten te zekerder in hunne magt te bekomen; ten zij men stellen wilde, dat die schatten de kosten der herovering door de Heeren der Zee rijkelijk konden opwegen.) Bij de her-
{==77==} {>>pagina-aanduiding<<}
stelling in 1813 en 1814 wist men zich dan toch die Koloniën, benevens de Kaap, door eene zonderlinge Rekening courant, waarbij aan Nederland voor deszelfs verlossing (gelijk in 1795) ruim 100 millioenen op de debet-zijde gebragt werden, toe te eigenen. Op deze wijze behielden wij op het Zuid-Amerikaansche vasteland slechts de oudste, en dus meest uitgemergelde, onzer Volkplantingen, Suriname. De ijver der Engelschen tegen den slavenhandel werkte ook zeer tot ons nadeel. (Wij nemen de vrijheid, hier weder van den Heer ouwerkerk de vries te verschillen, die dezen maatregel der Engelschen uit een min gunstig oogpunt beschouwt. Het is waar, men denkt vrij algemeen, dat de Engelschen hierbij slechts den ondergang der Westindische Koloniën hebben ten oogmerk gehad, ten einde alsdan, uit hunne Oostindische bezittingen, alléén Europa met koloniale goederen te kunnen voorzien; doch hiertegen strijden dan toch de schatten, aan Demerary te koste gelegd, en de gebruikte kunstjes, om deze Kolonie in 1814 te behouden, alsmede de tegenwoordige bloei van Jamaica, die wel bewijst, dat eene Kolonie ook zonder slavenhandel kan bestaan.) Amerika heeft den Hollandschen
handel, door de ontwikkeling van deszelfs industrie en active koop- en vrachtvaart, mede zeer benadeeld. Doch de meeste schade hebben wij zelve ons gedaan, door, gedurende de sluiting der zee, van vreemden, die wij tot de neutralisatie van schepen en goederen bezigden, en wien wij dus de geheimen van den handel moesten vertrouwen, dien handel zelve te leeren, en allengs denzelven in hunne handen over te brengen. Verscheidene Nederlanders verhuisden naar elders, en leerden aldaar de trafijken en den handel aan andere Natiën. Daarbij voegden zich oorzaken, van ons onafhankelijk, zoo als het verlies van Ceylon, en dus van den kaneelhandel enz. Op een treurig tafereel van het diepe verval in 1811-1813 volgt dat der aanvankelijke herstelling, spoedig door een nieuw verval asgewisseld. Het ergst van de zaak was, dat de openzetting des handels op onze Oostindische bezittingen eene menigte vreemde fabrijkgoederen derwaarts deed stroomen, die de koloniale goederen, vooral de koffij, door mededinging, tot eene ongehoorde hoogte opvoerden, terwijl die door aanvoer in het Moederland telkens daalden; en, zoo doende, werd de handel met schade gedreven. Eindelijk heeft men een beschermend regt van 25 pCt. op de vreemde inkomende wollen en katoen-fabrikaten gelegd. De

{==78==} {>>pagina-aanduiding<<}
Schrijver verdedigt dit, en toont aan, dat de Nederlandsche nijverheid de behoeften in de Indiën wel kan vervullen, en de voortbrengselen van daar kan afhalen. Men heeft gedwaald, door slechts op de behoeften der Europeanen in de Volkplantingen te rekenen; de Engelschen hebben het oog gevestigd gehouden op den inlander, en daardoor eene ontzettende massa goederen afgezet. Thans is de handel naar de Oost, weleer 's lands goudmijn, stuiptrekkende en onzeker geworden, (waarbij nog de jammerlijke Javaansche oorlog komt, die zoo vele verwoestingen aanregt en zoo veel schatten kost, en de handelwijze van het tegenwoordige Indische bestuur met de koperen munt, die het wel uitgeven, maar niet aannemen wil.) Nog heeft men de vrachten der reeders naar de Oost voor troepen en koopmanschappen beknibbeld.
Het nu volgende gedeelte, namelijk, in hoeverre deze oorzaken door eigen toedoen of door de omstandigheden zijn voortgebragt, moet natuurlijk eenige herhaling van het gezegde bevatten. Overgaande tot de vraag, in hoeverre men den algemeenen handel, voor het tegenwoordige, als geheel of gedeeltelijk voor verloren moet achten, beantwoordt hij die vraag over 't algemeen ontkennend. Hij beweert, dat er nog geen één handeltak volstrekt behoeft opgegeven te worden, in zoo verre namelijk de handel niet over 't algemeen eene andere rigting genomen heeft, en dus voor ons, gelijk voor alle Volken, verloren is. Er is echter geen regel zonder uitzondering; dit erkent de kundige Schrijver zelf, door den graanhandel naar het Zuiden, ten gevolge des handels uit Odessa en misschien uit Egypte, voor ons als verloren te achten. De middelen tot herstel, die ons overig blijven, zijn: 1) Onze geldende waarde bij andere Volken, ten gevolge van de oprigting des nieuwen Koningrijks en het karakter van onzen Koning. 2) De trap der ontwikkelde nijverheid, vooral in de Zuidelijke Provinciën, die in staat is, den handel te voeden, en de vorderingen van vele jonge lieden, vooral in de koopvaardij. (?) 3) Zonderling is de naam, dien de Schrijver aan het derde punt heeft gegeven; de kracht van het ondersteunend en aantrekkend vermogen, (dat wil zeggen, de nog overgehoudene geldmiddelen) die de Schrijver echter hoopt en bidt, (en wij met hem) dat niet aan het jammerlijke actie-spel moge worden prijs gegeven. 4) Juistheid en snelheid in de volvoering, bij goede trouw in het bedrijf. Hier bekomen de kooplieden verscheidene wijze lessen, die het te

{==79==} {>>pagina-aanduiding<<}
hopen is, dat zij behartigen en opvolgen zullen. Wij kunnen in de bijzonderheden niet treden. Ook worden verscheidene ingeslopene misbruiken gegispt, zoo als het ter zijde schuiven van den echten, ouden, nuttigen makelaarsstand, en van de zoo nuttige, ja onmisbare tweede hand, die door de groote zeehandelaars, bij gebrek van gewigtige zaken, zelve wordt ingenomen. (Zoo verkoopt de Handelmaatschappij, naar wij vernemen, in Indië thans goederen in het klein!!)
Nu treden wij tot de gewigtige vraag, welke nieuwe bronnen er geopend, welke nieuwe middelen moeten aangewend worden, tot uitbreiding des Nederlandschen handels. Griekenland, dat zich nu aan zijne vijanden tracht te ontworstelen, en misschien eerlang zal vrij zijn; de nog Spaansche Westindiën, (Cuba) Haïti, Zuid-Amerika, Mexico, Brazilië, kusten van tachtig graden breedte, in zeven Republieken en één Keizerrijk; welke ruime velden, voor de Nederlandsche fabrijk- en handel-nijverheid geopend! Men zou zelfs, op het spoor der Amerikanen, Kaap Hoorn om, langs Chili's Peru's, Guatimala's en Mexico's kusten, handeldrijvende, naar de Noordwestkust van Amerika kunnen stevenen, aldaar de kostbare pleterijen opdoen, en met dit bij uitstek gewilde bandelsartikel thee inruilen in China. Het is voor den handel te hopen, en ook uit den aard der zaak te verwachten, dat eerstdaags deze nieuwe Gemeenebesten zullen in rust komen; zoo niet, zouden de geweldig hooge regten, in sommige derzelven opgelegd, den handel geheel doen verloopen. Men moet slechts, door onvoorzigtige ondernemingen, de markt niet overvoeren. - Ten besluite dezer § wordt de tegenwoordige commerciéle staatkunde van Engeland, die, hoe schijnbaar onbekrompen ook, juist ten onzen aanzien hard is, ons bepaaldelijk uit de Britsche Westindiën uitsluit, en met ⅕ verhooging op de inkomende regten belast, in het ware daglicht gesteld, en vergeleken bij onze waarlijk liberale regten, die, zelfs met de zware belasting op de uitheemsche goederen in onze Oostindiën,
nog 5 pCt. lager zijn, dan die in de zoogenaamde Engelsche vrijhavens worden geheven. Eindelijk wordt een verbeterd stelsel van assurantie aanbevolen, ter aanmoediging derzelve in onzen eigenen boezem. (Het is ons nog niet klaar, dat dit zoo veel voordeel geeft: door onze schepen bij den vreemdeling te laten verzekeren, moet deze dan toch ook al de schade dragen; en hoe groot is niet, door de onverklaarbare noodlottigheid, die onze bo-
{==80==} {>>pagina-aanduiding<<}
dems schijnt te vervolgen, die schade in de laatste jaren geweest!)
De vraag der Maatschappij was hiermede beantwoord. Maar de Schrijver heeft nog, ten slotte, drie onderwerpen behandeld, die met den handel in het naauwste verband staan; de Handelmaatschappij, het Noordhollandsche Kanaal, en de afsluiting van het IJ; onderwerpen, die aan veel tegenspraak en discussie in het Publiek, en gedeeltelijk zelfs in de Staten Generaal, zijn onderhevig geweest. Wij moeten erkennen, in ons nog altijd weifelend oordeel over de Handelmaatschappij door den Schrijver bepaald te zijn geworden. Het oogmerk was goed; maar de rigting, die zij genomen heeft, is verderfelijk. De handel is daardoor, in plaats van aangemoedigd en ondersteund, gelijk het oogmerk was, met eene geldmassa van 37 millioenen uit het veld geslagen en als 't ware verpletterd geworden. Het komt ons zelfs voor, dat de tegenwoordige treurige staat van den handel in Amsterdam grootendeels hieraan is toe te schrijven. Men zal vragen, of dan niet de oude O.I. Maatschappij, die zelfs uitsluitend octrooi had, Nederland nog meer moest benadeeld hebben? Doch het geval was toen geheel anders. Men deed hetgene, waarvoor men rondborstig uitkwam; men bepaalde den handel naar zeker gedeelte der wereld, waar mededinging verderfelijk was, en liet overal elders aan die mededinging ruim spel. De Handelmaatschappij is een halve maatregel. Zij verbiedt den handel nergens, en laat schijnbaar overal vrijheid; maar zij verstikt, door hare ondernemingen, niet op ééne plaats, niet in één gewest, maar overal (want nergens is haar invloed uitgesloten) den ontluikenden handelgeest, die tegen zulk een reusachtig kapitaal niet op kan. Reeds is alle particuliere Nederlandsche (niet Engelsche of
Amerikaansche) handel, zoo als wij vernemen, door de Handelmaatschappij van Jara verdrongen. Dus geniet men door dezelve geen der voordeelen van den uitsluitenden handel, (daar de toegelatene vreemdeling zich door de Maatschappij niet laat afschrikken) maar wel alie de nadeelen. Is het te verwonderen, dat een groot gedeelte der kooplieden met wrevel tegen dit ligchaam vervuld is? - Daarentegen is de wezenlijk nuttige geoctroijeerde Maatschappij voor den Chineschen theehandel door gebrek aan deelneming blijven steken. Dit is niet de schuld der Regering, maar van een vooroordeel der Natie. De Heer van ouwerkerk de vries ziet, zonder de vernieu-
{==81==} {>>pagina-aanduiding<<}
wing dezer Maatschappij, geen heil voor den theehandel: dezelve wordt nu geheel passief gedreven, en vooral door de Amerikanen in onze havens aangevoerd.
Meende de kundige en onzijdige Schrijver aan de plans der Regering ten aanzien der Handelmaatschappij zijne toestemming niet te kunnen geven, (schoon hij het nut dier Maatschappij voor scheepsreederijen en den graanbouw erkent, waarbij nog wel de fabrijken in wollen stoffen, althans in de Noordelijke Provinciën, hadden mogen worden gerekend) hij verdedigt die ontwerpen ten aanzien van het Noordhollandsche Kanaal en de afsluiting van het IJ. Omtrent het eerste is men vrij algemeen van het daartegen opgevatte vooroordeel teruggekomen, en onze Schrijver betuigt rondborstig, ook tot dezulken te behooren. Tot nog toe verklaart zich evenwel het algemeene gevoelen, zelfs der kundigste en verlichtste mannen, (zoo als der Vertegenwoordigers van Amsterdam in de Staten Generaal) tegen den tweeden maatregel. Onze Schrijver voert zekerlijk duchtige gronden voor denzelven aan, zoo als de alsdan mogelijke uitdieping voor goed van het IJ, thans bijna een modderpoel, de daardoor bevorderde gezondheid, de beveiliging der Hoofdstad bij stormweder tegen overstrooming, de mindere kostbaarheid der dijken rondom het IJ, en tracht de bedenkingen, vooral de gestremde gemeenschap met de Zuiderzee, uit den weg te ruimen. Wij willen gaarne gelooven, dat eene nieuwe manier van schutten het oponthoud zal wegnemen; maar de kostbaarheid is een bezwaar, dat meer dan vier regels ter wegruiming vordert. Moeten alle die ontelbare vaartuigen, die uit de Zuiderzee dagelijks te Amsterdam aankomen, voor geld schutten, dan kunnen zij de onkosten niet opdiepen, en blijven weg; hetwelk toch zeer groote ongelegenheid voor Amsterdam zou veroorzaken.
Men ziet uit al het bovenstaande, dat onze Schrijver geen vriend is van den onbepaald vrijen handel, gelijk hij dan ook de maatregelen der Regering ter beperking van denzelven ten behoeve der fabrijken vergoelijkt. Wij gelooven echter, dat de bewijzen, daartegen door den voortreffelijken hogendorp aangevoerd, zonder repliek zijn. Hoezeer dan ook deze Verhandeling ons uitstekend bevallen heeft, wenschten wij wel, hogendorp's advijs, te dezen aanzien in de Hollandsche Maatschappij uitgebragt, ter vergelijking daarmede in het licht te zien verschijnen. Het onderwerp is toch van het hoogste belang.





{==82==} {>>pagina-aanduiding<<}

Levensschets van Prins Frederik van Brunswijk Lunenburg, Hertog van York en Albany, benevens eene Schets zijner prachtvolle Begrafenis, door J.G. Swaving. Met Platen. Te Dordrecht, bij Blussé en van Braam. 1827. In gr. 8vo. 182 Bl. f 2-40.

Deze schets begint met de geboorte van den Prins, 1763, en loopt tot zijnen dood en begrafenis, 1827. Verlangt iemand meer van 's mans geschiedenis te weten, hij kan zijne weetgierigheid voldoen in een werk, dat eerstdaags in twee lijvige boekdeelen het licht zal zien. Wij voor ons hebben aan deze schets genoeg. Wij willen den Hertog van york (hij was een Koningszoon en een Koningsbroeder) zijnen lof en zijnen lofredenaar niet betwisten. Door krijgsbedrijven en krijgsroem muntte hij echter niet bijzonder uit, in eene eeuw, die zoo vele beroemde en beruchte helden heeft opgeleverd, en in zijnen laatsten krijgstogt hier te lande diende hem ook zeker het geluk niet. Wij zijn het eens met de zoodanigen, die, volgens onzen Schrijver, beweren, dat de goede man knapper geweest is op de faizantenjagt, dan in de veldtogten van vijf- en acht-en-negentig. Wij vinden, onder anderen, tot zijnen lof hier aangeteekend: ‘Zijne Koninklijke Hoogheid was, zoo als algemeen bekend is, een der eerste jagers van het land. In 1824, toen hij nog in den bloei zijner gezondheid, en bij uitstek gelukkig op alle zijne jaagpartijen was, schoot zijne Koninklijke Hoogheid eens op eenen Zaturdag-ochtend, zijnde den 24 Januarij 1824, acht-en-negentig faizanten, behalve eene menigte ander wild; en, nadat de Hertog den ganschen dag zich met de jagt had blijven vermaken, dineerde hij dienzelfden avond op het kasteel van den Graaf van verulam in Hertsfordshire, en reed daarna nog, zonder naar bed te gaan, naar Londen, alwaar hij des Zondags morgens de godsdienstoefening in de koninklijke kapel bijwoonde.’ Het is er toch ver af, dat deze anekdote het roemrijkste of merkwaardigste van des Hertogs leven behelzen zou, en wij willen hem de aanspraak op de liefde en achting van het Engelsche volk, bij zijnen dood en begrafenis zoo overvloedig
betoond, niet betwisten. Zekerlijk had hij toch ook zijne gebreken, en de ergernis, door hem wel eens gegeven, kon

{==83==} {>>pagina-aanduiding<<}
zijn lofredenaar zelf, wel deels verzwijgen, deels bewimpelen, maar evenwel niet geheel verontschuldigen. Dit zij nu zoo als het wil, zijne begrafenis was prachtig, en de Schrijver was er ooggetuige van. Vier houtsneê-platen geven van dezelve eenig denkbeeld. Zijn afbeeldsel in koper is waarlijk fraai, en versiert de bladzijde tegenover den titel van deze Levensschets.




Nagelaten Gedichten van Pieter Nieuwland. Derde vermeerderde Uitgave. Te Haarlem, bij de Wed. A. Loosjes, Pz. 1827. In kl. 8vo. XIV, 196 Bl. f 1-50.

Welk een man pieter nieuwland geweest zij, is niet slechts in ons gansche vaderland, maar ook buiten hetzelve bekend. En deze man, zoo groot, zoo eenig in de gelukkigste beoefening der diepzinnigste wetenschappen, was te gelijk Dichter, - geboren, niet door kunst of oefening gevormd Dichter. Deze neiging, hem door de Natuur ingeplant, openbaarde zich reeds in het kind, groeide aan met den jongeling, en begaf den man niet. Nieuwland weêrstond die neiging niet. En hoe zoude iemand dat ook op zijne jaren hebben kunnen doen? Maar hij beperkte dezelve binnen zekere grenzen, om ruimer veld voor zijne wiskundige overpeinzingen te behouden. Hadde hij zich bij voorkeur aan de Poëzij gewijd, wie weet, of iemand van onzen leeftijd hem zoude hebben kunnen evenaren. Nu volgde hij enkele reizen die aandrift der Natuur, en schepte uit die oefening verpoozing, of troost, of vreugde; eene oefening, welke zijn eigenlijk vak van studie geen gering sieraad bijzette. Immers ontleende hij uit de fraaije letteren eene zekere levendigheid en aangenaamheid in betoogen en schrijven, welke het gestrenge der mathematische wetenschappen op eene liefelijke wijze temperen.
Met welk een genoegen en bewondering de dichtkundige voortbrengselen van nieuwland werden ontvangen, herinneren zich nog velen, die hem gekend hebben; en op welken prijs men ze nu nog, na verloop van dertig jaren, stelt, bewijst deze derde uitgave. De eerste verscheen in het jaar 1797, de tweede in 1816, beide bezorgd door den Heer a. de vries, aan wien wij dan ook deze derde vermeerderde uitgave te danken hebben. Nieuwland verdiende zulk

{==84==} {>>pagina-aanduiding<<}
eenen uitgever, die en in zijne hartelijke vriendschap gedeeld had, en over zijne gedichten zoo juist en keurig konde oordeelen. Getuige het voorberigt voor de derde uitgave; een voorberigt, zoo schoon en zoo kunstig, en toch zonder kunst, gesteld, dat wij met spijt de laatste bladzijde vernamen. Mogt toch de Heer a. de vries in het einde eene zedigheid kunnen overwinnen, welke hem terughoudt, om de verschillende vruchten zijner zoo langdurige en onafgebrokene oefeningen aan zijn vaderland mede te deelen!
Over de gedichten van nieuwland behoeven wij niets te zeggen. Bekwame kunstregters en het beschaafde publiek hebben daarover sedert eene reeks van jaren een vereerend oordeel geveld. Zij zijn van verschillenden, ook luimigen inhoud. Wij hopen onzen lezeren genoegen te zullen doen met de mededeeling van het volgende, voor de vuist gemaakte, stukje:




De ontsnapte snoek, of de ongelukkige vischvangst.

(Waarbij men eerst een schoonen snoek ving, maar bij het openen twee halfverteerde jonge katten in de maag vindende, dien uit viesheid wegwierp, en vervolgens twee andere aan de zethoeken kreeg, die bij het ophalen ontsnapten.)

o Onherstelbre schade en spijt! 
Welaan! wij zijn dien snoek dan kwijt! 
Wij hadden, waar' hij wel gegrepen, 
Gewis hem op het land zien slepen; 
Nu zwemt hij ver van hoek en land. 
'k Heb dan vergeefs gewatertand! 
o Spijt! o onuitwischbre schand 
Voor die hem van den hoek liet glippen! 
Wat zouden wij met grage lippen 
Dien visch, met boter mild besproeid, 
Met appels, onder de aard gegroeid, 
Naar 't gretig voorbeeld, in zijn leven 
Door hem aan andren visch gegeven, 
Genuttigd hebben, versch en frisch! 
o Spijt, die onherstelbaar is! 
Wij dachten reeds ten derdenmale 
Ons eens op lekkren snoek te onthalen, 

{==85==} {>>pagina-aanduiding<<}

Ten derdenmale is 't ons mislukt, 
De buit schier uit den mond gerukt! 
Zou heks of spook hier ook meê spelen, 
Bekend in deze werelddeelen? 
Zou 't ook de booze Toovertrijn (*) 
Of een van haar gezellen zijn, 
Die, door een reeks van ongelukken, 
Den visch ons telkens komt ontrukken? 
Zond die gehate boerenplaag 
Den eersten snoek, wat al te graag, 
Twee jonge katten in zijn maag? 
(Dit, dunkt mij, kan ik best bevatten, 
Want heksen houden veel van katten;) 
En rukt zij, door een toovervloek, 
Nu weêr de visschen van den hoek? 
Ik kan geen andre reden vinden. 
Of dit moest waar zijn, lieve vrinden! 
Dat zij, wier vangst ons menigmaal 
Gevleid heeft met een goed onthaal, 
Maar liet de tafel altijd kaal, 
Wel net en kunstig hoeken zetten, 
En wonder naauw op 't bijten letten, 
Maar, halen zij den visch er uit, 
Meêlijdend worden met hun buit; 
Dat dan het heele spel verbruidt. 

Bergzigt bij Vollenhoven, 13 Aug. 1782.

Nieuwland was ook alles behalve ongelukkig in het hanteren van de Latijnsche en Fransche lier. Proeven van beide soort vindt men in deze uitgave. Wij zijn het volmaakt eens met de vries, wat de Latijnsche Poëzij betreft. Hadde hij zich wat meer geoefend in het stemmen van de snaren zijner lier naar Romeinsche zangwijze, hem zoude eene roemrijke plaats onder de Latijnsche Dichters van ons vaderland toegewezen zijn.
Wij besluiten dit kort verslag met het volgende, den edelen nieuwland zoo wèl kenschetsende, bijschrift op deszelfs afbeeldsel, door jan de kruyff:

Naar 't uiterlijke een kind en waarlijk kind naar 't hart, 
Maar naar den geest een man, die de eerste mannen tart. 







{==86==} {>>pagina-aanduiding<<}

Vertelsels en Puntdichten, door Hermanus Asschenbergh. Tweede Druk. Te Amsterdam, bij P. Meijer Warnars. 1827. In kl. 8vo. VIII en 135 bl. f 1-40.

Luimige Poëzij van N.J. Storm van 's Gravesande. Te Rotterdam, bij A.F.H. Smit. 1827. In kl. 8vo. VIII en 192 bl. f 2-:

Deze beide dichtbundeltjes, welke in trant en inhoud eene groote familiegelijkenis bezitten, kunnen wij gevoegelijk in ééne beoordeeling zamenvatten. Zij vormen met de Luimige Dichtstukjes van van oosterwijk bruyn, in 1824 bij westerman uitgekomen, een klaverblad, dat in de bloemruikers der liefhebbers van ligtere poëzij te regt een plaatsje mag bekleeden, en door den kunstregter niet met een vergrootglas moet bekeken worden, wijl een dergelijk plantje geene aanspraak maakt op eene hoogere schoonheid, maar zich tevreden houdt met eenen oogenblikkelijken aangenamen indruk te weeg te brengen.
De gedichtjes van asschenbergh, welke uit een vroeger tijdperk, uit dat onzer overbeschavende Kunstgenootschappen, oorspronkelijk zijn, en thans de eer van eenen tweeden druk genieten, bestaan grootendeels uit kleine vertelsels en berijmingen van bekende anekdoten, dikwijls los en luimig, soms zelfs naïf en geestig; en dan ook uit enkele puntdichten, welke over het algemeen van goed gehalte zijn. Kleinere luimige dichtstukjes van gemengden inhoud zijn onder dezelve verstrooid, en de verzameling wordt besloten door eene soort van hekeldicht: aan de Prulrijmers dezer Eeuw, dat echter, onzes inziens, bij dezen tweeden druk gerust had kunnen achterwege blijven, daar men het bijna beschouwen kan als gevloeid uit de pen van een' dergenen, tegen welke hetzelve gerigt is. Een enkel stukje, de menschlievende Boer, op bl. 22, had men ook wel mogen terughouden; want de kieschheid der tegenwoordige Eeuw zal met hetzelve geenszins gediend zijn, en het is dan ook waarlijk wat al te ruw. Voor het overige vinden wij op den inhoud, van den kant der zedelijkheid, niets aan te merken, en bevelen dus dezen keurig uitgevoerden herdruk met ruimen gemoede aan alle beminnaars eener geestige en naïve poëzij; en wij durven zelfs twijselen, of niet een aantal, na vergelijking van asschen-
{==87==} {>>pagina-aanduiding<<}
bergh met 's gravesande, zal zeggen: ‘Hier hebben de jongen het de ouden niet verbeterd.
Deze zinsnede, met welke wij den overgang tot No. 2, de luimige Poëzij van n.j. storm van 's gravesande, maken, moet echter niemand tegen dezelve voorinnemen. Men mist hier wel die gladheid en zuiverheid van versbouw, welke het voorgaande bundeltje onderscheidt; men stoot dikwijls op gezochte rijmklanken en vullende stopwoorden, en vindt niet zelden langdradigheid en gerektheid, waar men losheid en luimigheid moest aantreffen; maar de Heer 's gravesande heeft, gelijk de meeste zijner hedendaagsche luimige ambtgenooten, de toevlugt genomen tot eene bron, uit welke asschenbergh niet schepte, en die echter, met oordeel en bescheidenheid gebezigd, eenen rijkdom oplevert aan geestige en vrolijke vloeistof, het burleske namelijk; dat is, de kunstgreep, om personen uit de fabelkunde of de grijze oudheid op te schikken met het belagchelijk kostuum van hedendaagsche zeden en gewoonten, en de bespottelijke dwaasheden onzer tegenwoordige modewereld over te brengen op den Olympus der Goden, of in de ruwe paleizen der heldentijden. In dezen trant, en daarenboven als eene onschuldige parodie op sommige hooggeprezene beschrijvende gedichten beschouwd, is de Bruiloft van Peleus en Thetis alleraardigst; en vooral het dessert, waarop negen wereldwonderen, uit de potsierlijkste bouwstoffen nagevolgd, zijn opgedischt, is kunstig en lachverwekkend tevens beschreven. In dezen zelfden trant vindt men nog een aantal andere stukjes, vele van welke uit onze talrijke Jaarboekjes reeds aan de lezende wereld bekend zijn, en van welke de Kermis der Goden en Arion, tevens eene goedhartige satire op het improviseren, hetwelk tot eene rage dreigt over te slaan, ons de beste toeschijnen. Het is echter niet alles in dezen trant. Men vindt hier ook vertelsels uit den hedendaagschen tijd, aan welke men geene
luimigheid kan ontzeggen. Vooral beviel ons de Jager en de Dichter, welke anekdote, wij meenen van langbein ontleend, ook door van oosterwijk bruyn behandeld is, doch door 's gravesande uitvoeriger en ook komieker is bewerkt. Daarenboven vindt men huwelijkszangen, in verschillende vormen gegoten, ja zelfs in die van eene geweldig lange Cantate. Wanneer er op dat bruiloftsmaal slechts een half dozijn zóó lang zingende Dichters geweest zijn, dan durven wij betwijselen, of het wel tot de vermakelijkste behoord zal hebben. - Over het alge-
{==88==} {>>pagina-aanduiding<<}
meen is 's gravesande, gelijk wij reeds zeiden, wat te gerekt en langdradig, en geen gebrek is nadeeliger voor het luimige; de vliegende geest, en wat is de luim anders? die de reukzenuwen zal treffen, moet in geen plas water verdund zijn. Wij konden van dit gebrek een aantal voorbeelden bijbrengen; doch juist derzelver menigvuldigheid ontslaat ons van deze moeite, want elk vindt ze terstond. Slechts nog één woord: Het is tegenwoordig mode, dat elk eene spelling op zijne eigene hand aanneemt, en dus, tot groot genot van den spotzieken vreemdeling, onze taal tot een Babel van verwarring maakt. Zulks geeft eenen schijn van diepe kennis en grondige geleerdheid, waaraan het gemeen zich vergaapt, maar welken de kenner belacht. De Heer 's gravesande heeft deze mode gevolgd, en wij hebben er niets tegen, mits dat zijne helderder inzigten in onze taal hem maar niet verleiden tot glad verkeerde woordvoegingen, tegen welke reeds op de laagste schoolbanken gewaakt wordt, en van welke wij uit dit bundeltje des noods voorbeelden zouden kunnen bijbrengen.
Wij bevelen, ondanks het aangemerkte, ook dit bundeltje den beminnaar van luimige poëzij gaarne aan.

Walladmor. Door Sir Walter Scott. Naar het Hoogduitsch van Willibald Alexis. IIIde Deel. Te Groningen, bij W. van Boekeren. 1827. In gr. 8vo. 274 Bl. f 2-80.

Wij denken nu toch wel, dat het Voorberigt waarheid sprak, en dat wij alzoo hier eenen Pseudo-walter scott voor ons hebben, waaraan wij bij de vorige deelen nog eenigermate twijfelden. Wij hebben ons toen ook vergist, met Genievra te houden voor de dochter des huizes (eene lompe vergissing, inderdaad, waarvoor wij onze Lezeressen verschooning vragen); zij was slechts de nicht van den achtingwaardigen huisheer; zoodat, toen de vreemdeling als zoon des huizes herkend werd, niets haar huwelijk met hem in den weg stond. En wat zijnen mededrenkeling betreft, deze bleek te zijn zijn tweelingbroeder; hij ontsnapte nog even in tijds de galg, gaf zijne hoop op Genievra op, en reisde nu verre weg, om een beter leven aan te vangen, en wezenlijke heldendaden te ondernemen. Hoe alles zoo losloopen kon, leze men in het boek.





{==89==} {>>pagina-aanduiding<<}

Boekbeschouwing.

Nagelatene Leerredenen, van wijlen den Wel-eerw. Heer M. Stuart, in leven Christen-leeraar bij de Remonstrantsch-Gereformeerde Gemeente te Amsterdam. Iste Deel. Te 's Gravenhage en te Amsterdam, bij de Gebroeders van Cleef. 1827. In gr. 8vo. XVI, 470 bl. f 5-:

Onze letterkunde is rijk in goede leerredenen. Onze beste kunnen met de uitnemendste van alle landen en misschien van alle tijden wedijveren. Onder de eersten, ja onder de voorloopers van dit vruchtbaar tijdperk, behoorde stuart, door zijne bewerking (te zamen met eenen ambtgenoot) van jozef's heerlijke geschiedenis, daarna nog gevolgd van die des belangrijken Briefs van jacobus, in welke even zoo vele schranderheid der verklaring en hechtheid der redenering, als in gene verbeelding en gevoel lagen ten toon gespreid. De man was, trouwens, even gezocht als openbaar leeraar, als door het gansche land met roem bekend als schrijver der Romeinsche Geschiedenissen en andere stukken van onderscheiden inhoud. En men mag dus hopen, dat het vooroordeel, bij velen onzer minkundige landgenooten toen nog tegen de Remonstranten heerschende, niet zal belet hebben, dat ook zijne leerredenen vele oplettende lezers vonden. Door een' te vroegen dood aan ons ontrukt, vernemen wij met dankbaarheid, dat hij nog een deel van zijnen kanselarbeid ter beschikking voor het publiek heeft gesteld, en dat 's mans zoon, mede aan den H. dienst verbonden, de uitgave daarvan op zich heeft genomen. In een welgesteld voorberigt (dat vader en kinderen vereert) wordt ons verslag van een en ander gedaan; waaruit, even als uit een vroeger berigt ter inteekening, blijkt, dat wij zes deelen van matigen omvang hebben te verwachten, welker vier eerste grootendeels ge-
{==90==} {>>pagina-aanduiding<<}
vuld zullen zijn met een volkomen stel over de Gelijkenissen van onzen Zaligmaker. Wij herinneren ons trouwens, van deze stukken met allerbijzondersten roem te hebben hooren gewagen; en, wanneer wij nu en dan in de gelegenheid waren, eene derzelven te hooren, vonden wij ons immer bevestigd in het opgevatte gunstige gevoelen. Zij zijn, mogen wij zeggen, van nog rijperen leeftijd dan de anderen, en vereenigen, in menig opzigt, de voortreffelijke hoedanigheden,
boven afzonderlijk geroemd. Wie stelt reeds geen groot belang in het onderwerp, in de Gelijkenissen van jezus, die zijne leerwijze zoo volkomen en zoo heerlijk doen kennen, terwijl ze ons zijne leer zelve diep doen inzien en dankbaar vereeren? Wij herinneren ons echter, zoo min als de geachte voorredenaar, dusdanige volledige behandeling van dezelve. En geen wonder. Er behoort niet alleen veel moeds toe, om zulk eene vervolgstof voor den kansel op te nemen; maar er worden inzonderheid meer dan gewone gaven vereischt, om de toehoorders, door belangrijkheid en afwisseling van stof ter toepassing, aan derzelver voordragt te blijven boeijen. De groote eenvoudigheid, het betrekkelijke op tijd en plaats, en de gelijksoortigheid van inhoud, maken dit, in ons oog, allermoeijelijkst. Dusdanige bezwaren, echter, behoefden eenen stuart niet terug te houden. Wij bemerken dezelve bij zijne behandeling in het geheel niet, of althans zeldzaam, en dan eerst bij dieper nadenken. Zijn naauwkeurige blik beschrijft den omtrek van het gegevene beeld met volkomene juistheid; zijne oordeel- en oudheidkunde helderen vervolgens het duistere gepastelijk op, en nu levert het hem eene eigene stoffe van beschouwing; stoffe, die reeds terstond, in de inleiding, met den vinger aangewezen, en als belangrijk doel der verzochte aandacht voorgesteld was.
Op deze wijze verkrijgen wij de volgende onderwerpen, volgens voorgeplaatste teksten: Matth. XIII:3, over de Gelijkenissen van jezus. Lukas V:30-32, de geneesheer voor de zieken. L. V:33-35, bruiloftskinderen vasten niet. L. V:36-39, geen nieuwe lap op een oud kleed, noch nieuwe wijn in oude zakken. L.

{==91==} {>>pagina-aanduiding<<}
VI:39, 40, de blinde leide den blinde niet. L. VI:43-45, de boom en zijne vrucht. L. VI:46-49, het huis op eene rots of eenen zandgrond. L. VII:31, 32, de eigenzinnige kinderen. L. VII:41-43, grootste kwijtschelding, grootste dank. L. XI:5-8, bemoediging voor den bescheiden bidder, ontleend uit het vermogen der onbescheidenheid, zelfs bij geveinsde vriendschap. L. XI:9-13, over de verhooring des gebeds. L. XI:14-23, het verdeelde rijk. L. XI:24-26, de terugkeerende onreine geest. L. VIII:5-15, de zaaijer. L. VIII:15, de zaaijer. Matth. XIII:24-30, 36-43, het onkruid onder de tarwe. Mark. IV:26-29, de wasdom van het koren een zinnebeeld van Gods koningrijk.
Het is waar, deze korte opschriften zeggen niet overal genoeg, om den lezer met inhoud en strekking bekend te maken. En het zou ligt voor hem, niet min dan voor ons, gerekt worden, al wilden wij ook maar de schets van deze zeventien leerredenen uitschrijven. Wij zullen er dus zoo veel bijvoegen, als noodig schijnt, om ons gezegde te staven. De eerste is blijkbaar inleidend; de tweede doet den mensch als zondaar, en het Evangelie als voor zulken berekend kennen; de derde leert godsdienstige blijdschap; de vierde doet Jodendom en Christendom elk in zijn eigenaardig, even belangrijk licht kennen; de vijfde verzet zich tegen alle menschelijk gezag; de zesde is zoo rijk in leering, als het onderwerp eenvoudig is; de zevende toont vooral de vastheid van het geloof, wanneer het hart medewerkt; de achtste, eigenzinnigheid; de negende, veel vergiffenis heeft elk onzer noodig; pogen wij dan elk den ander' voorbij te streven in de liefde; de tiende, hoe moet (dan) de altijd trouwe Vriend, die nimmer slaapt, altijd gereed staat, en wiens wil alleen den stand der dingen rigt, de gereede en zekere toevlugt voor den bescheiden bidder zijn; de elfde, de ware zin, in welken men zich van alle gebedsverhooring kan verzekerd houden; de twaalfde, zedelijke waarde des geloofs; de dertiende, noodzakelijkheid der volko-
{==92==} {>>pagina-aanduiding<<}
mene, ernstige bekeering; de veertiende, verschillende hoorders; de vijftiende, de regte toehoorder; de zestiende, waarom goeden en kwaden in de Christenheid; de zeventiende, opwekkelijke en bemoedigende natuurbeschouwing.
Thans blijkt ten minste de verscheidenheid en belangrijkheid der onderwerpen, meestal onmiddellijk uit de gelijkenis, slechts eene enkele keer uit derzelver aanleiding of gevolg voortgevloeid; schoon het niet valt te ontkennen, dat de oorspronkelijke eenvoudigheid, bij de uitbreiding en toepassing op onze tijden, wel eens iets lijdt. Het is hiermede niet altijd gelegen, als b.v. met de Spreuken van salomo, die door uitbreiding eerst regt in het licht treden, en hare verklaring in de toepassing vinden. Het is vaak niet meer dan een treffend woord, voor tijd en plaats. Doch, hoe weinig loopt dit, bij de kunst van onzen redenaar, in het oog! Hoe plegtig is meestal zijn aanhef, hoe aandachtwekkend zijne inleiding, hoe onderhoudend zijne verklaring, en hoe wèl de gemeente door dit alles voorbereid, om zijne altijd belangrijke toepassing met gretigheid te hooren! Iedere leerrede is inderdaad eene verhandeling, wanneer wij op de hechtheid der redenering letten, aan welke echter de tekst haren bepaalden gang en de godsdienstige gelegenheid leven en gevoel bijzet. Doorgaans zeker is de toon in dezelve hooger gezet, dan men thans, onder ons, in leerredenen gewoon is; maar de denkbeelden zijn voor iedereen helder, derzelver aaneenschakeling gemakkelijk te te volgen. Slechts eene enkele keer misten wij deze bevattelijkheid, en twijfelden dan wel eens, of er ook eene schrijf- of drukfout plaats had. Moesten wij op den, voor het overige heerlijken, stijl echter iets aanmerken, het zou misschien zijn: al te groote statelijkheid, welke door hem, die slechts inkijkt, niet doorleest, voor gemaaktheid zou kunnen gehouden worden. Trouwens, het is menschenwerk, en waar was het heerlijkst menschenwerk zelve nog ooit volmaakt?... vooral in het bestuur van tong of pen?

{==93==} {>>pagina-aanduiding<<}

Onder de bevalligste rekenen wij de derde, de zesde en de laatste; onder de belangrijkste en verdienstelijkste, een, vier en vijf. Doch, hoezeer wij de verklaring van Luk. V:36-39 met groote belangstelling, goedkeuring en toestemming lazen, wij houden het met stuart niet voor voldongen, dat levi en mattheus twee onderscheidene personen zijn. En, schoon wij bij Luk. VI:43-45 's mans vernuft en kunde bewonderen, de volgende, op zichzelve schoone, plaats zouden wij weggelaten hebben: ‘Het zijn deze zinnebeeldige waarnemingen op het boomgewas, welke jezus zelf toepast op het menschelijke hart, uit hetwelk de boom des levens in de groote slagader opgaat, om deszelfs takken te verspreiden door het gansche ligchaam, en het gansche voorkomen van den mensch in frisschen bloei of kwijning te doen beantwoorden aan de gematigdheid des bloeds, hetwelk door al de buizen en bekleedselen der spieren tot de opperhuid doordringt. Het is echter geene ontleedkundige toepassing, welke de Leeraar bedoelde,’ enz. enz. De geest van stuart was in rijpen ouderdom nog weelderig, als die eens jongelings; en hoe ligt blijft daarvan eenig min gewenscht blijk over, wanneer men niet zelf, als uitgever, mag besnoeijen, wat, bij de voordragt zonder hinder, voor de bedachtzame lezing beter achtergebleven ware. Reeds vroeger schreven wij ook de duisterheid op eene enkele plaats aan dit zelfde gebrek van 's meesters oog toe. Want, hoe wakker zich de zoon van zijnen pligt ook gekweten hebbe, hier en daar heeft eene kleine nalatigheid plaats; zoo als waarschijnlijk, bl. 305, een waarlijk wezen; bl. 377, reg. 16, geene voor geene, - dat den zin geheel bederft; bl. 428, reg. 23, bij de Ouden van dagen bij God, voor, bij den Oude van dagen, bij God, en nog
eene andere plaats, ons ontschoten, die wij niet begrepen hebben. Wij zeggen dit niet ter berisping: want met hoe veel bezwaar gaat de uitgave van eens anders, ligt niet geheel naauwkeurig, en snel geschreven handschrift gepaard; maar om den waardigen steller geene verwarring of misslag toe te schrijven, die hij niet begaan kon.

{==94==} {>>pagina-aanduiding<<}

Neen, zijne denkbeelden zijn zoo helder, als zijne kundigheden naauwkeurig en grondig. En, zijn wij het, als schriftverklaarders, of liever in de aanwending van den tekst, daartoe al ligt wat verbogen, ook niet volstrekt altijd met hem eens, noch kunnen misschien alle zijne overige denkbeelden aannemen, wij bewonderen hem echter hoogelijk, en verheugen ons, dat zulke meesterstukken niet in het duister gebleven zijn. Wie redelijke en grondige bevestiging in zijn geloof, wie heldere bijbelkennis en warme toepassing, in eenen voortreffelijken vorm, mannelijk-welsprekend, verlangt, die bezorge zich stuart's dierbare nalatenschap! Zoo vrij van elk menschelijk stelsel, als gehecht aan de openbaring, zoo weinig beschroomd, om te verwerpen, wat hem ongegrond voorkomt, als moedig, om het redeloos ongeloof tegen te gaan, bewandelt hij eenen middelweg, die velen noodwendig moet voldoen. Neen, men verwaarlooze dezen schat, om latere voortreffelijke bundels, nooit, noch wane, dat de waarheid als de mode verandert; en wie vooral stuart gaarne hoorde, die brenge zich den voortreffelijken man, bij het lezen dezer predikatiën, nog dikwijls voor den geest, terwijl hij een offer der vereering en dankbaarheid aan zijne nagedachtenis heiligt!
Daar wij nog dikwijls op dit werk moeten terugkomen, breken wij hier af, met een verpoozend staal van den schilderenden stijl; waartoe wij, lest heugt best, het navolgende uit de laatste leerrede kiezen:
‘Hoe gaat het toch met de korenakkers toe, die u, terwijl ik tot u spreke, met veelbelovend veldgewas omringen: de landman werpt, nadat de ontdooide grond voor het snijdend kouter week, het zaad in de aarde, en heeft daarmede reeds zijn groote werk verrigt. Nu kan hij zich des nachts ter rust begeven, en opstaan zonder zich te spoeden naar den akker; de werking van de ontwikkelende en groeizame krachten der Natuur, in het gezonde zaad en in de vruchtbare aarde toebereid, wordt niet gestaakt, schoon schier het gansche schepselenheer in rust ga met den nacht; noch

{==95==} {>>pagina-aanduiding<<}
het wijze werk van den almagtigen Beheerscher der Natuur heeft op den dag het toevoorzigt des stervelings noodig. De zaadkorrels, aan den schoot der aarde toevertrouwd, worden door de Godheid zelve bewaard, die ze, in de lente zelfs, nog somtijds dekt met de sneeuwvlok voor indrang van de vorst, en óf in rijken dauw óf milden regen het groeizaamst vocht ter ontwikkeling en wasdom schenkt. De landman moge zich door nuttelooze zorgen kwellen, wanneer het weder niet aan zijn wantrouwend hart voldoet; of zich, integendeel, verheugen in den groei, dien hij door het angstig wieden van elk ander kruidje wil bevorderen, terwijl menig halmpje zelf daarbij slechts veel gevaars loopt; of liever moge hij, gerust op Godes zorgen, den stillen groei van het uitgeworpen zaad verbeiden, en elders zijn belang in stal of kooi, in bosch of weide trouw ter wacht staan; al sliep hij voorts en stond slechts op, den nacht en dag: het zaad zou uitspruiten, en lang worden, dat hij zelfs niet en wist hoe! Van tijd tot tijd het oppervlakkig oog eens op het veld geslagen, ontmoet hetzelve telkens, naar het schijnt, eene nieuwe schepping. De zwarte grond, die alle licht verzwelgt, en dof en doodsch door droeven aanblik is, doet bijna aan den ouden bajert denken, die nogtans de zaden reeds der gansche schepping inhield; die zwartheid zelve doet den grond, met het licht, de warmte tevens verzwelgen uit den dampkring, opdat het der ontwikkeling aan voedsel, kracht, noch ruimte mangele. Een wijl verloops vertoont zich een groene weêrschijn op het donker vlak der korenvelden, waarin menig een zonnestraal nu wederkaatsing vindt, en het opmerkend oog de eerste hoop des wederlevens ziet. Flaauw en zwak schemert nogtans slechts hier en daar het dun opkomend sprietje; maar kort daarna is het gansche veld met het zachtste groen bedekt. Nu kan het scherpstziend oog niet dringen tot den grond; nu spiegelt zich het licht
met de zoetste speling in het aangevulde kruid; nu lacht het gansche veld bij elken

{==96==} {>>pagina-aanduiding<<}
aanblik van de zon, en dartelt met de vlugtige schaduwen der drijvende wolken, die deszelfs glans verhoogen en verdiepen, en het oog verrukken met de tooverende bevalligheden der Natuur. - Een weinig later is dit licht-groen kleed, hetwelk als de dunste stof op de oppervlakte der aarde lag verspreid, en elke oneffenheid des gronds liet zien, als ware het zeer strak getrokken langs de vlakte, zeer ruim en dik, hetwelk blijkt, zoodra de wind zijnen adem zendt, en de ruime plooijen van het thans vlottend gewaad vertoont. Het kruid is lang, verscheiden voeten hoog, staat rijzig op den steel, gelijkt naar gras niet meer, en lispelt aan het oor met zacht gefluister, wanneer een koeltje deszelfs toppen roert. Natuur, die zich in het eerst vertoonde aan het oog, maakt zich thans bemerkbaar voor het oor; en hij zelf, die het zaad wierp in den grond, zonder naar hetzelve verder om te zien, en weet nïet, hoe? - Dit hoe weet hij nu wel, die de werking der Natuur kent, schoon hij met deze kennis niets meer weet, dan dat geene menschenmagt daartoe iets doet. Want de aarde brengt van zelve vrucht voort.’
Op den titel vinden wij de woorden nagelaten, wijlen en in leven, alle hetzelfde denkbeeld uitdrukkende; althans wijlen had, dunkt ons, gevoegelijk kunnen achterblijven.
De gelijkenis van het afbeeldsel des waardigen leeraars voldeed ons beter dan de gravure, en hadden wij hetzelve gaarne op wat grootere schaal gebragt gezien.




Leerredenen over den Dood en de Opwekking van Lazarus, tot troost en bestuur van bedroefden, bij het afsterven van geliefde betrekkingen; door D.H. Wildschut, Predikant te Amsterdam. Te Amsterdam, bij J. van der Hey en Zoon. 1827. In gr. 8vo. XX en 239 bl. f 2-80.

‘Het jaar 1826 (Voorrede, bl. XVII volg.) was niet alleen voor mij zeer beproevend, maar ook smar-
{==97==} {>>pagina-aanduiding<<}
telijk voor velen, die, ten gevolge der ziekte, welke in onderscheidene gewesten van ons vaderland en ook binnen deze stad heerschte, dezen of genen hunner naaste betrekkingen verloren. Deze treurige tijdsomstandigheden gaven mij de eerste aanleiding, om eenige Leerredenen te houden over de merkwaardige geschiededenis van den dood en de opwekking van lazarus te Bethanië, tot troost en bestuur van bedroefden; en het verlies mijner dierbare Echtgenoote, kort na het opvatten van dit voornemen geleden, maakte zulks nu ook eene dringende behoefte voor mijn eigen hart.’
Zwaar was het verlies, dat de waardige wildschut heeft geleden, bij den dood zijner Echtgenoote. Zijne droefheid was groot, en in elk opzigt regtmatig. Verre verwijderd van die luidruchtigheid, welke, als een stoppelvuur, spoedig ontvlamt, maar even spoedig heeft uitgewoed, was hij bedaard, Christelijk onderworpen, en voedde zijne droefheid, maar als een, die hope heeft, en zich door het Evangelie laat troosten en besturen. ‘Jezus christus heeft den dood te niet gedaan, en het leven en de onverderfelijkheid aan het licht gebragt, door het Evangelie.’ Dit is het motto voor deze Leerredenen, en het bezielt dezen bundel geheelènal. Het kart is het, dat welsprekend maakt. Deze waarheid wordt in elke Leerrede bevestigd gevonden. Tot matiging van diepe droefheid is weinig geschikt luid gejammer en overvloed van woorden. Alwie hierin het overvloedigst is, heeft, gelijk wij reeds te kennen gaven, meestal het spoedigst zijn geleden verlies vergeten. Bij het lezen van deze Leerredenen gevoelt men eerst regt, wat paulus bedoelde, toen hij schreef: ‘Geloofd zij de God en Vader van onzen Heer jezuschristus, de Vader der barmhartigheden, en de God van allerlei vertroosting, die ons vertroost in alle onze verdrukking, opdat wij zouden kunnen vertroosten de genen, die in allerlei verdrukking zijn, door de vertroosting, met welke wij zelven door God vertroost worden.’ 2 Kor. I:3, 4.
De bekende geschiedenis van lazarus wordt hier

{==98==} {>>pagina-aanduiding<<}
in zes Leerredenen behandeld. Nooit hebben wij veel opgehad met de versnippering van het schoone verhaal des Apostels joannes. Alles is daar één. Het verhaal verliest veel van zijne eenvoudigheid, bij willekeurige afdeelingen. Meer dan eenmaal waren wij in de gelegenheid, deze versnipperde behandeling van dit voortreffelijk verhaal af te keuren. Doch, zoo als wildschut hier alles afdeelt, voldoet het geheel voortreffelijk. Het doel, om te troosten en te besturen, vereenigt hier alles op het naauwst. Het letten op de bijzondere omstandigheden van al de hier voorkomende personen werkt tot het behouden dier eenheid mede op eene wijze, zoo als wij nog nergens, aangaande deze merkwaardige Evangelische geschiedenis, gevonden hebben.
Om ook den Lezer hiervan te overtuigen, zullen wij de behandelde onderwerpen hier afzonderlijk opgeven. I. Jo. XI:1-6. Jezus, het berigt van lazarus' krankheid ontvangen hebbende, vertoeft nog twee dagen; of: Het gedrag des Heeren hierin een spiegel van de wijsheid en liefde des hemelschen Vaders in de donkerheden en raadselen van ons levenslot. II. - vs. 7-10. Jezus laat zich van zijn voornemen, om naar Judea te gaan, door de bedenking zijner leerlingen niet afschrikken; of: De moeijelijkheden in ons levenslot moeten ons niet weêrhouden van de getrouwe vervulling onzer roeping. (Uit de inleiding tot deze Leerrede schrijven wij het volgende af, omdat het ongezocht bevestigt hetgeen wij nopens de oorzaken der bewaarde eenheid van het onderwerp in deze Leerredenen boven hebben aangemerkt: ‘De tekstverzen behooren dus niet tot de geschiedenis zelve van lazarus' opwekking uit den dood; - maar zij staan zoo geheel op zichzelve, dat zij uit het verhaal zouden kunnen weggenomen worden, zonder den draad van hetzelve af te breken. Ik had daarom dit gedeelte van het Evangelieberigt met stilzwijgen kunnen voorbijgaan, en zulks ook reeds voorgenomen, toen ik, hetzelve herlezende, van besluit veranderde, omdat ik in deze woorden van onzen Heer een onder-
{==99==} {>>pagina-aanduiding<<}
werp ontdekte, hetwelk voor lijdenden en bedroefden een zeer belangrijk bestuur oplevert, en ernstig verdient behartigd te worden. Zoo gaat het ons dikwijls, M.H.!’ (ook deze verrassende opmerking willen wij niet in de pen houden) ‘bij het onderzoeken der heilige Schriften. Meermalen lazen wij een of ander gedeelte van dezelve, zonder daarin iets aan te treffen, hetwelk onze bijzondere opmerkzaamheid en belangstelling tot zich trok; maar naderhand, in
eene andere gemoedsstemming of met een ander doel, dezelfde geschiedenis herlezende, ontdekten wij niet zelden nieuwe gezigtpunten voor onze godsdienstige beschouwing. - Inderdaad, de heilige Schrift is eene onuitputtelijke bron van bestuur en troost in alle omstandigheden des levens, maar niet het minst onder onze beproevingen en droefenissen.’) III. - vs. 11-16. Jezus zegt aan zijne leerlingen, dat zijn vriend lazarus slaapt, en verklaart dit van deszelfs dood; of: De dood dergenen, die in den Heere sterven, voorgesteld onder het verzachtend beeld des slaaps. IV. - vs. 17-27. Het gesprek des Heilands met martha, bij zijne aankomst te Bethanië; of: Jezus christus is de opstanding en het leven voor allen, die in Hem gelooven. V. - vs. 28-38a. Jezus, ziende martha, maria en de verdere omstanders weenen, wordt zelf ook zeer bewogen, en komt weenende tot het graf; of: De verpligting en vertroosting eener hartelijke deelneming in elkanders droefheid. VI. - vs. 38b. - 44. Jezus wekt zijnen vriend lazarus uit den dood op, en geeft hem aan deszelfs betrekkingen weder, of: Onze dooden, die in den Heere stierven, zijn voor ons niet verloren, en zullen ons eenmaal door Hem hergeven worden.
Hieruit zal nu de Lezer gemakkelijk kunnen opmaken, dat de eenheid van het onderwerp door al de Leerredenen henen getrouw is bewaard. Ook de bijzondere onderwerpen in elke Leerrede liggen in den gekozen tekst, en worden niet te verre gezocht, maar zijn als van zelve ge-
{==100==} {>>pagina-aanduiding<<}
vonden. Hartstogtelijkheid wordt hier opzettelijk vermeden, maar de troost des Evangelies overal en gepast medegedeeld. Wij kunnen niet anders, dan deze Leerredenen algemeen aanprijzen, vooral aan zulken, die dierbare panden te beweenen hebben. Zij vinden hier troost door hope op Hem, die het leven en de opstanding is.
God drooge, ook door dit geschenk van wildschut, vele tranen, die zonder christus altijd zouden vloeijen!




G.C.B. Suringar, de Gallorum Chirurgia etc. D.i. Bundel Waarnemingen over de Fransche Heelkunst. Te Leyden, bij S. en J. Luchtmans. 1827. In gr. 8vo. XVI, 381 bl. f 3-20.

Het wetenschappelijk verkeer der natiën onderling kan niet anders dan aan de wetenschappelijke beschaving bevorderlijk zijn. Want, gelijk elke natie naar haren aanleg en op hare wijze de wetenschappen beoefent, zoo is ook iedere natie voor de bearbeiding van afzonderlijke gedeelten meer geschikt en berekend. Het zou verkeerd zijn, bij allen dezelfde wetenschappen op dezelfde hoogte te willen zien bloeijen, en alleen eene dwaze eigenliefde en bekrompene kleingeestigheid kan een volk diets maken, dat het in alle takken van menschelijke kennis de overige volken te boven gaat. Buiten kijf is er geen der hedendaagsche volken, hetwelk de Franschen in chirurgicale bekwaamheden overtreft. 't Is waar, de groote vorderingen, welke de Chirurgie der Engelschen gemaakt heeft, de ijzeren vlijt en onvermoeide pogingen der Duitschers schijnen den voorrang der Franschen meer en meer te betwisten. Maar, als men onbevooroordeeld de zaak gadeslaat, dan gevoelt men zich gedrongen, te erkennen, dat, boven allen, de Franschen tot de operative Heelkunde inzonderheid als geboren zijn, en dat, op welke groote mannen zich de Engelsche en Duitsche school beroemen mag, de Chirurgie als 't ware de schering en in-
{==101==} {>>pagina-aanduiding<<}
slag der Fransche Geneeskunde uitmaakt. Of zien wij ook nu niet gansche scharen van naijverige naburen naar Frankrijks Hoofdstad toestroomen, om aldaar een cours d'opération te houden; en is dit niet een sprekend bewijs van de erkende meerderheid dezer natie, dat meer afdoet, dan de jaloersche bedillingen van partijdige vooringenomenheid voor eigen landaard?
Geen wonder derhalve, dat wij van tijd tot tijd berigten ontvingen van wetenschappelijke reizen, naar Parijs met dat oogmerk ondernomen, bovenal door Duitschers, door frank, casper en anderen, waarin echter altijd meer- of minder de nationale vooringenomenheid van den wetenschappelijken reiziger doorstraalt, omdat de geest van cosmopolitismus zelfs bij Geleerden, helaas! een zeldzame geest is. Aan een' gelijken oorsprong is de boven aangekondigde bundel waarnemingen van onzen jeugdigen, reeds voordeelig bekenden langenoot suringar zijn bestaan verschuldigd. Dezelve behelst het gedeeltelijk verslag eener wetenschappelijke reize, naar Frankrijk en Duitschland ondernomen, en draagt alle kenmerken van die onpartijdige waarheidsliefde, welke wij boven hebben aangeprezen. De Heer suringar, erkennende de groote vorderingen, welke, vooral in latere tijden, door de Franschen in de Chirurgie gemaakt zijn, poogt, na eene korte Historie der Heelkunde in Frankrijk te hebben voorafgezonden, (die men welligt, niet te onregt, als een hors d'oeuvre beschouwen kon) de oorzaken dier vorderingen op te sporen, waarbij het ons verwonderde, dat de geleerde Schrijver breed opgeeft van de uitwendige oorzaken, welke daartoe hebben medegewerkt, zonder de inwendige oorzaak, welke vóór allen vermeld behoorde te zijn, onder die rij te scharen; wij bedoelen den aanleg en het karakter der Franschen zelven, waardoor zij, gelijk wij boven aanmerkten, tot de operative Chirurgie als geboren zijn, en zonder welke die oorzaken van buiten ten deele wegvallen, ten deele luttel baten zouden.
De hierop volgende waarnemingen gaan over wonden, zweren, pijpzweren, beenbreuken, ontwrichtingen, slag-
{==102==} {>>pagina-aanduiding<<}
aderbreuk, darmbreuken, waarbij de Schrijver de méthodes opgeeft, door dupuytren, lisfranc, béclard en anderen tot heeling der opgenoemde ziekten en gebreken meest algemeen gebezigd, en tevens melding maakt van de gevallen, die hij door deze beroemde Parijsche Heelmeesters heeft zien behandelen.
Het valt buiten ons bestek, in bijzonderheden te treden. Het gezegde zij genoeg, om den aard en de strekking van dezen bundel te doen kennen. Wij hopen en verwachten, dat een genoegzaam vertier den Heer suringar zal aanmoedigen, om ook het overige gedeelte van zijn verslag, Duitschland betreffende, spoedig te laten volgen.




Vergelijking tusschen de Pharmacopoea Belgica en Batava; met eene korte verklaring der scheikundige bereidingen, in dezelve voorkomende. Door L.G. Bredie. Te Amsterdam, bij A.B. Saakes. In gr. 8vo. Buiten de voorrede, 224 bl. f 2-20.

Onder de prullaria is dit boek inderdaad een meesterstuk, en gevoegelijk zoude deszelfs beoordeeling kunnen bestaan in één woord: scheurpapier. Om echter de zoo gewone beschuldiging, alsof Recensent zich slechts van eene magtspreuk bediende, voor te komen, zullen wij, kortelijk, den deskundigen lezer trachten in staat te stellen, om zelve ons oordeel te toetsen.
Deze vergelijking moet, volgens den Schrijver, dienen, om het gebruik der beide Pharmacopoeen gemakkelijk te maken, vooral voor eerstbeginnenden. Welk gemak hier nu aan eerstbeginnenden verschaft wordt, beoordeele men uit het volgende. Bl. 1 vinden wij bij de proefmiddelen dit opgeteekend: ‘1. Ter ontdekking van loogzouten. In Batava 4. In Belgica 5. proefmiddelen. 1. en 2. komen overeen in beide. 3. is in Belg. papier in lacmus (Bat. spelde lakmoes) geverwd, en door azijnzuur rood gemaakt. 4. Belg. een versch aftreksel van roode kool. 5. Belg. komt overeen met Bat. 4.-2. Ter ontdekking

{==103==} {>>pagina-aanduiding<<}
van vrije zuren. In beide 3. proefmiddelen, welke overeenkomen (spelling van lacmus en de plantennaam viola odorata in Belg. uitgezonderd). - 3. Ter ontdekking van zuren, zoo vrije, als gebonden. In beide 6 proefmiddelen. 9. 10. 11. 12. 13. Belg. komen overeen met 8. 9. 10. 11. 12. Bat. (alleen de spelling in Belg. acidum tartaricum voor tartarosum in Bat.) bij 14 Belg. is nog gevoegd baryta ter keuze.’ - Op bl. 4 lezen wij: ‘Hydrargyrum. Belg. heeft het woord droog bij glas gevoegd.’
Dit zal wel genoegzaam zijn, om het volstrekt nuttelooze eener zoodanige vergelijking te doen zien, die ook onverstaanbaar is, ten zij men de beide Pharmacopoeën er nevens legge.
Op bl. VII der Voorrede zegt de Schrijver: dat, daar dit boek ook voor ongeoefenden geschikt is, hij, om het nuttig gebruik van hetzelve ook voor hen te vergrooten, bij de behandeling der scheikundige en eenige andere bereidingen, eene korte verklaring derzelve, zoo eenvoudig mogelijk ingerigt, heeft gevoegd. Deze verklaringen zijn, naar het oordeel van Recensent, de ellendigste, die hij wel immer onder de oogen gehad heeft. Allerwegen toch dragen zij de kennelijkste blijken der diepste onkunde, zoo wel in het praktische als in het theoretische gedeelte der Artsenijmengkunde, en vallen niet zelden in het bespottelijke. Naar bewijzen hiervoor te zoeken, zoude overtollig zijn. Men sla het boek open, waar men verkieze; iedere verklaring eener bereiding zal de waarheid van ons oordeel aantoonen. Tot eene proeve schrijven wij daarom de eerste verklaring de beste af. Wij lezen op bl. 67: ‘Sulphur depuratum. Zie Bat. Sulphur Depuratum. Verschilt nog al aanmerkelijk in de beschrijving der bereiding: Belg.: wasch de zwavel met heet water, door dezelve in eene mortier te wrijven, tot dat dezelve geen teeken van zuur meer vertoont, en daarna door afgieting bevrijd wordt van de vuiligheden, welke in het water bezinken; bewaar dezelve, behoorlijk gedroogd, in eene geslotene flesch. Bat.: wasch de zwavel met heet water, tot dat het aanhangend zuur geheel weggenomen zij, bewaar dezelve, na goed gedroogd te zijn.

{==104==} {>>pagina-aanduiding<<}

‘Verklaring der bereiding. De zwavel is, zoo als de Apotheker dezelve koopt, niet behoorlijk gezuiverd, en daarom in dien staat, voor het geneeskundig gebruik, waarvoor dezelve bestemd is, niet geschikt. De met dezelve verbondene vreemde ligchamen en vuiligheden’ (dit woord schijnt den Schrijver bijzonder te bevallen; het wordt ten minste zeer menigvuldig in zijn boek aangetroffen) ‘moeten weggenomen worden; dit geschied volgens het opgegeven voorschrift. De zwavel heeft van sommige stoffen, waarmede dezelve verbonden was, en ook uit den dampkring, derzelver zuurstof eenigzints tot zich getrokken, en is daardoor gedeeltelijk in eene ligte graad verzuurd geworden; dit zuur wordt door afwasschen met heet water in hetzelve opgelost, en de zwavel er van bevrijd. Vuiligheden en aanhangende vreemde ligchamen, zwaarder dan de zwavel zijnde, bezinken, en kunnen dus door afgieting derzelve weggenomen worden; vuiligheid bovendrijvende, kan men eerst wegnemen; behoorlijk moet de dus afgewasschen zwavel gedroogd worden, daar dezelve anders de zuurstof uit het water weder eenigzints tot zich zoude trekken, en daarom ook, voor de zuurstof der dampkring, in eene geslotene flesch bewaard worden.’
Dit is dan eene korte en zoo eenvoudig mogelijke verklaring van eene der eenvoudigste bereidingen. Hoedanig het gelegen zij met meer zamengestelde, laat zich hieruit van zelve opmaken.
Het volgende voegen wij hier nog bij, en stappen daarmede van dit boek af. In de verklaring der bereiding van het Acidum sulphuricum purum, op bl. 72, wordt ons geleerd, dat de bijvoeging van platina-draden dient ‘ter meerdere zuivering der bereiding; daar dezelve het zwavelzuur nog meer doen ineendringen.’ De Schrijver waarschuwt daarbij tevens, de voegen niet toe te lijmen, ‘om de ontwikkeling der dampen, welke, (NB.) door de ontleding van de waterachtige deelen nog in de vitriool-olie bevat, meest uit waterstof-gaz bestaan.’(!!!)
Wij achten onzen tijd te kostbaar, om meerdere staaltjes mede te deelen, en vertrouwen, dat het bovenstaande

{==105==} {>>pagina-aanduiding<<}
genoegzaam zal zijn ter staving van ons bij den aanvang uitgebragt oordeel, dat dit boek onder de prullaria behoort, en geene andere waarde heeft dan die van scheurpapier.






Land- en Zeetogten in Nederlandsch Indië en eenige Britsche Etablissementen, gedaan in de jaren 1817 tot 1826, door J. Olivier, Jz. voorheen Secretaris te Palembang. Met Platen. Te Amsterdam, bij C.G. Sulpke. 1827. In gr. 8vo. XVI en 480 bl. f 4-90.

Brieven ov er Bencoolen, Padang, het Rijk van Menang-Kabau, Rhiouw, Sincapoera en Poelo-Pinang, door den Kolonel Nahuys, Ridder van de Militaire Willemsorde en van den Nederlandschen Leeuw, laatst Resident aan de Hoven van Souracarta en Djodjocarta. Tweede, vermeerderde Druk. Te Breda, bij F.B. Hollingérus Pijpers. 1827. In gr. 8vo. XXI en 288 bl. f 2-60.

Wij hebben het genoegen, den Lezer hier twee oorspronkelijke werken aan te kondigen, die zeer gewigtige bijdragen leveren tot de kennis van ons Oostersche Rijk. Gelijk de Heer olivier zich voornamelijk tot Java bepaalt, dus de Kolonel nahuys tot Sumatra. Beide deze eilanden zijn, sedert het Londensche verdrag des jaars 1824, de hoofdgewesten onzer Oostersche bezittingen, alwaar zij zonder Europesche mededingers gezag voeren. Daar de toestand dier landen nu sedert de oudere reisbeschrijvers, zelfs sedert stavorinus, zoo grootelijks veranderd is, dat deze in meer dan één opzigt naauwelijks meer bruikbaar zijn, zoo is een uitvoerig berigt van ooggetuigen over de tegenwoordige gesteldheid van het heerlijke Java, vooral de omstreken van Batavia, van het rijke Sumatra en onze nieuwe aanwinsten

{==106==} {>>pagina-aanduiding<<}
aldaar, voor Nederlandsche Lezers gewis uitstekend belangrijk, en wij haasten ons, hen met dezelve bekend te maken.
De Heer olivier, een teruggekeerd Nederlandsch ambtenaar, heeft zijne reis opgedragen aan de Heeren Prof. reinwardt en Dr. blume, (beide thans te Leyden) aan welke hij den titel geeft van humboldts van Java. Aan eene systematische orde bindt hij zich niet; veeleer zoekt hij door verscheidenheid te behagen. Berigten nopens de heerlijke landstreken en gezigten, de zeden en gewoonten der inlanders, die der Europeanen en hunne woonplaatsen, 's lands geschiedenis en bebouwing, jagt, de inlandsche Sultans, de plaatsen op de kust, enz. dit alles volgt in eene bonte rij op elkander; doch men kan geenszins ontkennen, dat de leeslust daardoor opgewekt wordt. In den beginne dachten wij: Een boek van schier vijfhonderd bladzijden, bijna geheel over Java! Doch weldra bleek het ons, dat dit onschatbaar eiland zoo veel wetenswaardigs bevat, dat de Schrijver nog geenszins zijne stof uitgeput heeft. In het eerste Hoofdstuk geeft hij zelf (een zeldzaam verschijnsel in reizigers!) regelen op voor reisbeschrijvers in het algemeen, en doet ons zien, dat wij veel meer dan dit Deel te wachten hebben, daar hij ons zijne verrigtingen op Sumatra, Banka, de Molukken en Malacca in het verschiet vertoont, en ons een verslag der eerste (mislukte) Expeditie tegen Palembang belooft, waarbij hij zelf tegenwoordig was.
Reeds dadelijk in het begin zijns reisverhaals brengt hij ons door straat Sunda naar het beroemde Batavia, hetwelk echter thans - als hoofdplaats van Nederlandsch Indië - niet meer bestaat, en deerlijk in verval is; wordende nog bijkans alleen door inlanders en Chinezen bewoond; terwijl de Europeanen alleen over dag hunne zaken aldaar komen waarnemen, maar in dit verpeste oord, welks kasteel en muren zijn afgebroken, niet vernachten. Zij breiden veeleer hunne woningen aan de westen zuidzijde der stad uit, en vormen dus de fraaije buur-
{==107==} {>>pagina-aanduiding<<}
ten, het Molenyliet, Rijswijk, Noordwijk, Weltevrede, en Meester Cornelis. Op Rijswijk woont de Gouverneur-Generaal, wanneer hij niet op Buitenzorg is. Dit laatste, 13 uren gaans van Batavia, (een weg, die met een' postwagen in vier uren wordt afgelegd) was sedert 1745 het buitenverblijf der Gouverneurs-Generaal, maar eerst in deze Eeuw regt aangebouwd, en eene welbevolkte woonplaats van Europesche Kolonisten geworden, die echter maar al te dikwijls ongestraft den armen inlander kwellen. Het karakter van dezen neemt de Heer olivier, over 't algemeen, in zijne bescherming; en het is merkwaardig, dat niet alleen hij, zoo wel als, in eenige opzigten, de Heer nahuys, maar ook de Engelschen raffles en crawfurd, van deze Javaansche bevolking zulk een gunstig getuigenis afleggen. De Javanen staan, zegt de eerste, ten aanzien van dat groote merkteeken der beschaving, de behandeling van het vrouwelijk geslacht, op een hooger standpunt, dan de meeste andere Aziatische volken. Er bestaat, vooral
bij den nog min bedorvenen bewoner der bovenlanden, zekere aartsvaderlijke eenvoudigheid, die echter, onzes inziens, meer van kinderlijke onschuld heeft, dan, gelijk de Schrijver zich ergens uitdrukt, van praktische filozofie, welke laatste slechts een gevolg is van vaste beginselen, zoo als bij den Javaan het geval niet schijnt te wezen. Een weinig naar den fraaijen kant geteekend schijnt echter het beeld te zijn, dat de Heer olivier van hem ontwerpt. Godsdienstigheid zonder ophef, ouderliefde zelfs na den dood dier geliefden, afkeer van misdaden, ondergeschiktheid, kinderlijke gehoorzaamheid en verkleefdheid aan ouderen in jaren en Opperhoofden en Vorsten, matigheid, nuchterheid, zedigheid, ingetogenheid, beleefdheid en vriendelijkheid, zindelijkheid, eerlijkheid, gastvrijheid, en zelfs, bij eene zachtzinnige opleiding, ingespannene arbeidzaamheid; ziedaar de heerlijke trekken van deze, wel wat gevleide, afbeelding. Immers daarmede strookt weinig, hetgeen nahuys (ook zeer bekend op Java, als Resident in de Vorstenlanden) bl. 113 ver-
{==108==} {>>pagina-aanduiding<<}
meldt, dat Java door eene groote menigte inlanders vergiftigd wordt, die hun bestaan in roof, plundering, brandstichting en niet zelden in moord zoeken, het gevolg van een lui en werkeloos leven. Juist in die door olivier zoo geroemde binnenlanden zijn, zegt nahuys, moorden, rooven en brandstichten, letterlijk en naar waarheid, aan de orde van den dag; dat is: zij hebben dagelijks plaats, en wel niet minder dan, door elkander, drie moorden daags, (bl. 124.) Afgrijselijk! Ook omtrent een ander gewigtig punt loopen de beide Schrijvers uiteen. Nahuys wenscht, juist ter verbetering van den inlander, Europesche kolonisatie
in de binnenlanden; een' maatregel, door velen in onzen tijd goedgekeurd. Olivier beweert, dat zulks in den omtrek van Buitenzorg is beproefd, maar tot verdrukking en kwelling van den inlander heeft gestrekt, wien men tot allerlei lastige Heerendiensten genoodzaakt heeft. (Een bewijs voor den Heer van alphen, die zich, in zijn uitgebragt Advijs bij de Staten-Generaal, ook stellig tegen Europesche kolonisatie verklaart.) Het leven van den mensch wordt, zoo als nahuys verder verzekert, door de Javanen niet veel geacht, vooral niet door den meerderen omtrent zijne minderen. De ondergeschiktheid aan hunne Hoofden, eene zoo gelukkige omstandigheid voor onze Regering, en zoo geheel onderscheiden van de onverschilligheid en balsturigheid der Sumatranen, die nahuys vermeldt, kan echter ook, waar de Godsdienst in 't spel komt, wel eens overslaan tot eenen woedenden en hardnekkigen wederstand tegen ongeloovigen, zoo als gebleken is uit den jongsten opstand, die wel gedeeltelijk (wij moeten het met schaamte bekennen) het gevolg is der mishandeling van eenige Nederlandsche ambtenaren, maar toch zonder godsdienstige drangredenen wel nooit die hevigheid zou hebben bereikt. Men kent dan ook uit crawfurd het onbegrijpelijk sterke bijgeloof der Javanen. Doch, zoo de Priesters voor eene goede zaak kunnen gewonnen worden, dan is hun invloed ook weder zeer heilzaam, gelijk zulks olivier aantoont in het voorbeeld der koepokinenting.

{==109==} {>>pagina-aanduiding<<}

Wij kunnen al het merkwaardige in olivier op verre na niet aanstippen, (zoo als de wederlegging der algemeen verspreide fabel wegens den Upas-boom) doch onmogelijk nalaten, nog een woord te zeggen van de merkwaardige bergen, die Java van het Westen naar het Oosten, en dus in de lengte, doorsnijden. Eenige der merkwaardigste zijn door de reeds gemelde verdienstelijke Geleerden, reinwardt en blume, beklommen. Aan eerstgemelden Schrijver zijn wij de kostbare berigten verschuldigd, die wij hier aantreffen, van de bergen in de Preanger Regentschappen. Beneden aan den voet en op de helling ziet men voornamelijk bosschen van vijgeboomen; hooger op vindt men styrax, eene soort van geurige harsbosschen, en nog hooger zijn dezelve uit het geslacht der laurierboomen; maar overal is de grond allervruchtbaarst en zeer boomrijk, hetwelk Java van vele landen, zelfs in den heeten Aardgordel, onderscheidt. Op negenduizend voet hoogte groeit nog kamperfoelie, valeriaan, ranonkels en gentiaan (Alpenkruiden). Zulks komt door den heeten volkaangrond, die ook zwavelmeren en andere vuurberg-produkten doet ontstaan, zoodat men lava-asch tot op de gemelde hoogte van 9000 voet vindt. Doch het dierenrijk is op die hoogte op verre na zoo welig niet als dat der planten, en van de viervoetige heeft men bijna niet dan den Rhinoceros op de hooge bergen. Deze berigten van Prof. reinwardt zijn ons te belangrijker, naar mate zijne zoo lang verbeide Reis meer uitblijft, en dus onze hoop, tot dusverre althans, te leur gesteld werd.
De laatste Hoofdstukken van den Heer olivier zijn toegewijd aan reizen naar het weleer zoo magtige en beroemde, thans deerlijk vervallene, ongezonde Bantam, welks rivier van krokodillen krielt, gelijk de landstreek van tijgers. In het gebergte woont de volksstam der Badoëes door Dr. blume bezocht en beschreven, welke beschrijving hier ingelascht is, althans de reis naar de vermaarde grafsteden dier Natie, een overschot der oude Hindoesche bevolking, die het zwaard der Muzelman-
{==110==} {>>pagina-aanduiding<<}
sche bekeerders ontvlood, en nog het Heidendom aankleeft. Op de reis naar Bantam volgt die naar Java's Noordoostkust, naar Cheribon, Samarang, Sourabaya, het tegenoverliggende eiland Madoura, en naar Banjoe-wangie, aan Java's Oosteinde; vervolgens naar Bali, waar de Hindoesche Godsdienst nog in zwang is, en zelfs de weduwen, na den dood der Grooten, als slagtoffers bij hunne lijkstaatsie moeten dienen, en ook de kastenverdeeling nog plaats heeft. De afschaffing van den slavenhandel heeft in een gedeelte van dit eiland de eenige bron van bestaan doen uitdroogen; alle andere worden verslonden door het monopolie van den Vorst!
Wij gaan van dit welgeschrevene en belangrijke werk over tot dat van den Heer nahuys. De bedrevenheid van dien Heer in de zaken van het Oosten is bekend. Hij deelt ons hier berigten mede nopens de Westkust en de binnenlanden van Sumatra, geschreven vóór de laatste schikkingen nopens Bencoelen, en te gewigtiger, naar mate ons deze streken tot nog toe minder bekend waren; alsmede over die twistappels tusschen ons en Engeland, Rhiouw en Sincapoera, in de straat van Malacca; eindelijk over het bloeijende Engelsche eiland Poelo-Pinang. Het eerste, dat hier vermeld wordt, is de nieuwe Nederlandsche, voorheen Britsche bezitting Bencoelen, met Fort Marlborough. Wanneer wij bedenken, dat dit Etablissement (benevens het veel geringere Natal) het eenige is, 't welk wij, voor Malacca, Rhiouw, en onze bezittingen om de West, van Indië bekomen hebben, en dan lezen, dat er weinig cultuur, weinig bevolking, weinig handel, en deze laatste dan nog in het nadeel der balans van Bencoelen is; dat de eerste levensbehoeften, rijst en zout, grootendeels van buiten ingevoerd worden, alsmede de lijnwaden tot kleeding; dat de artikelen van uitvoer zeer gering zijn; dat de specerijen (nagelen, soelie en muskaatnoten) die men er met enorme kosten aankweekt, nimmer met de Moluksche kunnen wedijveren, de uitvoer van peper gering, de koffij nog in geen voorraad is; en eindelijk, dat Bencoelen, uit hoofde van des-
{==111==} {>>pagina-aanduiding<<}
zelfs ligging, in het geheel niet geschikt is, om eene stapelplaats te worden (nahuys, bl. 23, 24): zoo mag men wel zeggen, dat de Engelschen hier weder, gelijk
in alle hunne ruil- en vredesverdragen en verbonden, verreweg aan den besten koop gebleven zijn, en - de schapen geschoren hebben. Doch, als men daarentegen nagaat, dat deze specerij-cultuur toch reeds (al was dan ook het product slechter) in Engeland aan de consumtie begon te voldoen, en dat er nu, buiten onze Molukken en andere bezittingen, toch nog geene plaats bestaat, waar de specerijen in het groot aangekweekt worden; als men verder de meerdere gelegenheid tot grensgeschillen nagaat, die de mededinging en jaloerschheid der Nederlanders en Engelschen op Sumatra en in straat Malacca zoo ligt kon doen ontstaan, en waarin wij toch altijd de onderliggende partij zouden wezen, - dan moeten wij, bij al het nadeelige der ruiling uit een statistiek oogpunt beschouwd, dezelve uit een staatkundig gezigtpunt toch goedkeuren. Het is niet goed kersen eten met groote Heeren, zegt het spreekwoord, en waarlijk ook voor ons niet met de Heeren van 80 millioenen onderdanen in Indië! Nu zijn wij door de zee (straat Malacca) gescheiden. Het schoolonderwijs op Bencoelen wordt als voorbeeldig geroemd, en aan de zorg van den vermaarden Sir stamford raffles, laatst Gouveurneur van Bencoelen, toegekend. - De reis ging van daar naar onze oudere beziting Padang, ten Noorden van Bencoelen, in eene gunstige ligging, doch, wat den bouw der huizen betreft, zeer verwaarloosd; zijnde Padang, naar het zeggen van nahuys (bl. 38), ‘wel het onaanzienlijkste en ongeregeldste plaatsje door Europeanen bewoond, dat hij immer in Indië bezocht heeft, zoodat er geene drie goede huizen in geheel
Padang zijn.’ Het klimaat is, niettegenstaande de groote warmte, gezond, en overtreft dus ook hier weder, gelijk in ligging, veilige reede en schoone natuurtooneelen in de nabijheid, het ongezonde Bencoelen. - Het gebied van Padang, en in 't algemeen het Nederlandsche gezag langs de westkust,

{==112==} {>>pagina-aanduiding<<}
was niet meer zoo aanzienlijk als in vroegeren tijd, toen er te Asjerbangies een Nederlandsch Resident vertoefde, een van welke (eschelskroon) eene zeer goede beschrijving van den handel op Sumatra vóór 1780 gegeven heeft, waarin hij die plaats voortreffelijk noemt, en zeer geschikt voor den handel. Door de onzen verlaten zijnde, hebben de Engelschen zich gehaast, daarvan bezit te nemen, en zich reeds vroeger te Baros genesteld, waardoor onze handel en bezitting aanmerkelijk besnoeid zijn geworden. Daarvoor, echter, hebben wij nu weder het binnenlandsche Rijk van Menang-Kabauw in bezit, hetwelk sedert 1821 en 1822, deels vrijwillig, deels door de wapenen, aan Nederland onderworpen is; zijnde een der drie Rijken, die eertijds Sumatra verdeelden, namelijk Atsjien (Achem) in 't Noorden, Menang-Kabauw in 't midden, en Indrapoera in 't Zuiden. Laatstgemelde Rijk heeft zich reeds veel vroeger aan de Nederlanders onderworpen; het eerste is altijd onafhankelijk gebleven; het tweede is tegenwoordig eene Nederlandsche bezitting, doordien de inwoners ons bestuur tegen eene dweepzieke vereeniging van inlanders, onder den naam van Padres, die voorgaven de Godsdienst te willen hervormen, en daarbij de grootste gestrengheid oefenden, te hulp riepen. Onze Nederlanders zijn dus in het tijdelijke meesters, doch slechts onder den schijn, (naar het ons voorkomt) even als de Engelschen weleer in Bengale, van plaatsbekleeders des Keizers, die nog de hoogste geestelijke waardigheid daar te lande bezit, en wien de overige Regenten van
Sumatra nog in 1780, uit dien hoofde, eene kleine schatting betaalden. Thans is, ook in dit opzigt, het gezag van dien Vorst deerlijk gedaald, en men. ontziet hem niet meer, dan een dorphoofd op Java. Van Menang-Kabauw gingen, waarschijnlijk, de Maleijers uit, om het schiereiland Malacca te bezetten, en zich wijd en zijd door den Indischen Archipel te verspreiden. Misschien was dit door overbevolking: want het land, thans nog even schoon en uitstekend bevolkt en bebouwd, ‘zoodat het,’ volgens nahuys, ‘gedeeltelijk voor

{==113==} {>>pagina-aanduiding<<}
de uitgezochtste plekken van Java niet behoeft te wijken,’ moet voorheen, in het hoogste van deszelfs magt, van bevolking gekrield hebben. De reis van den Kolonel naar dit zoo weinig door Europeërs bezochte land is bij uitstek merkwaardig, en kostbaar zijn ook zijne berigten omtrent de Padres of Orang-Puties, (witte menschen, als gekleed in het wit) tegen welke wij eenen zwaren oorlog hebben moeten doorstaan, die echter in 1824, na eene nederlaag der onzen, aan den Mara Palus geëindigd is in eenen vrede met het magtigste gedeelte der Padres, waarop het verschanste dorp Pandesiki door overgave, en Katta-Lawé met geweld ingenomen zijnde, (bij welke verrigting de Heer nahuys tegenwoordig was, en daarvan een uitvoerig verslag geeft) ook de overige Padres zich aan de Nederlandsche Regering onderwierpen, en dus deze oorlog, waarin de Engelschen hunne hulpe weigerden, schoon zij dezelfde vijanden hadden, gelukkig voor ons lis ten einde gebragt. Deze gelukkige gebeurtenis werd echter zeer verbitterd door den dood van den braven Resident raaff, een' man, aan wien Padang, volgens nahuys, zeer veel verschuldigd is, en die aan deze bezitting spoedig een geheel ander aanzien zou hebben gegeven; terwijl hij ook de ingeborenen zocht te winnen, door aan Maleijers uit de bovenlanden zitting in den landraad te doen erlangen. De Reiziger meldt ons voorts, dat de fabrikaadje van katoenen lijnwaden op Sumatra, bij de Nederlandsche ingezetenen, tot eigen gebruik, veld wint; maar ongelukkig, aan den anderen kant, is het entrepôt te Padang afgeschaft, waardoor nu alles
inkomende regten betalen moet, maar ook zeer veel, vooral opium, die haven voorbij vaart naar de Engelsche vrijhavens. De Engelschen zijn zoo wijs, het mercantiele stelsel van hooge regten meer en meer te wijzigen en te verzachten, en zij varen er wèl bij: mogten wij hen toch hieromtrent tot voorbeeld nemen! - Zoo schreef ook een Engelschman aan den Kolonel nahuys, dat de blinde staatkunde van het Javasche Gouvernement, door van de Engelsche goederen regten te vorderen, die schier gelijk staan met een verbod, in korten tijd de bijna geruïneerde handelaars van het Engelsche Sincapoera rijk zal maken. Met zeer veel reden laat de Kolonel op dezen brief volgen: ‘Het vorenstaande staaft, wat onze Nederlandsche adam smith (de Graaf van hogendorp) omtrent de hooge regten, welke de strekking van een verbod hebben, geleerd heeft.’

{==114==} {>>pagina-aanduiding<<}

Zonderling zijn sommige gewoonten der Sumatranen, althans van de Westkust. De kinderen erven er niet, volgens het gebruik, maar de neven en nichten (zusters kinderen), ten gevolge, zegt men, eener oude legende. De Maleijers zijn afkeerig van het noemen van hunnen naam; een gebruik, hetwelk reeds marsden in zijne Historie van Sumatra opteekent. Het dragen van sieraden in vervalscht of Fransch goud staat alleen aan de Grooten vrij; echt goud mag ieder dragen. Die zelfde voorkeur van valsch boven echt goud merkt men in Java op. Maar karakteristiek is bij den Sumatraschen Maleijer zijn gebrek aan eerbied voor hunne Opperhoofden, hetwelk tegen de slaafsche onderwerping van den Javaan lijnregt overstaat. Wanneer men eschelskroon en marsden mag gelooven, zijn de bewoners der Westveel beter dan die van de Oostkust, welke veelal zeeroovers zijn; doch valt er op hun karakter in 't algemeen niet te roemen. Gedurende het verblijf van den Heer nahuys op Padang was het den Doopsgezinden Engelschen Zendeling evans gelukt, om een fonds voor inlandsche scholen bij elkander te brengen; en men mag hopen, dat de invloed der Europeanen zich voortaan door beschaving en opleiding der jeugd voordeeliger zal kenschetsen, dan vroeger door bevoordeeling van den inlander en het ergerlijke voorbeeld onzer onderlinge handelgeschillen.
De vijfde brief (want het werk is in brieven vervat aan den Lt. Generaal de kock, wien de Schrijver hartelijk lof toezwaait) behelst bijzonderheden nopens de eilanden Rhiouw, van waar in 1818 de Burginesche handelaars, al weder door de onvoorzigtigheid van eenen Nederlandschen ambtenaar, verwijderd zijn, doch nu wel weder, nadat de Engelschen dit Etablissement van ons bekomen hebben, zullen terug zijn; nopens het pas aangelegde, doch reeds bloeijende Engelsche Sincapoera, alsmede het heerlijk gelegene en schoone Poelo-Pinang, alwaar op den aardbezieheuvel, 2000 voet hoog, een der heerlijkste gezigten is. Poelo-Pinang mag als een heilzaam oord ter herstelling voor de slagtoffers der verstikkende lucht van de kusten worden beschouwd.
Ziedaar een verslag van twee, voor de kennis onzer Oostersche bezittingen, zoo belangrijke werken. Over de voortbrengsels van Java, zoo wel als van Sumatra, zullen wij niet spreken, daar dezelve uit andere werken reeds genoegzaam bekend zijn; hoewel hier over derzelver bedrag, wijze

{==115==} {>>pagina-aanduiding<<}
van aankweeking en bereiding enz. gewigtige bijzonderheden voorkomen. Wij hopen, dat deze werken vele lezers zullen vinden, en daardoor de kennis van ons Rijk in het Oosten, die voor velen zoo noodig of nuttig is, meer algemeen zal uitgebreid worden.




Proeve eener Geschiedenis der Kruistogten naar het Oosten, tot op de herovering van Ptolemais in 1291. Door N.G. van Kampen. IVde of laatste Deel. Van den achtsten Kruistogt tot aan het einde derzelven. Te Haarlem, bij de Erven F. Bohn. 1826. In gr. 8vo. XII, 426 Bl. f 4-50.

God is groot, en wij begrijpen Hem niet. Dit is onze gedachte bij het ten einde brengen van deze, gelijk zoo menige andere geschiedenis. Wanneer men eene verhandeling leest over de voordeelen, door de kruistogten aangebragt; wanneer men vooral onzen regenbogen en anderen, die hem volgen, hoort, dan staat men ligt opgetogen over de wijsheid en magt, die in de dwaas- en zwakheid der menschen werkt, om de zegenrijkste einden te bereiken, en het licht uit de duisternis te doen voortkomen. En soortgelijke verhandelingen zijn er over opkomst en val van het Romeinsche rijk, over de Fransche omwenteling en heerschappij in Europa, gelijk ook over vroegere en meer afgelegene gebeurtenissen, te schrijven, of dadelijk geschreven. Maar wanneer men zelve het verhaal der voorvalien en omstandigheden, eenigzins uitvoerig, en vooral onpartijdig, leest, dan valt het niet altijd gemakkelijk, tot zoo verblijdende gevolgtrekkingen te komen, of daarin te berusten. Het voorgestelde doel der kruistogten, herstelling van het Christendom in zijnen vroegsten, geheiligden zetel, uitbreiding des gebieds van den Verlosser onder ongeloovigen, ging althans geheel verloren. Bij het einde derzelven zien wij, integendeel, het gebied van mahomed, ten koste van dat van christus, uitgebreid, en eene woester natie, dan men bestreden had, als eene dreigende wolk over het schoonste gedeelte van Europa blijvende hangen. Het is waar, dit was slechts der menschen doel, en wel een verkeerd doel, om de godsdienst des vredes door geweld van wapenen uit te breiden; een doel, daarenboven door zondige bijoogmerken, aan welke het vaak werd achtergesteld, door dwaasheden en gruwelen van aller-
{==116==} {>>pagina-aanduiding<<}
lei soort bezoedeld, en onwaardig gemaakt, om door God gezegend te worden. Zijne wegen zijn anders en hooger, en Zijn raad bestaat,
Zijn welbehagen wordt niet te leur gesteld. Ja, wij gelooven dit, en de ondervinding leert ons inderdaad goede vruchten van den boom opmerken, wiens groei met bloed gedrenkt, wiens val door verwoesting gekenmerkt, wiens schaduw voor menschengeluk doodelijk schijnt te moeten genoemd worden; het nadenken doet ons menigen lichtstraal zien, uit deze donkerheid blijkbaar voortgeschoten. Maar, zoo wij het geloof misten, en, op ons eigen menschelijk inzigt afgaande, het kwade tegen het goede stelden, het bekrompene, vaak te leur stellende, hier dus, daar zoo uitvallende, van het laatste in aanmerking namen, en dit niet slechts bij de kruistogten, maar ook bij andere, door ons genoemde en niet genoemde, voorname wereldgebeurtenissen deden, zouden wij dan even vast gaan in onze besluiten? zouden wij niet meer zuchten, dan juichen? Om van het onzekere maar iets te zeggen: de kruistogten schijnen inderdaad die magt der edelen geknakt te hebben, welke de inval der Barbaren, na het instorten der Romeinsche mogendheid, had gevestigd; maar hoe verschillend was de uitkomst daarvan, in Frankrijk, waar het despotismus er door gevestigd werd, - in Duitschland, waar de kleine tirannen, voor een groot deel, bleven heerschen, - in Nederland, waar het republikanismus en burgerlijke aristocratie voortbragt, - in Italië, waar licht en duisternis, vrijheid en slavernij elk haren tijd of plaats hadden, en, na allerlei worsteling, de laatste meest de overhand schijnt te houden! In Engeland en vooral Schotland schijnt zelfs dit middel tot het gezegde einde weinig gewerkt te hebben; schoon het later veel bloeds en strijds, ja koninklijke hoofden kostte, op schavotten gevallen, om de bedoelde oude sporen eener Barbaarsche overheersching te effenen. Neen, wij kunnen niet te weinig op onze menschelijke kortzigtigheid afgaan, niet te omzigtig zijn, om besluiten te
trekken en berekeningen te maken. Maar dit ontneemt niets aan het nut der geschiedenis, dat zich echter in allerlei blijken vertoont. Is man the proper study of man, 's menschen lot en karakter het wetenswaardigste van alle voorwerpen, dan is ook de historie voor ons, naast het geloof, meest schepsels der ondervinding, de allerwenschelijkste kennis. Ter zake dus!
De Heer van kampen besluit met dit deel zijne belang-
{==117==} {>>pagina-aanduiding<<}
rijke geschiedenis. Hetzelve behelst de vier laatste van dertien boeken, loopende insgelijks tot aan het einde der dertiende eeuw, met welker midden het begint. Het 10de boek bevat, in twee hoofdstukken, den achtsten kruistogt, ten opschrift hebbende: I. de Heilige lodewijk in voorspoed, II. - in tegenspoed, en gaande van 1247 tot 1254. Het 11de boek, loopende van den achtsten tot den negenden kruistogt, bevat mede twee hoofdstukken: I. val van het Kalifaat te Bagdad, van het Latijnsche rijk te Konstantinopel, en van het Keizershuis der Hohenstaufen; II. gebeurtenissen in Palestina; tot 1269. Het 12de boek geeft, in één hoofddeel, den negenden of laatsten kruistogt, en den ondergang van den Christenstaat in het Oosten; tot 1291. Het 13de boek, of slot, geeft, in H. I, de lotgevallen der Christen-koningrijken buiten Palestina, en der geestelijke ridderorden, door de kruistogten opgerigt; H. II. pogingen, om de kruistogten te vernieuwen, en H. III. gevolgen der kruistogten.
Wij schreven dezen inhoud te liever as, omdat dezelve de belangrijke punten in het verhaal zoo juist opgeest. Het eerste is des Heiligen lodewijks gedrag en karakter. En waarlijk, onder alle de ontzettende, deels groote gebeurtenissen, die in dit 10de boek voorkomen, is niets zoo merkwaardig, zoo waarlijk groet, als hij. Zielverheffend is het, zulk een' man, in oorlog en in vrede, in voor- en in tegenspoed, te leeren kennen, als eene ondoofbare ster schitterende aan den donkeren hemel. Alleen zijn min verlichte geest verleidt hem somtijds tot daden, die hooge afkeuring verdienen, en zijn feilbaar oordeel of zijne zwakke toegevendheid voeren hem op verkeerde paden. Maar zijn oogmerk schijnt altijd onberispelijk; zijne zedelijkheid, op zichzelve, onomkoopbaar. o, Had hem de woeling der kruistogten nooit buiten zijn rijk vervoerd! Wij zouden dan, ja, misschien, het Goden-schouwspel missen van een groot man, met den tegenspoed worstelende; maar zou dat niet min groote en tevens liefelijke van eenen Koning, met alle magt en verleiding omstuwd, doch enkel levende voor het geluk zijner onderdanen, ons dit niet rijkelijk vergoeden? o, Telde de Roomsche kerk vele zulke heiligen, Frankrijk vele zulke lodewijks! Ja, wij achten het eene verdienste in dit werk, dat een gansch boek zulk een opschrift draagt, zulk een middelpunt zijner verhaalde gebeurtenissen aanwijst. Ongezocht, en behoudens de gestrengheid der geschiedenis, komt van kampen hier dus

{==118==} {>>pagina-aanduiding<<}
eenigzins tot dien vorm, van welken wij betuigden, dat hij de bekende Tafereelen zoo aanlokkelijk in ons oog maakte. Wij kennen de voortzetting van dat werk, verder dan de Hollandsche vertaling, niet; maar mogen niet twijfelen, of er is een deel aan dezen naam, gelijk ook aan Keizer frederik, gewijd. Welke mannen, roepen wij hierbij uit, bragt deze heldeneeuw voort, schoon, helaas, in klein aantal; in het begin een godfried, tancredo, ligt ook boudewijn III; daarna, bij den vijand, een nourreddin, saladin, en vooral zijn broeder en naneef, allen overschen en door Frankrijks éénigen Monarch! Zoo schittert de uitnemendheid van den menschelijken geest, als eene rots vaststaande in het midden van woedende golven; zoo vooral zijne zedelijkheid, door besmetting noch verleiding van het spoor te brengen!
De ondergang van het Kalifaat te Bagdad, van het Latijnsche Keizerrijk te Konstantinopel, en der Hohenstaufens, brengt ons geene min belangrijke zaken voor den geest. Met het eerste toch staat die geheele beweging der Mongoolsche volken in verband, welke, het is waar, geene duurzame verandering te weeg bragt, aan de vreesselijke magtverspilling eenigzins beantwoordende, maar daarentegen aanleiding gaf tot eene uitgebreider volkenkennis, dan welke die vroege tijden ons anders zouden opleveren, en in allen gevalle een nieuw belang aan het anders bijna eentoonig wordende verhaal der nuttelooze ijsselijkheden van den kruisoorlog bijzet. Het tweede is van treuriger aard: het doet ons zien, dat de heldhaftige Frank op zijne beurt onmagtig is, om zich op den Oosterschen Keizerstroon te handhaven, en geeft ons een voorgevoel van het eindelijk lot dezes twistappels tusschen even bedorvene Christenen. Over de Hohenstaufens heeft een geacht schrijver in Duitschland een afzonderiijk, uitvoerig en hoogstbelangrijk werk geschreven. Hunne geschiedenis biedt ons inzonderheid den worstelstrijd tusschen het geestelijk en wereldlijk gezag ter beschouwing aan, en blijft tot het einde toe zoo belangwekkend als veelzins treurig.
Dan volgt welhaast de laatste kruistogt, en de ondergang van het Christenrijk in het Oosten; waarna nog slechts aanhangsels, als de gestichte rijken buiten Palestina en de geestelijke ridderorden, ter behandeling overblijven. Alleen een man als lodewijk kon nog kracht en vuur aan den heiligen oorlog bijzetten. En inderdaad vallen er onder zijne aanvoering nog grootsche bedrijven voor, die de be-
{==119==} {>>pagina-aanduiding<<}
schouwing en bewondering, in weerwil van den treurigen afloop, volkomen verdienen. Maar van dien tijd af blijven niet dan zwakke pogingen over. Wat wonder? Het karakter der heiligheid is lang verloren gegaan. De heersch- en baatzucht heeft den stroom, tot welken het volk en de adel goed en bloed bijeenbragt, in vreemde kanalen geleid. En eindelijk schijnt het niet genoeg, Europa ontvolkt te hebben door ontelbare bezendingen naar het Oosten; maar wat er aan gevestigde ligchamen als anderzins van die heilige woede nog over is, dat wordt gebezigd, om de inwoners zelve van dit werelddeel, - het zij Mahomedaansche Mooren, het zij Noordsche, Pruissische en andere Heidenen, of Fransche ketters, (de eersten de nijverste, de laatsten de braafste en verlichtste burgers) - gelijk vroeger de Joden, met het zwaard te bekeeren, dat is te verjagen of te verwoesten.
Maar bovenal gewigtig is natuurlijk het allerlaatste hoofdstuk, de gevolgen der kruistogten. Van kampen beschouwt die, met betrekking tot het staatkundige - tot den koophandel - de zeden - de godsdienst, de wetenschappen en kunsten. En zijne beschouwing, wij moeten het bekennen, is bedaard en gematigd. De slotsom is: onmiddellijk meer nadeel, maar in de gevolgen goed - opwekking van een' beteren geest - ontwikkeling van het plan des Eeuwigen.
Tot het laatste toe blijft de schrijver getrouw aan het beginsel, dat ons al vroeg in het oog liep, om zijn tafereel toch zoo leerrijk, als geschieden kon, te maken, ten opzigte van Europa zelve, niet slechts als de bron, uit welke alles voortkwam, maar ook als de grond, waarop het krachtigst terugwerkte, en waarbij wij inzonderheid het meeste belang hebben. Vrij uitvoerig is hij daarom ook, niet slechts in hetgeen onmiddellijk, maar ook in hetgeen eenigzins bij gevolg uit de kruistogten voortkwam. Hieronder rekenen wij den togt van polo en andere wetenswaardige zaken. En wij herhalen, dat het lezend publiek aan den ijverigen man nieuwe verpligting heeft voor dit zoo wèl behandelde, zoo wèl uitgevoerde werk.
Wij hebben vroeger gezegd, waarom eene fijn schiftende kritiek ons bij dit werk min gepast scheen. Een paar kleinigheden, de verhaalde zaken geenszins betreffende, veroorlove de schrijver ons. Op bl. 382 schrijft hij: ‘....zoodat de gewoonte van twee en meer masten, en diensvolgens ook meer zeilen, (waardoor men lavéren kon) door den sterken handel in

{==120==} {>>pagina-aanduiding<<}
de Middellandsche zee werd veroorzaakt.’ Men laveert immers met één' mast even zoo goed, en heeft dit zeker aan de twee- en driemasten niet afgezien. - Op bl. 294, van buonaparte's gedrag omtrent de Maltezer ridders sprekende, noemt hij dezen ‘eene hem onbeleedigende orde.’

Uitgelezene Gedachten van den Graaf De Ségur. Uit het Fransch. Te Rotterdam, bij J. Immerzeel, Jr. In 12mo. 148 Bl. f 1-20.

Een net, allerliefst boekje vol levenswijsheid, doch zonder voorrede, waarvan wij hier de plaats zullen vervangen. De Schrijver is een Fransch Staatsman, door zijnen geest en zijne talenten vermaard, Schrijver eener voortreffelijke Geschiedenis van Europa tusschen 1786 en 1797, en van zeer onderhoudende Gedenkschriften van zijnen eigen' tijd en verrigtingen, vooral van zijn Gezantschap in Rusland in 1785-1787, waaruit men katharina II, potemkin, den Prins de ligne, en andere beroemde mannen van dien tijd, en den staat van Frankrijk even vóór de Omwenteling, beter leert kennen, dan uit eenige aan ons bekende werken. Zijn Zoon is de Schrijver vol talenten, die ons den veldtogt van Rusland bijna met de kracht van eenen tacitus heeft afgeschetst. De Vader heeft, behalve zijne historische, nog meer andere werken geschreven, uit welke eene bloemlezing is gemaakt van korte spreuken, in den vorm der bekende Maximes van rochef oucault, doch niet zoo zeer op het grofste Egoïsmus gegrond. Verre vandaar! Men hoore slechts:
‘De grijsheid des eigenbelangzoekers is akelig: hij heeft noch medgezel, noch opvolger, noch hoop; hij alleen vervult ongeschiktelijk zijn' eigen' cirkel, even als de slak haar huisje; het voorledene is voor hem eene ledige ruimte, het tegenwoordige eene wildernis, en de toekomst het niet.’
Men hoore nog de volgende zedespreuken:
‘Er bestaan twee soorten van vrolijkheid. De eene is levendig, ligtvaardig, onbezonnen, onstuimig, driftig; zij is die der jeugd; zij vermoeit door haar gedruisch, en, even als een vuurwerk, laat zij in de ziel iets stils en treurigs achter. De andere is bedaarder, zachter, duurzamer; zij is eene kunstverlichting, die de schaduwen des nachts doet verdwijnen, en die ons verheugt, terwijl zij ons verlicht. Deze be-
{==121==} {>>pagina-aanduiding<<}
koorlijke vrolijkheid is eigen aan goede, beminnenswaardige, kundige, deugdzame, toegevende grijsaards; men verbeeldt zich in haar den glimlach van eene vriendelijke ondervinding en van een gerust geweten te zien.’
‘De vrijheid moet, in hare wieg, gevoed worden door de voorzigtigheid. De vrijheid vergaat meer door hare buitensporigheden, dan door hare vijanden.’
‘De hovelingen, voor welken de fortuin maar al te dikwerf de eenige godheid is, veranderen van godsdienst even als van meester.’
‘Er is geene drift, die zoo zeer verblindt als het belang; het belet de klaarblijkelijkheid te zien.’
‘De eenige vrede, die van eenigen duur is, is een gematigde vrede, omdat hij geenen wrok achterlaat.’
Wij weêrhouden ons, doch ongaarne, van meer af te schrijven. Dit keurig uitgevoerde boekje zou goed zijn tot prijzen op de scholen, indien de daarin vervatte lessen niet meer voor mannen dan voor kinderen waren.




Gedichten van J.L. Nierstrasz, Junior. Te Leeuwarden, bij G.T.N. Suringar. 1827. In gr. 8vo. XVI en 190 bl. f 3-90.

Onder de jeugdige Dichters, welke in de Rotterdamsche school van den grooten tollens gevormd zijn, heeft zich niemand meer van den trant en toon zijns voorgangers toegeeigend, zonder daarom zijne eigendommelijkheid en oorspronkelijkheid op te offeren, dan de Heer nierstrasz, reeds zoo voordeelig door zijnen Verlosser, Howard, Naerebout en een aantal andere kleinere stukjes bekend. Stout en verheven, maar soms wel eens tot het al te hoogdravende overslaande in het hoogere Lierdicht, (een gebrek, waarvan ook tollens niet geheel vrij te pleiten is) leidt de rigting zijns talents hem echter meer tot de zachtere, vooral huisselijke poëzij, in welke hij het diep gevoelige, fijne en hartelijke van tollens verhoogd heeft door den gloed eener verdraagzame, echt Christelijke godsdienstigheid, welke men in die mate misschien niet wedervindt in de gedichten zijns leermeesters. Ook in de beschrijvende poëzij streeft hij zijnen voorganger waardig op zijde; en, schoon er in onze dagen nog al hevig over de waarde of onwaarde van

{==122==} {>>pagina-aanduiding<<}
dit genre getwist zij, en Recensent vooral niet tot deszelfs slaafsche bewonderaars behoore, zal echter niemand ontkennen, dat zijn Naerebout een kunstgewrocht is, waarin het talent van beschrijven tot eene zeldzame hoogte is opgevoerd.
Van zulk eenen man, omtrent wiens dichterlijk talent een Zanger als tollens, in zijne bijdrage tot een' der Dicht-Almanakken van dit jaar, zulk een uitstekend getuigenis geeft, en die zich daarenboven door zoo vele edele en beminnenswaardige hoedanigheden als mensch en burger onderscheidt, ontvangt men gaarne eenen nieuwen bundel, die reeds gedrukte, doch hier en daar verspreide, gedichten schakeert met nieuwe kunstgewrochten, welke voor zijne vroegere niet behoeven onder te doen. Gaarne vergeeft men het hem, wanneer men in zijne uitgebreide Voorrede, die eene soort van godsdienstige, staatkundige, dichterlijke en taalkundige geloofsbelijdenis behelst, op sommige zinsneden stoot, welke eene zekere raauwheid en hooghartigheid van uitdrukking hebben, die zeker niet in de ziel des bescheidenen en zachtaardigen Dichters lagen, maar toch aan den nijd en de partijdigheid eene gewenschtte gelegenheid aanboden, om, met eenigen schijn van regt, op hem los te trekken, en, toen men eens aan den gang was geraakt, het gebrekkige, dat, gelijk in alle menschenwerk, ook in zijne gedichten gevonden werd, tot in het bespottelijke te vergrooten, het goede te verdraaijen, en het veelvuldige heerlijke en voortreffelijke te verdonkeren. Ook wij zijn niet blind voor de gebreken van hen, die eenigen roem hebben verkregen, en de tegenwoordige beoordeeling zal dit bewijzen; ook wij gelooven, dat het voor nierstrasz voegzamer geweest ware, de algemeen aangenomene spelling te blijven volgen, dan een eigen pad te willen bewandelen, tot hetwelk zijne voorbereidende studiën hem niet bekwaamd hadden; doch dit zal ons niet beletten, openlijk onzen afschuw uit te spreken van hen, die, ongeroepen, uit nijd en jaloezij, het masker der nameloosheid te baat nemen, om hem te verguizen, die met zijnen wil nimmer hun leed toevoegde en in wiens schaduw zij niet verdienen te staan, en die alzoo (opdat wij ook eens ons Grieksch te luchten
hangen) de spreuk van hesiodus waar maken:

Καὶ πτωχὸς πτωχῷ ϕθονέει, καὶ ἀοιδὸς ἀοιδῷ. 

Dat is:

De beedlaar draagt den beedlaarhaat, en de een poëet den ander. 


{==123==} {>>pagina-aanduiding<<}

Na deze kleine inleiding, welke onzer onpartijdigheid als het ware werd afgeperst door twee even hatelijke als oppervlakkige beoordeelingen dezer Gedichten, welke, schoon in verschillende Tijdschristen geplaatst, echter blijkbaar uit dezelfde clique oorspronkelijk zijn, zetten wij ons tot eene bescheidene, doch, zoo wij vertrouwen, regtvaardige kritiek van dezen bundel, die zich niet slechts door uitwendige, maar ook doorgaans door inwendige schoonheid aanbeveelt.
Dezelve wordt geopend door de Onsterfelijkheid, een Leerdicht, in hetwelk dit heerlijk onderwerp wordt behandeld op eenen echt dichterlijken toon, die vrij wat verschilt van de prozaïsche dorheid, welke ons bij zoo vele andere leerdichten zacht en zalig doet insluimeren. Nierstrasz verontschuldigt er zich over, dat dit stuk niet genoeg uitgewerkt is, en een Criticaster maakte van deze welgemeende bekentenis gebruik, om zich over deze onuitgewerktheid, welke hij anders zeker niet opgemerkt zoude hebben, eens regt vrolijk te maken; doch wij voor ons bekennen gaarne, niets op te hebben met die fabrijkmatige leerdichten, welke het onderwerp uit alle mogelijke oogpunten beschouwen, en met deelen en onderdeelen, even geleidelijk als eene predikatie van vóór vijftig jaren, voorzien zijn. De ware Leerdichter moet zich aan één hoofddenkbeeld vasthechten, of, zoo hij er meerdere kiest, dezelve door natuurlijke overgangen ineen weten te smelten: door dezelve geleid en bezield, plaatse hij zijn onderwerp in een poëtisch licht, en wachte zich voor de prozaïsche schaduw, die op sommige gedeelten eener al te volledige behandeling vallen moet; - dit is, onzes inziens, de ware theorie, en aan dezelve heeft nierstrasz zich gehouden. Uit de zucht naar iets hoogers en beters, welke den mensch inwoont, en uit de gebrekkige verhouding, in welke deugd en geluk hier op aarde staan, bewijst hij wijsgeerig het noodzakelijke der onsterfelijkheid, welke hij vervolgens waarlijk voortreffelijk in het licht der Christelijke Openbaring beschouwt. Men vindt hier heerlijke bladzijden: hoort slechts de volgende, waar de wroeging des moordenaars geschilderd wordt:

Aanschouw hem, bleek geknaagd door opgekropte zorgen; 
Geheimvol houdt het graf zijn wanbedrijf verborgen; 
De zwarte nacht zonk neêr; geen star bescheen den moord; 
Geen menschlijk wezen heeft den stervensgil gehoord; 

{==124==} {>>pagina-aanduiding<<}

Geen oog den prooi gezien, dien hij ten grave sleurde, 
Noch 't bloed, dat, opgespat, hem staal en handen kleurde! 
Nu spreidt de zon haar' gloed langs 's hemels wolkenbaan; 
Zóó vreeslijk is haar licht nooit voor hem opgegaan! 
Ach! had zij niet voor hem haar' sluier opgeslagen! 
Ach! stuurde ze elders voort haar' gulden gloriewagen! 
Haar glans doordringt zijn ziel en straalt zijn misdaad bloot; 
Haar purper is hem 't beeld van 't bloed, dat hij vergoot! 
De wroeging knaagt zijn borst; nu snelt hij voort, onzeker 
Of ieder schepsel hem op zijde treedt als wreker! 
Hij ziet in ieders oog een' blik, die 't hart doorsnijdt; 
Hij hoort in iedre stem een stem, die hem verwijt; 
Hij vreest in elken vriend, hoe trouw in smart en zorgen, 
Een' sluwen vijand, die een' wraakdolk houdt verborgen; 
Hij schuwt zijn' medemensch, hoe dier hem eens geweest - 
Doch de eenzaamheid? Misschien dat zij zijn wond geneest? 
Maar, ach! in de eenzaamheid gaat ook de wroeging mede; 
Ze omwaart hem als een spook, en hecht zich op zijn trede, 
En kleeft hem vast om 't lijf, en foltert ziel en zin; 
Naast iedren voetstap drukt ook zij haar' voetstap in, 
En, ach! die voetstap staat in 't rustig stof der dooden, 
In 't stof des grafs, dat ook hem wacht... o smart! o nooden! 
Daar dringt zich de eeuwigheid aan zijn verbeelding op! 
Hij siddert! de angst vermeêrt bij elken harteklop!... 
Hij wanhoopt ... vleit zich weêr... zou hij den doodslaap vreezen? 
Maar, ach! 't ontwak en volgt! er moet een Rechter wezen! 
Die taal verheft zich thands met onverwinbre kracht. 

Dit is zeker heerlijke, krachtige en toch eenvoudige poëzij, in welke men alleen den gloriewagen der zon, als te gekunsteld voor deze zedeschildering, en de nooden, als te gewrongen om het rijm, weg zoude wenschen. Op sommige plaatsen is dit Leerdicht echter niet vrij van zekere duisterheid, vooral ontspringende uit de zucht om alles regt dichterlijk uit te drukken, waardoor wel eens minder natuurlijke bewoordingen en minder losse woordvoegingen gekozen zijn; een gebrek, dat nierstrasz over het algemeen nog al eigen schijnt, en in hetwelk de dichterlijkste Geniën het gemakkelijkst vervallen. Ten bewijze strekke de achtregelige aanhef van dit stuk, waar de dichterlijke beeldspraak en gewrongene woordvoeging voor velen misschien onduidelijk zijn zal; en toch is duidelijkheid en verstaanbaarheid het eerste vereischte en de grootste roem van den Dichter. Simplex sigillum veri et pulchri.

{==125==} {>>pagina-aanduiding<<}

Een ander uitgebreid stuk in dezen bundel is het Lofdicht op rubens, te Antwerpen met goud bekroond, en bij eene vroegere uitgave door onze zuidelijke broeders met den naam van Dithyrambe bestempeld. Ook deze benaming is, tot onze verwondering, door sommigen euvel opgenomen, daar het toch bij ons gebruikelijk is, om Lierzangen, welke niet in gelijkmatige coupletten, maar in ordeloos afwisselende regels van verschillende lengte gedicht zijn, Dithyramben te noemen. En dat dit Lofdicht waarlijk een Lierzang en wel een heerlijke Lierzang zij, zal niemand, die slechts een aasje dichterlijk gevoel heeft, betwijfelen; ofschoon hij, die takt voor het werktuigelijke der kunst bezit, misschien zal oordeelen, dat de snede en afwisseling der versregels soms beter en vloeijender had kunnen zijn. De aanhef, waar ons de Dichter, als door eenen tooverslag, voor de beide puikstukken van rubens in de Lieve Vrouwe-kerk te Antwerpen verplaatst, is meesterlijk, en, zouden wij bijna zeggen, zoo heerlijk, als in eenige Letterkunde iets kan gevonden worden. Het geheele stuk vloeit over van schoone en verhevene plaatsen. Slechts jammer is het, dat de opgewondene stemming, in welke de Dichter zich bevond, hem een paar malen van het spoor geleid heeft, en dat hij wel geen' onzin, maar toch bombast nederschreef, in regels als deze:

Hij durft de plonderkolk des tijds met de oogen meten, 
Ontwarren met den vingertop, 
En delven, wat verzonk en ordloos ligt versmeten, 
Weêr in oorspronklijke orden op! 

Men kan wel een kluwentje katoen ontwarren, niet met één, maar met meer vingertoppen; doch hoe men dit eene kolk, en nog wel eene plonderkolk, dat al een raar ding zijn moet, doen kan, begrijpen wij niet; even min als wij het vatten, hoe men hetgene door elkander en het onderst boven in den afgrond ligt gesmeten, in orde, en nog wel in de oorspronkelijke orde, kan opdelven. Nog een staaltje:

Hij drijft de rossen van Saturnus gulden wagen, 
Tot waar zijn spil in vlammen blaakt! 

Dit moet beteekenen, dat hij zich den tijd durft voorstellen, in welken de Tijd vernietigd zal worden, namelijk den jongsten dag; doch de metaphore is zoo buitensporig, dat de mees-
{==126==} {>>pagina-aanduiding<<}
ten haar niet begrijpen, en dat zij, die haar begrijpen, er van duizelen.
De Eeuwzang op het vierde Eeuwgetijde van de uitvinding der Boekdrukkunst, door de Hollandsche Maatschappij met zilver bekroond, heeft geene zoo schitterende partijen, maar is echter den meester waardig. Eenige hoogdravende uitdrukkingen, als:

.... de starplaveisels scheuren. 
Het lastrend misdrijf stak het drakenhoofd ten hemel, 
Die rouw droeg, omdat de aard' zich zat aan tranen dronk. 

het zweven van koster op den adem Gods, en de vlinder-vlerken, welke het geschrevene blad mist, zijn vlekjes, rijkelijk uitgewischt door zulke heerlijke plaatsen, als men b.v. op bl. 172 aantreft.
Thans gaan wij tot de kleinere stukjes over, in welke des Dichters eigenaardig en meesterlijk talent nog meer uitblinkt dan in de grootere, en van welke het meerendeel zal gelezen en bewonderd worden, zoo lang eene Nederlandsche borst gevoel heeft voor Nederlandsche poëzij. Onder dit meerendeel behooren vooral Bidden en Danken, twee eenvoudige en toch echt dichterlijke stukjes, uit welke ons de zachte en Christelijke geest van den edelen Zanger in elken regel tegenwaait. Waarlijk, die bij het lezen van zulke poëzij koud en koel blijft, en de hand niet opheft, om ze broederlijk den maker toe te reiken, heeft geen aasje poëzij in het hart! Deze eenvoudigere dichtsoort, en het huisselijke genre, dat zoo naauw met dezelve verzusterd is, is het eigenlijke vak van nierstrasz. Overvloedige bewijzen hiervoor vindt men overal, b.v. in de beide heerlijke stukjes, uitgesproken op de twee eerste Algemeene Vergaderingen van het Genootschap tot verbetering der Gevangenen; in de door vorm en inhoud treffende gedichtjes: de ontslapen Moeder aan haren Echtgenoot, en het ontslapen Kind aan zijn' Vader, het laatste hier vergezeld door de roerende muzijk van den te vroeg gestorven' sundorff; in het Ouderlijk Verdriet, het Vaderlijk Afscheid aan den vijftienjarigen Zoon, en in allen zonder onderscheid, welke gerigt zijn aan zijne gade, kinderen en vrienden; ofschoon wij een paar Albumversjes uitschieten, in welke de zucht, om kort en kernachtig te zijn, aanleiding gaf tot duisterheid en gezwollenheid. Ook de Gelegenheids-
{==127==} {>>pagina-aanduiding<<}
gedichten, tot welke eigenlijk reeds eenige der genoemde behooren, zijn vol gevoel en dichterlijk schoon; en wij weten het nierstrasz dank, dat hij zich verheven heeft boven het vooroordeel, dat tegen
dezelve heerscht. Waarlijk, nooit spreekt de Natuurdichter (en deze zal toch wel de eenige echte zijn) krachtiger, dan wanneer zijn hart diep geschokt is door vreugde of smart. En wanneer is dat hart inniger getroffen, dan bij het lijk eens dierbaren bloedverwants, dan bij het onverhoopt geluk eens hartelijk geliefden vriends? De gelegenheidsverzen zijn de gevaarlijkste klippen voor de dichterlijke middelmatigheid, en daarom leest men er zoo vele vervelende; doch de ware Dichter is nooit meer Dichter, dan wanneer hij zijn hart uitstort voor zijne dierbaarste betrekkingen, en voor zulke alleen heeft nierstrasz gezongen. Eenigzins verwant aan deze dichtsoort is de Lijkhulde aan feith, door den jeugdigen Zanger als zijnen tweeden Vader bemind; doch de toon stijgt hier natuurlijk hooger, daar het een onderwerp betreft, dat in eenige opzigten nationaal was. Bij al het schoone, waarvan dit stuk overvloeit, stieten wij echter op eenige weinige uitdrukkingen, welke ons minder bevielen, alleen omdat zij minder natuurlijk waren.
Nog vindt men hier eenige kleine stukjes in den verhalenden trant, van welke ons vooral jesaia XL: 8b uitmuntend beviel. Hetzelve is in de manier van tollens, maar zoo als slechts een oorspronkelijk Dichter in eens anders trant kan zingen. Verder: Gods Voorzienigheid, waarin ons de regel hinderde:

Nu had ze noch eeten noch drinken; 

want voor de laatste behoefte zorgt de Natuur in ons Vaderland waarlijk overvloedig genoeg; abel's dood, waar ons die knods, die kain als een teentje in het wilgenbosch knakt, volstrekt niet bevallen wil; en Hal-Mehi, een meesterstukje in de beschrijvende soort, waar wij echter, in de schildering van het zwemmende meisje, haperden bij:

En dreigt een golf haar te overspringen, 
Zij slaat haar uit in kringen. 

Want het overspringen van eene golf, vooral op eene rivier, is al iets zeer zonderlings; en dat men die uitslaat in krin-
{==128==} {>>pagina-aanduiding<<}
gen, waarschijnlijk door de kracht der armen, is niet alleen duister uitgedrukt, maar de zaak zelve hier onbegrijpelijk.
En hiermede eindigen wij deze uitgebreide beoordeeling, in welke wij niet slechts het gebrekkige aangetoond, maar ook het voortreffelijke den verdienden lof toegezwaaid hebben; ten slotte den Heere nierstrasz voortdurenden lust ter beoefening der schoone kunst, in welke hij reeds zulk eene groote hoogte bereikt heeft, toewenschende, tevens met het noodige geduld, om kleingeestige benijders te verdragen, en genoegzame zielkracht, om met medelijdende verachting op hen neder te zien.

Het Leven en de Gevoelens der voornaamste Jezuiten, in Alphabetische orde kortelijk voorgesteld. Door M. Collin de Plancy. Naar den vierden Druk uit het Fransch. Te Deventer, bij A.J. van den Sigtenhorst. 1827. In 12mo. 113 Bl. f :-75.

Het is geen wonder, dat de woelingen der Jezuiten, die het altijd op het bederf van de beste menschen, en van het dierbaarste, dat de menschheid bezit, toeleggen, de opmerkzaamheid algemeen gaande maken.
In Frankrijk vooral, waar zich deze schijnheilige booswichten, tegen het gevoelen van het beste gedeelte der Natie, opdringen tot opvoeders en bedervers der jeugd, moest bovenstaand werkje opgang maken. De geringe prijs, voor welken het verkrijgbaar was, werkte mede, om het in veler handen te brengen. Het grootste gedeelte van het volk, dat zich geene grootere werken kan aanschaffen, moet op zulk eene wijze geholpen worden. Hierdoor, en door de openlijke aanmatigingen der Fransche Jezuiten, werd natuurlijk de zucht opgewekt naar inlichting omtrent het leven, de gevoelens en bedoelingen dezer H. vaders, of liever ondermijners, van het geloof.
Van wege den inhoud is dit boekje dubbel waardig vertaald te worden. Schoon verlost van dit boos geslacht, kan de Nederlandsche Natie niet genoeg onderrigt worden omtrent het geluk, in hetwelk zij verkeert. De ontmaskering van grijpende wolven onder schapenvachten is en blijft nuttig ook voor hen, die uit de ervaring van anderen leeren, hoe gretig deze huurlingen van de kudde slagten en eten. Alleen

{==129==} {>>pagina-aanduiding<<}
hadden wij verlangd, dat de vorm van het boekje anders ware geweest. De alphabetische orde is wel gemakkelijk voor hen, die van elders met de sluwheid dezer slangen zijn bekend geworden. Alwie de namen der voornaamste Jezuiten kent, vindt hier verdere opleiding. Men had echter, al ware het slechts bij de tijdrekenkundige tabèl, eene beknopte geschiedenis moeten leveren van het Jezuitisme, eenigzins meer in verband met onze vaderlandsche geschiedenis, met aanwijzing der bladzijden, waar van de afzonderlijke Jezuiten in het werkje het een en ander vermeld is. Ook was dienstig geweest een kort zamenstel van hunne afschuwelijke leer, uit de afzonderlijke alphabetische behandeling opgemaakt. Dan bleef alles meer voor het vervolg bruikbaar, en dit stukje was dan geen bloot geschrift van den dag.
Wij vergen noch het onnoodige noch het nuttelooze. Indien een herdruk mogt vereischt worden, hopen wij, dat onze aanmerkingen zullen behartigd worden. Dan zal dit Fransche werkje voor Nederlanders meer bruikbaar zijn en blijven.

De Reis naar het Vaderland, door A.F. Holst, Predikant. Naar het Hoogduitsch. Te Amsterdam, bij ten Brink en de Vries. 1827. In gr. 8vo. 335 Bl. f 2-90.

Wij weten volstrekt niet, wat wij van dit boek zeggen moeten. Wanneer wij het grootelijks aanprijzen, dan verbeuren wij het vertrouwen van onze lezers; en ontraden wij de lezing, dan doen wij aan het boek toch ook grootelijks onregt. Op den titel af, en bij het vlugtig doorbladeren, meenden wij een bunjan's Christenreize te zullen vinden, alhoewel in beteren smaak en zonder verouderde leerbegrippen en dweepzucht, ofschoon het titelvignet daar niets van had, en ons integendeel aan een werkelijk reisje hier op de aarde moest doen denken. Bij de opgave van den Inhoud meenden wij een' onderhoudenden, leerzamen roman te zullen vinden. Van dit een en ander vonden wij bij de gezette lezing echter niets.
Van eene Reis heeft het boek, behalve den titel, genoegzaam niets. Niets van plaatsen en landen; niets van het onderhoudende of leerzame, dat men wachten zou. Met vrouw en zoontje, die de reis mededoen, spreekt de man ook nim-
{==130==} {>>pagina-aanduiding<<}
mer; voor dezen schijnt hij een vervelend en in zichzelven verzonken reisgenoot te zijn. En het Vaderland, daar het op af moest, blijft geheel onbekend. Wij raakten er zelfs mede in de war: want, toen de man over de grenzen trok, meenden wij, bij de eerste lezing, dat hij nu uit zijn vaderland ging; evenwel naderhand merkten wij, dat het land, dat hij toen verliet, en waar hij eindelijk terugkeert, zijn vaderland niet was. Hij deed nu maar een uitstapje naar zijn vaderland, zoo als 't schijnt om eene stervende bloedverwante daar nog eens te bezoeken.
De reis schijnt hij bestemd te hebben tot het voertuig voor de leeringen, vermaningen en zedelessen, die hij zijnen lezeren had toegedacht; maar de reisbeschrijving heeft hij intusschen vergeten. Het boek is overigens een allerlei, zonderling genoeg bijeengevoegd, en het handelt over alles. Al aanstonds bij het op reis gaan wijdt de schrijver uit over de pligten van de vrouw; en daar de voerman van den wagen springt, om de paarden wat te ontlasten, krijgen de studenten vermaningen, om niet over de eerste grondregelen der kunsten en wetenschappen heen te stappen. Onder het opschrift: slaapstede, handelt hij over den kinderzin; ook al over droomen. Kortom, men kan bijna niets uitdenken, waarover hij geene aanleiding, en dikwijls eene zeer gezochte aanleiding neemt, min of meer, en doorgaans vrij uitvoerig, zijne gedachten te zeggen. B.v. toen men hem op de terugreis eene sabel medegaf, handelt hij over het tweegevecht; en bij het medenemen van eenen vogel, over gevangen- en tuchthuizen. Wij ontkennen niet, dat deze uitlatingen of vertoogjes veel goeds en nuttigs behelzen, hetgeen wij, op zichzelve beschouwd, met genoegen kunnen lezen (alhoewel zij ook dikwijls verbaasd oppervlakkig zijn, en het ons voorkomt, dat voet bij stuk houden des schrijvers zaak niet is); doch hier zijn zij vervelend, en houden den nieuwsgierigen lezer op; ofschoon zij hem eigenlijk weêr niet ophouden, want van de reis zeive komt toch geen berigt.
Nog eens: wij weten niet, wat wij van dit boek moeten zeggen. Zoo veel zeggen wij echter met overtuiging, dat deze amphibie, voor het tot nut en vermaak lezend publiek, mislukt is. De vertaler R. houde ons deze verklaring ten goede, welke wij wagen te doen, niettegenstaande den lof, dien hij aan het werk geeft, en de gunstige beoordeeling van hetzelve in de voornaamste Duitsche Tijdschriften, waar van hij

{==131==} {>>pagina-aanduiding<<}
melding doet. De schrijver zal voidaan zijn, zoo hij, onder dezen vorm, slechts geslaagd is, om één denkbeeld te verbeteren, ééne heilzame gedachte te verwekken, één vroom besluit te bevestigen: dit houden wij inderdaad wel mogelijk, want wij vonden hier en daar waarlijk veel, dat behartiging waardig is; en wij wenschen dus opregt, dat deze zijn wensch vervuld zal worden.

Nederlandsche Muzen-Almanak. 1828. Tiende Jaar. 's Gravenhage, bij J. Immerzeel, Jun. 236 Bladz. Met Platen en Portretten. f 3-50.


Belgische Muzen-Almanak. 1828. Derde Jaar. Te Gent, bij A.B. Stéven. 248 Bladz. Met Platen en Portret. f 2-50.

Deze beide jaarboekjes gaan tot nog toe in eenen edelen wedstrijd, welken wij echter vreezen, dat spoedig in eenen kleingeestigen naijver zal ontaarden, (waarvan wij reeds de blijken in zekere Advertentie meenen gezien te hebben) voort, om elk, zoo veel mogelijk, het dichtlievend publiek op zijne zijde te lokken. Schoon de oudere broeder het tot nog toe wint in aantal van meerderen naam hebbende medearbeiders, en zeker meer goeds en minder middelmatigs levert, streeft de jongere met iederen jaargang, ook in dit opzigt, hem digter op de hielen, en bezit daarenboven het eigendommelijke van ons op eene verblijdende wijze bekend te maken met de pogingen onzer zuidelijke broeders, om den nationalen zangberg, die zoo lang voor hen als afgesloten was, te beklimmen. In keurige netheid van druk en plaatwerk doen zij voor elkander niet onder; de Noord-Nederlander wint het in aantal van gravures, en in oorspronkelijkheid en verscheidenheid van teekening; doch de Zuidlander bezigde eene graveerstift, die in kracht en in zachtheid die dergenen overtreft, welke de ander te werk stelde. In het uitwendige staan zij dus vrij wel gelijk; laten wij thans eens zien, hoe het met het inwendige, dat toch het voornaamste is, gesteld zij.
Ofschoon wij met verwondering in den Nederlandschen Almanak verscheidenen onzer meer bekende Dichters misten, vindt men er toch grootere of kleinere bijdragen, - van wiselius, die evenwel enkel eene navolging van een klein Duitsch versje leverde; van warnsinck, wiens Laatste Oogenblik-
{==132==} {>>pagina-aanduiding<<}
ken van napoleon eenen meer verhevenen en echt lyrischen toon hebben, dan sommige zijner dichtstukken kenmerkt; van de Gebroeders klijn, en van tollens, van welke wij gaarne meer of meer uitgebreids ontvangen hadden; van nierstrasz, wiens stukje, Poëzij getiteld, wel wat mank gaat aan gezwollenheid; van staring, die, als altijd, luimig en oorspronkelijk tevens is; van boxman, wiens Lierzang, Homerus, gloed en kracht met klaarheid en ongewrongenheid vereenigt; van withuys, wiens Meineed, hoe lang ook en op sommige plaatsen wat gerekt, toch een der puikstukken is van deze verzameling; van immer zeel zelven, die, in vier of vijf stukjes van verschillenden trant, zijnen lang verkregenen roem bewaart en vermeerdert; van c. de koning, wiens Huis te Vogelenzang ons door gang en gloed beter beviel, dan zijn gedicht op zijne woonstad Haarlem, waarin de stof tot prijzen zoo ver gezocht wordt, dat men bijna gelooven moet, dat hij verlegen was om ze te vinden, en waarin wij, onder anderen, dezen regel al vrij zonderling vonden:

Ja, Haarlem! schoon het leed u drukt, 
Schoon vreemden u verteren; 

van sifflé, die in zijne Gezagsleer bewijst, dat hij den toon van het hoogere Hekeldicht zeer goed weet te vatten, en door ons ten sterkste wordt aangespoord, om in deze bij ons minder beoefende dichtsoort meerder te leveren; van van harderwijk, wiens stukje, God regeert, niet slechts zijner denkwijze, maar ook zijn dichterlijk talent hooge eer aandoet; van Mejufvrouw moens, die hare lier aan Griekenland wijdde, en wier klank ons uitmuntend bevallen heeft, behalve dat wij de laatste helft van het eerste couplet niet begrepen, en bij het kransjes breijen, op bl. 104, onwillekeurig aan breikousen en breinaalden dachten; van j. van walré, wiens zedelijk verdichtsel, de Waarheid, den wijsgeerigen denker en geoefenden Dichter doet kennen; van ijntema, wiens Heerschappij van den Mensch over het Dierenrijk eene nieuwe wending geeft aan eene erkende waarheid; van schenk, wiens Welzijn van het Vaderland door velen gaarne, als een regt hartelijk drinklied, zal gezongen en beklonken worden; van - Doch waarlijk, de zinsnede is reeds zoo geweldig lang, dat het tijd wordt die te eindigen, of de Lezer zoude derzelver aanvang niet kunnen wedervinden.

{==133==} {>>pagina-aanduiding<<}

Voegen wij hier dan nog van onze minder bekende of jongere Zangers bij: van den broek, wiens beide allerliefste Oostersche Liederen ons uitnemend bevielen, behalve dat die Grieksche urania, welke in een naast elkander staand couplet eene dochter van alah (allah) opvolgt, een welnig erg tegen het costuum zondigt; gravé, wiens Stem in het Dal, gelijk vele zijner stukjes, een' zekeren Romantischen geest ademt, welken wij echter, schoon hij in onze Letterkunde eenigermate vreemd zij, geenszins afkeuren; maar wel, dat hij, om des lieven rijms wille, aan eene bloem iets toeschrijft, dat slechts een veeljarige boom kan bezitten:

Zijn ruwe hand verbrak den tronk 
Der lelie, eens der velden pronk. 

vlielander van den bergh, ons hier voor het eerst ontmoetende, die, in eenen aan nierstrasz ontleenden vorm, waarlijk een lief gedichtje leverde; brester, van der hoop, robidé van der aa, w. van walré, jschouten, f. cordes, die allen met kleinere stukjes, op verschillenden toon gestemd, dit jaarboekje versierden; h. meijer jr., van oosterwijk bruyn en loosjes, welke drie, schoon minder gelukkig, het luimige beproefd hebben; ten hagen, die een vrij dichterlijk Welkom aan zijnen haard toezingt; van eldik thieme, wiens Klagt, schoon veel te beeldsprakig en gerekt, echter eenen goeden aanleg verraadt; engelen, wiens Judas Iscarioth zeer dichterlijke partijen bezit, doch geheel mislukt is, daar hij ons dezen ongelukkigen als een onwillig en tegenstrevend werktuig, dat zijne wandaad op alle wijzen wil maar niet kan vermijden, voorstelt, en ons dus stemt om hem te beklagen, en niet om hem te verachten. Voegt men deze allen bij de vorigen, en telt daar dan nog bij eenige stukjes, welke wij om derzelver middelmatigheid liefst niet bij name aanhalen, dan zal men genoegzaam overtuigd zijn, dat dit bloemkorfje eene zoo groote verscheidenheid van geur en kleur bevat, dat het den liefhebberen der Nederlandsche poëzij tot een welkom geschenk wezen moet. De keurig uitgevoerde en vrij wel gelijkende Portretten der verdienstelijke Dichters boxman en nier strasz zetten in dezen jaargang de galerij van onze Nederlandsche Zangers voort; en wij vertrouwen, dat immerzeel niet, gelijk eene zekere Advertentie wil te kennen geven, dezelve zal sluiten. Er zijn nog

{==134==} {>>pagina-aanduiding<<}
te veel verdienstelijke mannen over, die regtmatige aanspraak hebben, om in dezelve te worden opgenomen.
Het verheugt ons, thans tot den Belgischen Muzen-Almanak overgaande, de betuiging te kunnen herhalen, dat dezelve jaarlijks in innerlijke waarde en rijkdom toeneemt. Van onze meer bekende Noord-Nederlandsche Dichters (want de Zuidelijke zullen wij later naast elkander optellen) leverde robidé van der aa een fragment, Spanje getiteld, liberaal, stout en krachtig, verdienstelijker dan wij nog immer iets van hem zagen; waarom wij hem hier dan ook hooger, dan in onze beoordeeling van den Noord-Nederlandschen Almanak, plaatsen; boxman, een stukje aan de Muze, in den trant van horatius, dat eer doet aan zijne denkwijze; de greuve bezingt de Toekomst voor Nederland; doch de dichttrant schijnt ons niet helder, niet klaar genoeg. Ten hoet gaf twee sentimentele stukjes; c. de koning een' Lierzang, Sophonisba, met sommigen stoute coupletten en prozaïsche regels; doch de aanleg van denzelven is veel te historisch voor de Ode. Lulofs leverde eene nieuwe navolging van schiller's Romance, de Duiker; Mejufvrouw moens, een lang stuk: Aardenburg verdedigd, dat vele verdiensten bezit. Gisius nanning bezong den Noordschen Krijgsman op het Graf van Missolunghi; dit stuk heeft gang en er is gloed in, doch het wordt ontsierd door eenige kleine vlekjes. Sifflé schildert ons Formosa's Overrompeling krachtig en schoon, en bezigde niet ongelukkig de achtregelige canzone der Italianen. Van someren bezingt het Verraad van Philippus van Egmond; en wij hechten ons zegel aan zijne fiksche verzen, mits
hij dien Palinuur niet op Brussels muur nederzette, en parma's heir niet eerst als een paard doe schieten in galop, en dan als een tijger den dollen kop laat verpletten op Brussels ijzeren wal; deze twee ongelijkslachtige bestanddeelen in dezelfde vergelijking, bl. 78, zijn tegen alle regels van den goeden smaak. Tollens gaf een krachtig Albumblaadje aan bowring ten beste; j. van walré parodieerde eene stof uit de Gedaanteverwisselingen van ovidius; warnsinck zong regt hartelijk aan zijne Zuid-Nederlandsche Kunstbroeders; en loots liet een reeds bekend versje op heinsius, wiens keurig portret dit jaarboekje versiert, nogmaals afdrukken.
Deze zijn zoo wat de bekendste namen, en de oudere broeder heeft dus nog den voorrang, wat het getal van meer beroemde medeärbeiders aangaat. Doch men vindt hier nog verscheidene minder bekenden, waaronder velen, die beter en liefelijker zingen, ten minste hier, dan hunne oudere voorgangers. Onder dezen willen wij echter geenszins hem gerekend hebben, dien wij de rij laten openen, j.w. van alphen, die, in zijne Doggersbank, den ergsten bombast leverde, welke ons in lange voorkwam. Hij laat parker

{==135==} {>>pagina-aanduiding<<}
uitzeiien met

... bodems, door zijn' vloek gespleten, 
Halfzinkend door zijn valsche trouw. 

Het was dus geen wonder, dat zoutman hem spoedig zee deed ruimen, daar deze bovendien nog goede hulptroepen had:

Najaden, Tritons, kroost der zeeën, 
Streeft gij de koets van Zoutman voor! 
Hij wreekt ons talloos tal van weeën, 
En blakert lucht en zee er door. 

De laatste regel is volslagen onzin. Zoutman blakert lucht en zee, die waarlijk nooit veel om het blakeren gegeven hebben, door de weeën, die hij komt wreken. Optime! Daarenboven hadden wij toen al eene rare soort van scheepsvolk:

Als Englen (!!!) staan de bootsgezellen, 
En zien met weemoed Parker aan. 
Zij heffen 't breede zwaard; hun handen 
Zijn bergen, waarin Lava's branden, 
En werpen in de lucht zich uit. 

Nu, dat is eerst poëzij! dat zijn eerst matrozen!
Minder hoogdravend bezingt van den broek de Nederlandsche Vlag; doch bij het waarlijk schoone, dat hier gevonden wordt, is het toch jammer, dat de beide laatste coupletten iets j.w. van alphen-achtigs hebben. Gij zou, voor zoudt, kan er ook niet door. Reizen, van j. van oosterwijk bruyn, is geestiger dan de bijdrage in den Nederlandschem Muzen-Almanak, en die van doijer en van goethem behooren tot de middelmatige. De navolgingen van gravé en greb naar het Hoogduitsch zijn vloeijend, getrouw en dichterlijk (den eersten mogten wij wel onder de meer en loffelijk bekende Zangers geplaatst hebben); de versjes van tenhagen en de kroes lief en bevallig; het Winterlied van de jong heeft bij eenig goeds vele leemten; gelijk integendeel de Soerates van maronier bij veel goeds eenige zwakke plaatsen bezit; van de linde en van reyn zijn nader bij het middelmatige dan bij het uitstekende; den beer poortugael breidt zeer hartelijk het Leve de Koning uit; Meester de vletter rijmt eer gebrekkig dan dat hij redelijk dicht. De Sappho naar het Hoogduitsch door wap, schoon op eenen vreemden, echt-Duitschen trant, beviel ons echter zeer goed; alleen is ons het einde wat al te mooi, al te romantisch, en het begin wat al te onbegrijpelijk; want wij zijn niet gewoon, duister en vuur zoo digt bij elkander te zien:

...... plegtig zwijgen waarde, 
Als een droom, val zielverkwikkend vuur, 
Duister in den tempel der Natuur. 


{==136==} {>>pagina-aanduiding<<}

Het slotstukje, eene Romance van m. weits, besluit waardig deze verzameling, en teekent eenen voortreffelijken aanleg voor deze dichtsoort.
Thans nog een woord over onze zuidelijke kunstbroeders. Een der beste stukjes uit deze afdeeling is zeker het versje van willems, dat de Echtverbindtenis van eenen Hollander met eene Brabandsche Dame zoo vloeijend en geestig bezingt. Jammer slechts, dat de tweede regel:

Amor is een wondre knaap, 
Moeilijk om beseffen, 

door de ongewone uitlating van te, en door het minder juiste beseffen, ons zoo ongevallig in de ooren klinkt, en dat daarenboven één hoogst onkiesche, zelfs vuile regel de toepassing schandelijk ontsiert. In een' deftiger trant, maar vooral niet minder schoon, is het fragment uit een grooter dichtstuk: de Vrouwen, van p.j.m. van duyse. Het is een treffend uitgewerkt tafereel der kinderliefde, waaruit wij slechts dezen regel gaarne misten:

De honger ziet het aan, holt voort naar andre streken. 

Want deze onverwachte persoonsverbeelding, die te veel bij de eenvoudige natuurlijkheid van het overige afsteekt, doet hier eene slechte uitwerking. De Heer van duyse klimt met moed steeds hooger op onzen zangberg; hij heeft kans, om er eene eervolle plaats in te nemen. Verder vindt men hier allerliefste kleinere stukjes van lambin, dauwe, serrure, a.j. van der aa, ledeganck en korthals. De Kloosterling van f. de vos munt uit, maar nog meer de Drenkelinge van f. de visser, een allerliefst zangerig gedichtje, dat den hoogsten lof verdient. De bijdragen van van genabeth, vervier, f. rens, d'huyghelaere en p. koster geven blijken van kennis der taal en oefening in de kunst; en het liedje aan Victorine van M.V. te Brussel zoude ons nog beter bevallen, dan het thans reeds doet, indien het niet te onzedig, wij mogen wel zeggen te lubriek, ware.
Ziet daar dan den voornamen inhoud dezer beide mededingende jaarboekjes (want met de puntdichtjes enz. konden wij ons niet bezig houden) getrouwelijk opgegeven, en met eenige kritische aanmerkingen doorstrooid. Het publiek kieze thans zelf; doch het kieze niet zoo eenzijdig, dat een van beiden; door gebrek aan aanmoediging, ophoude te bestaan.


{==137==} {>>pagina-aanduiding<<}

Boekbeschouwing.

Biographie sacrée, par A.L.C. Coquerel, Pasteur de l'Église Wallonne d'Amsterdam. Tome III. L-Q. 457 pag. Tome IV. R-Z. 297 pag. Amsterdam, à la Librairie des Héritiers H. Gartman. 1826. 8vo. f 8-40.

Bij de aankondiging der beide laatste deelen van het bovenstaande werk, die door toevallige redenen tot hiertoe is vertraagd geworden, moeten wij naar het verslag verwijzen, dat wij, kort na de verschijning der beide eerste deelen, van hetzelve geleverd hebben (*). In dat verslag hebben wij het plan opgegeven, waarnaar dit werk is ingerigt; wij hebben den aard en de strekking van hetzelve aangewezen, en den geest gekenmerkt, waarin het is geschreven. De Heer coquerel is aan zijn eens gemaakt ontwerp getrouw gebleven, zoodat deze beide laatste deelen, naar inhoud, geest en vorm, met de beide eerste één geheel uitmaken; zij behelzen de voortzetting der galerij van Bijbelsche personen, die hier den Lezer ter beschouwing worden aangeboden.
Wat wij bij de vorige gelegenheid over het min verkieslijke van den vorm en de geheele inrigting dezes werks gezegd hebben, moeten wij thans herhalen. De lezing dezer beide laatste deelen heeft ons op nieuw doen gevoelen, dat de snel op elkander volgende voorstelling van meestal zeer ongelijke personen, de overdenking van geheel verschillende onderwerpen, waartoe dezelve aanleiding geven, en de geheel onderscheidene tijden en plaatsen, waarin men onder het lezen met zijne verbeelding wordt overgebragt, de aandacht storen en vermoeijen, zoodat het indedaad bezwaarlijk wordt, deze Biographie als een livre de pieté te gebruiken. De levensbeschrijving der meest belangrijke

{==138==} {>>pagina-aanduiding<<}
personen is te uitvoerig, om althans door den gewonen en ongeletterden Lezer, die zijne Schriftuurkennis vermeerderen, en zich in het geloof aangaande de Goddelijke waarde van Bijbel en Christendom bevestigen wil, in éénen adem uitgelezen te worden; terwijl de kortere artikels, als loopende over min gewigtige personen, dikwijls niet zoo rijk van inhoud zijn, dat zij het gewenschte voedsel verschaffen. Uit dien hoofde zal het boek meer tot naslaan, dan tot gezette lectuur verstrekken; een gebruik, dat, naar ons inzien, voor den belangrijken arbeid van den Eerw. Schrijver veel te bekrompen is. Doch, al meende de Heer coquerel voor zich voldoende redenen te hebben, om aan den alphabetischen vorm boven den chronologischen gang de voorkeur te geven, hij zou het nuttig gebruik van zijn werk niet weinig hebben bevorderd, zoo hij bij het zeer naauwkeurig naamregister een dergelijk zaakregister gevoegd had. Immers het boek geeft meer, dan de titel belooft. Het eerste gedeelte van ieder artikel levert de eigenlijke biographie van den persoon, waarover het handelt; het geeft de omstandigheden op, waarin dezelve voorkomt; het teekent de karaktertrekken, welke hij daarin vertoont, en stelt ons alzoo in staat, zijne verstandelijke en zedelijke waarde te leeren schatten. Doch de Schrijver bepaalt zich hierbij niet: hij licht in het tweede deel van ieder artikel het opgegevene toe; hij vermeldt de zwarigheden, bedenkingen en tegenwerpingen, die gewoonlijk daartegen worden ingebragt, en zoekt deze hier op te lossen en te wederleggen, om het Goddelijk gezag van den Bijbel te handhaven; hij geeft verslag van de verschillende gevoelens der Geleerden over de meest betwiste punten, beoordeelt dezelve, en wijst het meest aannemelijke daarvan aan; hij deelt zijne eigene, veelal scherpzinnige en fijne aanmerkingen aangaande bijzonderheden mede, die wel niet regtstreeks tot de personen behooren, waarover gehandeld wordt, maar
die als van zelf uit de voorafgegane beschouwing voortvloeijen, en verrijkt aldus zijn werk met belangrijke ophelderingen van tijdrekenkundige, geschiedkundige, menschkundige, godgeleerde en zedekun-
{==139==} {>>pagina-aanduiding<<}
dige vraagstukken. Deze aanmerkingen verhoogen in ons oog niet weinig de waarde van dit boek, ja zij maken het gewigtigste gedeelte daarvan uit. Doch zij zijn door het gansche werk verspreid; zij staan op plaatsen, waar men ze niet terstond kan opzoeken; terwijl zelfs het getrouwst geheugen niet in staat is, na eene opmerkzame lezing, te onthouden, wat er al belangrijks van dien aard in het boek is vervat, en waar het moet worden gezocht. Een volledig zaakregister zou dit in ons oog wezenlijk gebrek grootelijks verhelpen, en het nuttig gebruik van dezen arbeid niet weinig bevorderen.
Het is voorzeker moeijelijk, de Bijbelsche personen, ten aanzien van de belangrijkheid, met elkander te vergelijken en juist te schatten; maar in 't algemeen zouden wij toch zeggen, dat de beide eerste deelen van dit werk doorgaans rijker van inhoud zijn, dan de beide laatste, waarin meer namen voorkomen, die eene min gewigtige plaats beslaan op het groot tooneel der Bijbelsche geschiedenis. Doch al is het, dat men het gegronde van deze aanmerking omtrent den doorgaanden inhoud moet erkennen, eenige personen van het hoogste belang spreken ook weder ten voordeele van deze deelen, en de namen van samuël, salomo en nehemia, van lazarus, maria, petrus, pilatus, maar inzonderheid van de twee grootste mannen der oude en nieuwe bedeeling, van mozes en paulus, wekken en boeijen de aandacht hier in een' hoogen graad.
In de behandeling van alle de personen, hier voorkomende, spreidt de Heer coquerel, even als in de eerste deelen, veel kennis, veel schranderheid, scherpzinnigheid en vernuft ten toon, en weet hij zijn gevoelen zoo goed in te kleeden en aan te bevelen, dat de Lezer zich doorgaans tot de omhelzing van hetzelve zal gedrongen voelen. Het is deze schranderheid in het opperen van bedenkingen, in het maken van gissingen en vooronderstellingen, ter verklaring van het duistere en ter bevestiging van het min zekere, deze scherpzinnigheid in het ontwarren van het ingewikkelde en schijnbaar strijdige,

{==140==} {>>pagina-aanduiding<<}
deze bekwaamheid, om verwijderde en vreemdsoortige deelen tot één geheel te verbinden, om uit geringe bijzonderheden belangrijke gevolgen af te leiden, deze gave, om een karakter goed te vatten en juist voor te stellen, die ons ook doorgaans meer getroffen en behaagd heeft, dan de blijken van kennis, welke het boek bevat. Wij nemen wel niets terug van onze bovenstaande lofspraak op de kunde van den Eerw. Schrijver; doch wanneer men bedenkt, wat er niet al toe behoort, om zoo vele en zoo verschillende onderwerpen, als hier voorkomen, overeenkomstig den tegenwoordigen stand der Godgeleerde wetenschappen, grondig te behandelen, zal men gevoelen, dat een man, voor wien, zoo wij wèl onderrigt zijn, de theologische Letterkunde van ons Vaderland en van Duitschland gesloten is, zijne tafereelen en verklaringen hier en daar onvolledig laten moest. Zoo zou, om maar iets te noemen, de verdediging van den doortogt der Israëlieten door de Roode zee, de voorstelling van den geest der Mozaïsche wetgeving, de ontwikkeling van het karakter der Evangelisten en van derzelver schriften, de behandeling van de vraagstukken naar de echtheid der afzonderlijke Bijbelboeken, naar de Demonische bezetenen, naar de broeders des Heeren, naar de harmonie der verhalen van de opstanding, en meer dergelijke, onzes inziens, nog al anders uitgevallen zijn, wanneer de Heer coquerel de bedenkingen van den schrandersten aller tegenschrijvers, van den Wolfenbuttelschen Fragmentist (reimarus), de verhandelingen van van alphen, enz. in het 9de deel van teyler's Godgeleerd Genootschap, de werken van hug, lücke, gieseler, en vele kleinere geschriften uit de theologische Letterkunde van ons Vaderland, had kunnen raadplegen. Intusschen dient men ook hier niet te vergeten, dat de Heer
coquerel, bij het schrijven van dit werk, in de eerste en voornaamste plaats op Frankrijk het oog had, en dat hij naar dit bepaald oogmerk genoeg geleverd heeft.
De inhoud van het werk is voor geen verslag of uittreksel vatbaar, weshalve wij ons met deze algemeene

{==141==} {>>pagina-aanduiding<<}
aanprijzende aankondiging vergenoegen. Wij kunnen echter niet nalaten, nog ten slotte op te merken, dat de uitvoerigste artikels ons doorgaans met de meeste zorgvuldigheid bewerkt schijnen. Zoo onderscheidt zich, in ons oog, het artikel over den Apostel paulus, dat niet minder dan 68 bladzijden beslaat, zeer voordeelig. Het is, alsof de grootheid van het onderwerp den Schrijver heeft bezield en met geestdrift vervuld, zoodat hij ook alle de kracht en bevalligheid van zijnen stijl daarbij heerlijk ten toon spreidt.
Wij wenschen den bekwamen Schrijver geluk met zijnen, in meer dan één opzigt, uitnemend volbragten arbeid, en bidden hem Gods zegen toe in zijnen belangrijken werkkring.





Vertaling en Uitlegging van den eersten Brief van den Apostel Petrus. Door Assuerus Doijer, A.L.M. Phil. Doct. en Leeraar bij de Doopsgezinde Gemeente te Zwolle. Te Zwolle, bij H. As. Zoon Doijer. 1827. In gr. 8vo. 43 Bl f :-45.

Dit geschrift is klein van omvang, maar van veel gewigt, vooral van wege het doel, met hetwelk het in 't licht verschijnt.
De regt eerwaardige Schrijver is van oordeel, dat eene verbeterde Nederduitsche vertaling van de gansche H. Schrift, maar inzonderheid van de boeken des N.V., voor de Christenen in ons land eene dringende behoefte is. Hoedanig zulk eene vertaling behoort ingerigt te zijn, geeft hij uitdrukkelijk op, en levert tot dezelve eene gewigtige bijdrage, met het stukje, dat voor ons ligt.
Ook wij gelooven, dat de voortreffelijke arbeid van Prof. van der palm de behoefte eener nieuwe vertaling van den Bijbel voor het algemeen niet geheel heeft vervuld. Het uitvoerig bewijs hiervoor houden wij achter, omdat wij thans diens werk niet beoordeelen. Doch wij gelooven ook, dat het thans de tijd nog niet is, dat zulk

{==142==} {>>pagina-aanduiding<<}
eene vertaling des Bijbels met vrucht kan ondernomen worden. De Bijbel door van der palm, die ten opzigte van het oordeelkundige gedeelte zich te weinig stellig heeft verklaard, kon de gisping van onruststokers niet ontgaan. Wat zou het zijn, indien de Dordsche Bijbel ruimen moest voor eenen Haagschen? Hoe zou de Bijbel nu ontvangen worden, indien eene vereeniging uit allerlei Protestanten (ach, waarom niet uit alle Christenen?) dit gewigtig werk aanvaard en voltooid had? Zoo lang men niet hopen kan, dat zulk een gemeenschappelijk werk slagen zal, is het de tijd, dat men bouwstoffen verzamele, en dat mannen uit elk Protestantsch Genootschap het een of ander gedeelte des Bijbels vertalen en ophelderen. Op deze wijze kan er eens eene vereeniging tot stand komen, om den Bijbel getrouw te vertalen, en alleen uitlegkundig op te helderen, zonder inmenging van godgeleerde haarkloverijen, die nergens, maar het minst bij de vertaling en opheldering des Bijbels, te pas komen.
Als zulk eene bijdrage van gewigt beschouwen wij het stukje van doijer. Het spreekt van zelve, dat wij dit geschrift niet anders, dan als zulk eene bijdrage, zullen beoordeelen, zonder uitvoerig aan te wijzen, waar wij, in de vertaling of verklaring van eenige plaatsen, van doijer mogten verschillen.
Tot de vereischten eener gewenschte vertaling van den Bijbel behoort te regt, in de eerste plaats, het zoeken naar den zuiveren en onvervalschten tekst, zoo als dezelve oorspronkelijk uit de pen van petrus is voortgevloeid. De veranderingen, welke, op goede gronden, verbeteringen van den tekst zijn, moeten niet in aanmerkingen onder, maar onmiddellijk in, de vertaling voorkomen. Het bijgeloovig eerbiedigen van den Elzevierschen tekst behoort plaats te maken voor prijsstelling op de echte woorden der H. Schrijvers. Ook hierin handelt doijer regtmatig; H. II:2, III:8. 20, IV:14. Zijn voornemen was ook ten opzigte van H. III:7 goed, verg. de Aanm. bl. 36. In de vertaling is hij hier ech-
{==143==} {>>pagina-aanduiding<<}
ter van der palm tegen zijnen wil gevolgd, die zonder noodzake de Staten-overzetting heeft verlaten. De vijanden van Bijbelsche kritiek vinden hier bewijs, dat ook onze oude Overzetters in deze hunne vijandschap niet deelen. Doijer had H. IV:13 in van der palm een' goeden voorganger, dien hij evenwel niet heeft verkozen te volgen. De Lezer vergelijke hier beider vertaling:
van der palm.	doijer.
Maar verblijdt u, naarmate gij deelgenootschap hebt aan het lijden van Christus, opdat, enz.	Maar, gelijk gij gemeenschap hebt aan het lijden van Christus, alzoo verblijdt u, enz.

Ter bevordering van de duidelijkheid der vertaling is voorts nuttig, dat de aanhalingen van den Apostel uit de boeken des O.V. met eene andere letter gedrukt worden. Dit is nuttig, niet alleen waar die aanhalingen als zoodanig voorkomen, maar ook waar de Schrijver, met de woorden uit het O.V., zijne eigene gedachten voordraagt. Op deze wijze heeft de opgaaf van gelijkluidende plaatsen doel en beteekenis. Ook hierin gaat doijer naauwkeurig te werk. Dit alleen zouden wij verlangen, dat, zelfs niet op het voetspoor der Staten-overzetting, iets worde ingevuld; b.v.H. II:7: ‘Maar den ongehoorzamen wordt gezegd: de steen,’ enz. Zonder invulling luiden des Apostels woorden beter dus: ‘Maar den ongehoorzamen is deze steen, dien de bouwlieden verworpen hebben, geworden tot een hoofd des hoeks, en een' steen des aanstoots en eene rots der ergernis. De aard onzer taal vordert eene andere woordvoeging, dan die van het oorspronkelijke; maar men behoort toch te laten blijken, dat de Apostel zijne eigene meening met woorden uit het O.V. voordraagt.
Wat doijer verder over de zinteekens en de geheele indeeling des Bijbels in hoofdstukken en verzen aanmerkt, gaan wij hier voorbij, als behelzende ook onze meening; zonder dat wij evenwel daarmede de opgegevene veranderingen voor onszelven overnemen.

{==144==} {>>pagina-aanduiding<<}

De meeste aanmerkingen zijn, onzes bedunkens, te maken op hetgeen doijer bl. 9, aangaande de Staten-overzetting, heeft aangemerkt. Ook het N.V. heet op den titel getrouwelijk te zijn overgezet. Dit verdient die Overzetting in zeker derde te heeten; namelijk met betrekking tot dezelfde orde der woorden in het Nederlandsch, als plaats grijpt in het Grieksch. Dat daardoor de getrouwheid in het letterlijk vertalen, en in het uitdrukken van den zin en de meening der H. Schrijvers, nu en dan is verloren gegaan, zal niemand, der zake kundig, betwijfelen. Voor de ongeloovigen op dit punt zullen wij uit dezen Brief van petrus een enkel voorbeeld bijbrengen. Het is om die reden, dat wij verklaren, dat doijer te weinig heeft gedaan, met geene de minste verandering te maken in de gewone Overzetting dezes Briefs, waar het hem toescheen, dat de zin en meening des Apostels duidelijk is uitgedrukt.
In eene vertaling behoort men letterlijk, zoo veel dit mogelijk is, de woorden der H. Schrift uit te drukken. De bepaling van den zin en de meening derzelve behoort reeds tot het gebied der uitlegging. Slechts enkele voorbeelden zullen onze gedachten duidelijk maken. H. I:1. διασπορᾶς, der verstrooijing, is vertaald: verstrooid; vs. 2. ἐν ἁγιασμῷ πνεύματος: in heiligmaking des geestes, in de heiligmaking des geestes; H. II:4. ὑπὸ ἀνθπώπων: van menschen, van de menschen. Dit levert toch verschil op van meening. De Grieksche tekst heeft hooger gezag, dan elke vertaling. Integendeel gaat doijer, met van der palm, van die Overzetting af, waar zij naauwkeurig heeft vertolkt; b.v.H. I:22. ἐκ καθαρᾶς καρδίας: uit een rein hart, door beiden vertaald: met een rein hart.
Wij hebben opzettelijk gezegd, dat wij, zoo veel dat mogelijk is, letterlijk moeten vertalen. Om duidelijk te zijn, voeren wij tot voorbeeld aan, H. III:3. Het verschil van kleederdragt bij de vrouwen van verschillende tijden maakt hier tot pligt, meer de meening getrouw te vertolken, dan de woorden. Het omhangen van goud drukt zelfs het denkbeeld niet uit van den Apostel, die

{==145==} {>>pagina-aanduiding<<}
het woord περιθέσεως bezigt, waarschijnlijk aangaande het omdoen van gouden armringen. Daarenboven drukt het woord versiersel geenszins volledig uit het denkbeeld, dat het Grieksche κόσμος aan de hand geeft. Ook het woord sieraad bij van der palm is niet eigenaardig gekozen. Het geeft hier duidelijk te kennen den geheelen vrouwelijken tooi, zoo als wij met ons woord opschik dit denkbeeld juist uitdrukken. De vertaling van dit vers, zal zij voor vrouwen, naar onze gewoonten gekleed, verstaanbaar zijn, drukt de meening des Apostels getrouw en volkomen uit, als zij dus wordt gegeven: Welker opschik niet zijn moet de uiterlijke, met de vlechting van het haar, met de dragt van goud, en met het aantrekken van kleederen.
De Staten-overzetting is, ja, meer dan twee eeuwen oud. Doch daarom is zij in dien zin geen Heiligschrift geworden, dat men dezelve niet meer zou mogen veranderen, dan doijer zich heeft durven veroorloven. Die Overzetting moge liggen in het geheugen van vele menschen; maar dat bewijst nog niet, dat al die menschen alles verstaan, wat hun getrouw geheugen heeft bewaard. Zelfs spreuken en spreekwoorden, uit het dagelijksch leven ontleend, worden meer getrouw in het geheugen bewaard, dan wel tijdig en gepast gebezigd. En hoe het met het opzeggen van Bijbelplaatsen gesteld is, kunnen zij het best beoordeelen, die bij bevooroordeelde menschen den meesten tegenstand vinden in het aanvoeren van voor het gemeen meestal onverstaanbare Bijbelplaatsen.
Volstrekt zien wij ook geene reden, waarom men vreemde woorden in eene Nederlandsche vertaling zou moeten behouden. Overal zorgt men voor de zuiverheid onzer taal. Waarom zou men den Bijbel alleen uitsluiten? Het woord Exempel moge verstaanbaar zijn bij beschaafden, die hun Latijn of Fransch te baat hebben; maar onbeschaafden, en voor die is eene zuivere vertaling nog de meeste behoefte, verstaan zelfs dit woord niet algemeen. Eveneens oordeelen wij over het woord Conscientie. Beteekent dit woord wel ooit in den Bijbel, hetgeen het be-
{==146==} {>>pagina-aanduiding<<}
teekent in het dagelijksch leven? Waartoe kan dan ooit deszelfs gebruik dienen? Doch hoe ligt men van de meening des Bijbels kan afgaan, door niet bestendig te letten op verouderde woorden of spreekwijzen, kan zelfs het voorbeeld van van der palm, ook door doijer hierin gevolgd, duidelijk en nadrukkelijk bewijzen. De spreekwijze: aan den anderen, weet doijer zoo wel als van der palm, dat oulings wederkeerig was. En toch hebben beiden εἰς ἑαντοὺς, H. IV:10, vertaald, alsof er stond: εἰς ἄλλονς; terwijl de Staten-overzetting het beter heeft vertolkt: Een iegelijk - - diene den anderen. Hoe zal het gaan met de min beschaafden, indien reeds zulke mannen dwalen, op het oogenblik dat zij meenen den tekst der Staten-overzetting te verbeteren?
Tot eene naauwkeurige vertaling behoort, naar onze gedachte, de opmerking, dat de Staten-overzetting, om de orde der woorden te behouden, zich somtijds eene vrijheid veroorlooft in het vertalen, welke aan niemand toekomt. Ons voorbeeld zij de laatst aangehaalde plaats, waar ook van der palm en doijer eveneens vertalen. Zij nemen allen εἰς ἑαντοὺς διακονοῦντες in het enkelvoud, en handelen zoo tegen hunne vertaling vs. 7, 8, 9. Onze taal vordert eene andere orde der woorden; namelijk: Dient elkander, een iegelijk enz. - als trouwe uitdeelers der verschillende genade Gods.
Die zelfde zucht, om de orde der Grieksche woorden zoo veel mogelijk in hunne vertaling uit te drukken, deed deze Overzetters nu en dan voorbijzien eene meer juiste vertolking, doch bij welke in onze taal de woorden geheel moesten verplaatst worden. Wij kiezen tot voorbeeld H. I:7. Dit geheele vers wijst op het keuren van het geloof der Christenen, als juist daarom van meer waardij, dan het goud, dat vergankelijk is, omdat het gekeurde geloof tot op de komst van christus blijft voortduren. Men leze de drie meermalen genoemde vertalingen, en vergelijke met dezelve hetgeen wij hier als getrouwe vertaling van 's Apostels meening opgeven: Opdat, in

{==147==} {>>pagina-aanduiding<<}

de openbaring van Jezus Christus, de keuring van uw geloof, tot lof en eer en heerlijkheid; bevonden worde van meerdere waarde te zijn, dan van goud, dat te niete gaat, schoon het in vuur de proef houdt.
Ons zijn nog andere regelen voor den geest, die wij thans in de pen houden, en die wij misschien zullen mededeelen, wanneer ook wij het een of ander gedeelte des Bijbels, tot proef eener verbeterde Bijbelvertaling, vertolkt in het licht geven. Wij zijn zoo uitvoerig geweest, omdat wij hopen, dat doijer zijn loffelijk begonnen werk zal voortzetten, en zijn van gedachte, dat hij ook op onze aanmerkingen letten zal, schoon wij hem voor het grootste gedeelte onze Staten-overzetting als gids hebben ontraden.
De Bijbel is waardig aller inspanning en arbeid. Wat één niet kan, kunnen welligt met den tijd velen. Welaan, Protestanten! volgt allen doijer. En de twisten der Theologie zullen eindigen, bij het eenmaal helder ontstoken licht des Bijbels. - Faxit Deus!




Het menschelijk Oog en Oor, volgens de Afbeeldingen van den Hoogleeraar Soemmeringh (Soemmerring), in profil doorsnede nog meer vergroot voorgesteld en met eene korte Beschrijving voorzien, door J.F. Schröter. Op nieuw bewerkt en verklaard door G. Bakker, Professor aan de Akademie te Groningen. Aldaar, bij W. van Boekeren. 1827. In folio. 17 Bl. f 4-20.

Dit werk bevat twee, naar de meesterlijke afbeeldingen van soemmerring vervaardigde en zeer vergroote gekleurde platen (dit laatste was bij het oor minder noodig) van onze twee belangrijkste zintuigen. Zij zijn, volgens het voorberigt van den Hoogleeraar bakker, bepaald tot gebruik op scholen bestemd, en kunnen in de handen van bekwame onderwijzers zeker hare nuttig-
{==148==} {>>pagina-aanduiding<<}
heid hebben. Wanneer iemand meent, dat dit dingen zijn, die men op de scholen niet behoeft te leeren, zijn wij het alleen in zoo verre met hem eens, dat wij daardoor het eigenlijk schoolonderwijs niet wenschen verdrongen te zien. Natuurkunde, natuurlijke geschiedenis, geschiedenis zelve kunnen toch op de lagere scholen niet dan oppervlakkig worden onderwezen, en behooren daarom het meer noodzakelijke lezen, schrijven, rekenen, de aardbeschrijving noch taalkennis te vervangen. Maar zoo men meent, dat wetenschap eigenlijk tot weinigen beperkt blijven, en men haar als ongeschikt voor den grooten hoop moet beschouwen, verklaren wij ons met den Hoogleeraar bakker, in zijn voorberigt, geheel en al tegen dit wanbegrip. Elk kan geen geleerde worden; dit verbieden de onderscheidene standen der maatschappij, zonder wier beperking de maatschappij zelve onbestaanbaar is; maar jonge menschen, van welken stand ook, buiten staat te stellen, zoo veel te leeren, als hunne vatbaarheid toelaat, is ongeoorloofd, en druischt tegen de verhevene bestemming van den mensch, als verstandig wezen, in. Gelijkheid der menschen moge, in andere opzigten, in de tegenwoordige huishouding, een ijdele klank zijn; gelijke regten op verstandsbeschaving, gelijke vatbaarheid voor zedelijke opvoeding brengt elk kind met zich, en wordt die slechts erkend, de overige ongelijkheid, die toch slechts tot deze vergankelijke aarde behoort, kan den vrijen geest weinig deren. Men vergeve den Recensent deze
uitweiding. Hij wenschte hartelijk, dat dit woord zoo overtollig ware, als de Lezer mogelijk denkt. - Keeren wij echter tot het werk, dat voor ons ligt, terug.
De afbeeldingen zijn natuurlijk minder schoon dan die, waarvan zij ontleend zijn, maar ook veel goedkooper. Wij voor ons wenschten wel, dat ze minder monsterachtig groot waren. Dit zal echter in de scholen, om ze op een' afstand te kunnen zien, zijne nuttigheid hebben. - Bij de afbeelding van het gehoor heeft de Hoogleeraar bakker eene vrij uitvoerige verklaring gevoegd. Wij geven hem in bedenking, of de schoolonderwij-
{==149==} {>>pagina-aanduiding<<}
zer, in ontleedkunde onbedreven, wel veel van de beschrijving der zenuwen van de trommelholte (op bl. 12, 13 voorkomende) zal kunnen begrijpen. Ook zouden wij betwijfelen, of wel, gelijk op bl. 9 in eene aanteekening gezegd wordt, de vroege staat van volwassenheid van het inwendig gehoorwerktuig bij het kind betrekking heeft tot de opvoeding, dan alleen in zoo verre het verschijnsel aan andere dieren gemeen is; terwijl in allen de zintuigen na de geboorte veel minder groeijen en ontwikkeld worden, dan de overige ligchaamsdeelen. - Dit een en ander ontneemt echter niets aan de nuttigheid van het geheel. Wij danken den Hoogleeraar voor zijnen hierin op nieuw besteden arbeid, voor zijne aan een nuttig doel te koste gelegde moeite, en wenschen hartelijk, dat dit werk dienstig moge zijn, om de kennis aangaande twee meesterstukken en wonderen der Goddelijke Almagt, die de mensch met zich omdraagt, algemeener, en dus de dankbare vereering dier Almagt overvloediger te maken.

Over de Drankzucht en derzelver geneeskundige behandeling, door C.V. Brühl-cramer, Doctor in de Genees- en Heelkunde enz. te Moskow. Met eene aanprijzende Voorrede van Dr. C.W. Hufeland. Uit het Hoogduitsch. Te Enschede, bij G. Paschen, Gt. Zoon. 1826. In gr. 8vo. XII en 99 bl. f 1-20.

Niet zonder reden is de naam van drankzucht door Dr. cramer, den Schrijver der boven aangekondigde Verhandeling, gekozen, daar hij dezelve niet als een hartstogt, maar als eene ziekte beschouwd wil hebben. De bewijzen, die voor dit gevoelen worden bijgebragt, zijn: 1o. de onoverwinnelijke neiging en behoefte tot drank bij de drankzuchtigen; 2o. het periodieke, dat daarbij menigmaal wordt opgemerkt; 3o. de voorboden en voorteekens, die de aanvallen voorafgaan; 4o. de bepaalde duur derzelven; 5o. de aan crisis gelijkvormige afloop van iederen aanval; 6o. de overgang in krankzinnigheid en dood,

{==150==} {>>pagina-aanduiding<<}
welke men soms heeft opgemerkt, zoo men den lijder volstrekt allen sterken drank onthield en weigerde; 7o. de mogelijkheid van genezing dezer kwaal door physieke middelen. Niet alle bewijzen zijn even klemmend en overtuigend.
Welligt gaat ook de Schrijver, zoo als gewoonlijk, te ver: quod nimium probat, nihil probat. Oorspronkelijk is de sterke neiging tot den drank meer een hartstogt, dan wel eene ziekte; ten zij men verkiezen mogt met de woorden te spelen, en dan zou men met hetzelfde regt van eene spelzucht, steelzucht, moordzucht enz. kunnen spreken. Dat zij tot eene behoefte worden kan, die zich niet altijd even sterk gevoelen laat, dat zij verschillende ziekten kan te weeg brengen, dat zij den dood kan veroorzaken, daaraan valt niet te twijfelen. Maar dit alles kan men aannemen, zonder daarom, onder den naam van drankzucht, dipsomanie, of eenigen anderen titel, dezen hartstogt als eene werkelijke ziekte voor te stellen.
De zaak is minder onverschillig, dan zij in den eersten opslag schijnt te wezen. Immers, zoo de dronkenschap, of liever de hartstogtelijke neiging naar sterken drank, eene ziekte is, dan houdt zij daardoor van zelve op misdadig te zijn. Want wie zou iemand veroordeelen of beschuldigen, omdat hij ziek is? Dit is dus eene uiterst gevaarlijke leer voor hem, die aan deze leelijke kwaal laboreert! - Zoodanig eene manier van zien heeft in de laatste dagen maar al te zeer veld gewonnen. Men heeft de lijken van dieven en moordenaars en allerlei euveldaders geopend, om in hunne ingewanden de oorzaak te zoeken hunner misdrijven, en den mensch tot eene bloote machine zijner gebrekkige bewerktuiging verlaagd. Hierbij vervalt natuurlijk alle morele imputatie en alle zedelijke vrijheid der menschelijke daden.
't Is dus alleen op de duchtigste bewijsgronden, dat men een dergelijk gevoelen, als de Schrijver voorstaat, kan aannemen; en zulke gronden hebben wij, wij moeten het erkennen, hier te vergeefs gezocht. Immers, wat de physieke middelen betreft, waardoor de Schrijver voor-
{==151==} {>>pagina-aanduiding<<}
geeft, dat de zieke van de kwaal bevrijd kan worden, hoe onvoldoende dezelve zijn, zoo lang de dronkaard zijne drift naar den geliefden drank niet weet te beteugelen, heeft Recensent, helaas! maar al te dikwijls ondervonden. Gaarne erkent hij echter, dat, wat de behandeling aangaat, welke door den Schrijver gevolgd is, en welke hier wordt voorgedragen, tot verbetering van de gevolgen dier rampzalige drift op het gansche gestel, dezelve, in dat opzigt, alle aanprijzing verdient; inzonderheid het gebruik der zuren, dat men in de meeste gevallen heilzaam bevinden zal. Of die zelfde behandeling evenwel in staat zal zijn alleen eene radicale genezing te weeg te brengen, hieraan vermeent Recensent vooralsnog te moeten twijfelen.




Biographisch Anthologisch en Critisch Woordenboek der Nederduitsche Dichters, bijeen verzameld en uitgegeven door P.G. Witsen Geysbeek. IIde tot VIde Deel. Te Amsterdam, bij C.L. Schleijer. 1822-1827. In gr. 8vo. Te zamen ruim 2500 bl. f 25-35.

Het eerste deel van dit Woordenboek is door ons reeds in Julij 1822 beoordeeld. Witsen geysbeek heeft daartegen eene Antikritiek in den Recensent ook der Recensenten geplaatst, rijkelijk gekruid met scheldwoorden en gemeene uitdrukkingen tegen den Recensent, dien hij telkens een jongsken gelieft te noemen. Wij vergeven veel aan de gekrenkte eigenliefde eens Schrijvers; het genus irritabile vatum is ons niet onbekend, en witsen geysbeek is, blijkens uitgegevene Puntdichten, zoo wat half en half eene soort van een' vates. Daar nogtans de scheld-repliek wat heel grof was, verkozen wij liever de Recensie van het overige des werks uit te stellen tot het geheel voltooid zou zijn, ten einde geene vrij natuurlijke gevoeligheid eenigen invloed op onze beoordeeling mogt hebben. Thans is, na zoo veel tijdsverloop, die oude twist vergeten; en de Schrijver

{==152==} {>>pagina-aanduiding<<}
kan verzekerd zijn, dat niet de minste herinnering aan zijn geschrijf tegen ons deze Recensie buiten de palen der striktste onzijdigheid zal doen treden.
Het werk ziet nu in zes deelen (behalve nog een aangekondigd supplement-deel) het licht. Den aanleg en de strekking des werks reeds vroeger aangekondigd hebbende, kunnen wij thans daarover zeer kort zijn. In het tweede deel vinden wij, onder onze Dichters van den eersten rang, camphuysen (waarvan hier bij uitstek gelukkige proeven worden gegeven), cats, de decker, met verschuldigden en onbekrompen' lof vermeld; terwijl, onder die van den tweeden rang, de voortreffelijke ijsbreker onzer taal in poëzij en proza, coornhert, naar verdienste een uitgebreid Artikel ontvangt. Wij vinden voorts samuël coster, den Vader van het Hollandsche Treurspel; den min bekenden van der does, Lofdichter van den Hage; doornik; den kieschen en bevalligen heyman dullaert (naar evenredigheid van anderen, wat kort); barend elikink; den arbeidsman en bekroonden Dichter jacob van dijk; den beminnelijken en allezins nuttigen jan van eyk, Predikant te Loosduinen; den bekenden feitama, dien de Schrijver, in weerwil van de door hem aangetoonde verkeerde strekking zijner al te zeer gelijkte voortbrengselen, toch als mensch zeer achtingwaardig keurt; den zeer welluidenden francius; den ook als Dichter merkwaardigen a. fokke, sz.; den min bekenden fruytier, hugo en pieter de groot, en den eigenlijk niet zoo zeer als Dichter, dan wel als bestrijder der walgelijke Datheensche Psalmberijming bekenden guépin. (Dathenus zelf wordt daarin en als kreupel Rijmer en als woelziek Prediker voorgesteld.) In barend fremery zien wij, nog op het laatst der achttiende
Eeuw, de werktuigelijke rijmelarij heerschen; ja zelfs nog zekeren gleuwink (eerst in 1811 overleden) eenen berijmden Catalogus van voorwerpen uit het dieren-, planten- en delfstoffelijk Rijk, alsmede van de starrenbeelden, onder den naam van Bespiegelingen over

{==153==} {>>pagina-aanduiding<<}

de Schepping in zes Zangen, uitgeven! Over 't algemeen zijn de beoordeelingen in dit deel vrij gematigd en billijk. Dat er zoo vele Pruldichters, of liever Rijmelaars, in voorkomen, die het aanhalen niet waard zijn, blijven wij nog voor een gebrek houden, en is zelfs strijdig met den titel, daar geysbeek toch zelf wel aan drie vierden der hier opgenoemde personen den eernaam van Dichter niet zal toekennen. Doch 's mans bitse geest moet tusschenbeiden iets hebben, waarop hij dien scherpen kan. Wenschelijk ware het, dat hij deze behoefte alleen op de zoodanigen bevredigd had.
In het derde deel sloegen wij terstond het Artikel van haren op, in de hoop van onno zwier, den grooten ijsbreker onzer herleefde poëzij, naar waarde gekenschetst te zien. Wij vonden nogtans meest aanhalingen uit andere Schrijvers, en geene enkele proeve; en dat van den man, die gewis tot onze grootste oorspronkelijke Dichters behoort, en de meest Nationale van allen is! Hij geeft daarvoor tot reden, dat de Heer de vries daarvan, in zijne Geschiedenis der Nederduitsche Dichtkunst, nog al talrijke proeven gegeven had, en onze bloemlezer de geurigste dus reeds vóór hem geplukt vond; en misschien komt daarbij, dat inderdaad sommige oorspronkelijke verzen van de Geuzen wat ruw en hard zijn. Doch wanneer wij hem nu uit den Friso van willem van haren eene menigte proeven zien aanhalen, waarvan men toch ook bij de vries een aantal voorbeelden vindt, zoo kunnen wij dit immers niet aan het denkbeeld der meerdere voortreffelijkheid van den Friso boven de Geuzen toeschrijven? Doch ja! geysbeek zegt (IIIde D. bl. 83): ‘Als wij de drie voortreffelijkste Heldendichten moesten opnoemen, zouden wij zonder aarzeling zeggen: De Ilias, de Aeneïs en de Friso.’ Dus de Friso met zijne harde en stootende verzen en zwakke vinding beter dan tasso's en milton's meesterstukken! Zoo dit geene vooringenomenheid (om niet wansmaak te zeggen) of onkunde is, wat

{==154==} {>>pagina-aanduiding<<}
is het dan (*)? Bij geysbeek is dit te minder te begrijpen, daar hem geene eenzijdige vaderlandsliefde bezielt, gelijk ons later zal blijken. Onder de andere Dichters van den eersten rang, in dit deel, bekleedt helmers, in de schatting des Schrijvers, gelijk in de onze, den hoogsten rang; maar het is gewis eenzijdig, wanneer men in dien voortreffelijken Dichter niet ééne feil wil zien, en die in anderen, gelijk in vondel, met arendsoogen opzoekt. Van d. heinsius worden vele proeven medegedeeld; doch nopens j. van heemskerk worden wij op scheltema gewezen. P. cz. hooft bekomt 70, en arnold hoogvliet zelfs bijna 100 bladzijden. Hooft's Treurspelen worden zeer gestreng beoordeeld; de
Minnedichten komen er beter af. Hoogvliet's Abraham wordt uitvoerig, en over 't algemeen niet zeer gunstig, beoordeeld; daarentegen is huygens, hoezeer onze veelsoortigste Dichter na vondel, in ruim 40 bladzijden afgehandeld. De Zedeprinten behagen onzen Kunstregter niet, omdat men in dien trant de gekste dingen vervaardigen kan. (Maar kan men dit niet in alle dichtsoorten, vooral in meer of min boertige?) Het valsch vernuft, in vele sneldichten en elders bij dezen Dichter voorkomende, wordt te regt gegispt. In de drie Dichters de haes, grootvader, zoon en kleinzoon, bespeurt witsen geysbeek een opklimmend dicht-
{==155==} {>>pagina-aanduiding<<}
vermogen, en heeft vooral veel op met het verheerlijkt en vernederd Portugal van f. de haes, jz. (den kleinzoon). Voorts vinden wij hier nog goede berigten omtrent de min bekende Dichters abraham de haen, een' onzer weinige goede Herdersdichters, en hoffham, een' Duitscher en zeer goeden kenner onzer poezij. Ernst willem higt en de edele Staatsraad hinlópen worden met lof vermeld. Gaarne hadden wij van laatstgemelden althans eene enkele proeve gezien. In het Artikel haecht (w. van) lezen wij de bijzonderheid, dat de Aartshertog matthias en de Hertog van parma de Psalmberijming van dezen Antwerpschen Rederijker en Lutherschen Predikant met Privilegie zouden hebben voorzien. Het eerste is te begrijpen; de magt van matthias was zeer bepaald; maar van den tweeden zou het zeer merkwaardig zijn. Doch wij zien daarbij, dat deze tweede druk in 1583 uitkwam, en daardoor vervalt de geheele zaak; want parma
won Antwerpen niet vóór 1585. Eene drukfout is het ook niet, blijkens de herhaling van het jaargetal. - Eene noot van geysbeek op eene aanhaling uit de haen kunnen wij niet nalaten af te schrijven; dezelve komt ons zeer juist en tevens aardig voor: ‘Het woord Request is door het nieuwmodische Rekwest nog onverstaanbaarder, en, sedert men er rekest van gemaakt heeft, geheel onkennelijk geworden; daar men qualiteit ook in kwaliteit veranderd heeft, zal men denkelijk insgelijks eindigen met kaliteit te schrijven.’
Het vierde deel begint met het Artikel jacobs (gysbert). De Schrijver geeft te kennen, dat hij de door hem hooggeschatte Vriesche landtaal opzettelijk heeft aangeleerd, waardoor hij dan zekerlijk regt heeft tot de beoordeeling van Vrieslands Hoofddichter, van wien men echter natuurlijk, om de onbekendheid zijner taal, weinig proeven kan mededeelen: wij wenschten zelfs, dat elke dier proeven met eene vertaling in het Nederduitsch verzeld ware, welke tevens zijne beweerde grondige kennis dier tale eenigzins nader konden staven. - Aan kantelaar,

{==156==} {>>pagina-aanduiding<<}

pieter leonard van de kasteele, en de voortreffelijke elizabeth koolaart, geboren hoofman, wordt de verdiende lof toegezwaaid, en proeven uit hunne gedichten medegedeeld. Het oordeel over den bekenden Blijspeldichter langendijk luidt aldus: ‘Langendijk had inderdaad al den aanleg tot een bevallig en natuurlijk Dichter, een' vluggen geest, vindingrijk vernuft, gezond oordeel en genoegzame belezenheid; gelukkig was zijne Stoïsche onverschilligheid en vrolijke geaardheid een tegenwigt van de verdrietelijkheden, die hem twee lastige vrouwelijke schepsels zoo vele jaren lang veroorzaakten. Wij gelooven, dat het hem niet zoo zeer aan oefening, als wel aan beschaafdheid en goeden smaak ontbroken hebbe.’ - Het Artikel loosjes (a.) is con amore geschreven, en dien edelen, kundigen, vernuftigen en werkzamen echten Nederlander waardig, uit een van wiens vroegste en minst bekende gedichten, de ruiter, men eenige fraaije plaatsen mededeelt. Zoo wordt ook de voortreffelijke lublink naar waarde geprezen; hoewel dit Artikel, uit hoofde der onderstelde meerdere bekendheid met 's mans werken, minder anthologisch is. Luiken's dichtwerken na zijne verandering van denkwijs, hoezeer verre beneden de Duitsche Lier, worden echter hier veel te hard beoordeeld. Onze groote marnix van st. aldegonde wordt, wegens zijne Psalmberijming, en zijnen Bijenkorf der H. Roomsche Kerke, het eerste Prozawerk van belang in onze taal, met alle regt geprezen. Minder hoog, dan onze Schrijver, zouden wij, naar evenredigheid der tijden, loopen met de Batavia van de marre, hetwelk, bij eenige waarlijk dichterlijke plaatsen, toch over 't
algemeen den eentoonigen prozaïschen gang met zoo vele gedichten der achttiende Eeuwe gemeen heeft. In het Artikel meerman vinden wij een' hatelijken, boosaardigen trek tegen den goeden Koning lodewijk napoleon, (over wiens Regering geysbeek zich personeel meent te moeten beklagen) die den scheldnaam van Corsicaanschen sar-
{==157==} {>>pagina-aanduiding<<}
danapalus bekomt. Wij gelooven niet, dat er twee personen in de Geschiedenis meer verschillen, dan de verwijfde, zelfzoekende Assyriër, die in zijnen Harem zat te spinnen, en zich eindelijk, toen redding onmogelijk scheen, met zijn paleis verbrandde, en de goedaardige, meêwarige Franschman, die rust, gemak en zelfs het leven te Leyden, te Gorinchem en op den Lekdijk voor zijne onderdanen veil had, die altijd van zijne vrouw verwijderd leefde, en eindelijk, liever dan zijn Volk door nuttelooze verdediging in 't verderf te storten, zich buitenslands begaf, om aldaar in ambtelooze gerustheid te leven. Zijn gedrag omtrent meerman is zekerlijk door dezen niet zoo ongunstig beschouwd als hier, waar hij, die even te voren sardanapalus heette, nu een Satraap genoemd wordt. Maar, over 't algemeen, wee de genen, op welke geysbeek het geladen heeft! Hij laat hun niet het minste goede behouden. Wij zullen zulks weldra nog duidelijker bespeuren.

(Het vervolg en slot hierna.)





Geschiedenis van het Slot te Muiden en hooft's Leven op hetzelve, door Jacobus Koning, Lid van het Koninklijk Nederlandsch Instituut, enz. Te Amsterdam, bij J. van der Hey en Zoon. 1827. In gr. 8vo. VIII en 150 bl. f 2-20.

In 1825 verspreidde zich door de dagbladen naauwelijks het berigt van de voorgenomene afbraak van het Huis te Muiden, of de aanzienlijkste letterkundige Genootschappen zoo wel, als bijzondere letterlievende burgers, verhieven luid hunne stem, om dit kostbaarste gedenkstuk onder de zeer enkele, die nog aan de barbaarsche handen der sloopers ontsnapt zijn, aan den klaauw der vernieling te ontrukken. Ook de taal der dichtkunst deed zich vrijmoedig hooren (*). Zij herinnerde aan floris

{==158==} {>>pagina-aanduiding<<}

den V en hooft, en bezwoer den Vader des Vaderlands, zulk een gedenkstuk te onttrekken aan de handen der afbrekers, enkel tuk op gewin, en die, zoo zij mogten, het Amsterdamsche paleis om het lood zouden slechten! - De stem van zoo vele Edelen werd door den Koning als de stem der publieke opinie geëerbiedigd; en, na eene onmiddellijke schorsing van den verkoop, is het thans beslist, dat slechts het kleinste en minst belangrijke gedeelte van het Slot zal worden afgebroken, terwijl alles, wat de groote herinneringen uit de dertiende en zeventiende Eeuwen nog opwekt, in stand zal worden gehouden. Het was dus geen ongelukkig denkbeeld, en welks uitvoering misschien tot het boven gemelde besluit kan hebben bijgedragen, van den verdienstelijken j. koning, om in een kort bestek alles bijeen te voegen, wat dit Slot in de oogen van elken Nederlander zoo zeer doet achten en eerbiedigen.
Reeds kort na de stichting paart zich de herinnering aan het Muiderslot met die van den stichter, den uitmuntenden, doch rampspoedigen floris V, dat slagtoffer van kleine adellijke tirannen en struikroovers; van velzen, een' verraderlijken gijsbrecht van amstel, en een' barbaarschen woerden. In dat Slot zou floris die aandoenlijke klagten uitgeboezemd hebben, welke hem de Drossaard van Muiden in den mond legt; hem,

Wien d'ochtend anebad, en de avond trad met voeten. 

Van hier werd hij weggevoerd, en in de nabijheid van het Slot door de verraders vermoord. - Sedert werd het Muiderslot het tooneel der oorlogen tusschen de Hollanders en Stichtenaars. In 1277 viel het den Bisschop van Utrecht in handen; ‘het gevolg,’ zegt de Schrijver, ‘was de onderwerping van die van Muiden als onderdanen des Bisschops en der Kerke van Utrecht, en het oogmerk des Kerkvoogds was in zoo verre bereikt.’ Doch dit strookt weinig met het volgende, dat, sedert, het Slot in rust bleef tot in 1356,

{==159==} {>>pagina-aanduiding<<}
toen het op nieuw door den Bisschop belegerd en ingenomen werd. Dit kon toch niet geschieden zonder eene voorafgaande herovering door, of afstand bij den vrede ten behoeve der Hollanders, waarvan wij hier niets geboekt vinden. Het Slot ontging echter in alle deze krijgstooneelen de toen zoo algemeene verwoesting, ook in de latere oorlogen met de Gelderschen, in de 15de en 16de Eeuw. Sonoy trachtte, in den vrijheisoorlog, vergeefs, het Slot van Muiden voor de Vaderlanders te winnen; hij werd met verlies teruggedreven. In 1629 bedreigden de Spanjaarden en Oostenrijkers van verre, in 1672 de Franschen zeer van nabij het Slot, hetwelk, benevens de Stad, alleen door de komst van den dapperen joan maurits gered werd. Men kan wel zeggen, dat deze daad van den grijzen Held het Vaderland behouden heeft; want met het bezit van Muiden waren de Franschen tevens in het bezit der sluizen, Amsterdams verdediging, en der Zuiderzee geweest. - De latere lotgevallen zijn onbeduidend.
Doch geene lotgevallen, hoe aanmerkelijk ook, kunnen een gesticht zóó verheerlijken, als het verblijf van een groot man in hetzelve. En dit zeldzame geluk is het Muiderslot wel ten deel gevallen, door het verblijf van pieter cornelisz. hooft. Na al hetgeen hierover in vroeger en later tijd, door hooft zelv', brandt, siegenbeek en scheltema, geschreven is, viel het den Heere koning zeker moeijelijk, iets nieuws te zeggen; doch hij heeft ook minder nieuwe zaken te berde gebragt, dan wel dezelve op eene nieuwe en behagelijke wijze voorgesteld. Zelfs schijnbare kleinigheden, die echter tot kenschetsing des doorluchtigen Drossaards het hare bijdragen, heeft hij ons niet onthouden, en ons vooral het altijd nieuwe vermaak verschaft, van hooft zelv' met zijne vrienden te hooren kouten, door eene oordeelkundige opzameling, uit de Brieven, van alwat bijdragen kan, om ons hooft's leven op het Muiderslot als 't ware voor oogen te stellen. Eerst vermeldt de Heer koning, wat hooft om-
{==160==} {>>pagina-aanduiding<<}
trent het Slot zelve gedaan heeft; daarop zijn huisselijk leven, zijne leefwijze, geschriften aldaar vervaardigd, gezelligen omgang met vossius, barlaeus, huygens, vondel, mostert, reael, de Zusters visscher, en francisca duarte. Hier vooral bedient zich de Schrijver veel van de eigene woorden van hooft in zijne Brieven. Inzonderheid vertoeft hij bij de aankweeking der toon- en zangkunst in de gezellige kringen op het Huis te Muiden met de reeds genoemde beschaafde en kunstlievende Vrouwen, hooft's eerste Gade, christina van erp, en den destijds beroemden Organist
zweling. Ook de tooneelkunst werd niet vergeten; en den Schrijver is gebleken, dat het treurspel Isabella van samuël coster voor Prins maurits gespeeld is. Hooft hoopte frederik hendrik ook op het Huis te zien; doch dit miste hem, door 's Prinsen spoedigen doortogt.
In de aanteekeningen achter de Geschiedenis wordt onder anderen betoogd, dat het zoogenaamde torentje, waarin hooft zoo vele onsterfelijke werken vervaardigde, niet een der torens van het Slot, maar een zeshoekig optrekje in den boomgaard geweest is. De kamer in den toren, voor dat studeervertrek gehouden, zou de woonkamer geweest zijn.
De belangrijke en aangename stof zoo wel, als derzelver behandeling, maken dit kleine geschrift allezins lezenswaardig.




Hulde aan Gysbert Japiks, door J. Hiddes Halbertsma. IIde Stuk. Te Leeuwarden, bij H.C. Schetsberg. 1827. In gr. 8vo. XLIV en 408 bl. f 3-60.

Na een verloop van tusschen de drie en vier jaren verschijnt dit tweede stuk der Hulde aan gysbert japiks in het licht; en het is nog raadselachtig, wanneer de Heer halbertsma eindigen zal, met zijne aanmerkingen

{==161==} {>>pagina-aanduiding<<}
over den Dichter en de Vriesche taal, onder gezegden titel, mede te deelen. Reeds zien wij het eerste door een tweede, of wel vrij uitgebreid boekdeel, gevolgd; en bedriegen wij ons niet, dan bevat dit grootendeels eene verzameling van bouwstoffen voor het op te rigten gebouw van taalgeleerdheid. Ja, schoon wij geen eigenlijk gezegd berigt of ontwikkeling tot dusverre ontvangen mogten van des Schrijvers ontwerp, in eene en andere Opdragt evenwel wordt ons een wenk gegeven, ‘dat er voor de letterkunde en de beminnaars van Vrieslands taal iets van het hoogste aanbelang eenmaal staat voor den dag te komen.’ Zulks wist de Commissie van Weldadigheid, bij de uitgave der Feestrede, ons vóór drie jaren reeds aan te kondigen. Nu, de stukken waren voorzeker toen niet gereed, als die bij het Eeuwfeest te Haarlem; en, weggesleept, of bedwelmd, door den toon des gejuichs, ging men af op goed geloove, waarin wij nog hopen, dat men zich niet moge verijdeld zien, maar veeleer, gelijk wij vertrouwen, zich bevestigd zal vinden door den inhoud van dezen bundel.
I. Maar openen wij het boek, aan welks begin de Opdragt voorkomt aan den Hoogwelgeboren Heere, Jr. i. aebinga van humalda, aanvangende met deze woorden en toezegging: ‘Hiernevens ontvangt U.H.W. de suwnerlinge forhânlinge fen libbjen in fen stearren met zodanige veranderingen in spelling en zintekens, waarvan ik nader rekenschap hoop te geven. Tevens heb ik het genoegen er bij te kunnen voegen het oorspronkelijke discours de la vie et de la mort, naar hetwelk mijne voorgangers te vergeefs gezocht hadden.’
Hoe iemand denken moge over het bijkomend taalkundig doel van den Uitgever, (want ongaarne zouden wij met ons oordeel vooruitloopen) voor het oud Fransche en nagenoeg verloren opstel, in weinige uren, op aanzoek van zijne jeugdige Bruid, door philippe de mornay (of du plessis mornay) in 1575 vervaardigd, verdient halbertsma van elken Protestantschen Nederlander, met name van die in druk verkeeren, den hartelijksten dank. In zulken treurigen toestand, na het verlies van twee zijner kinderen aan eene pestziekte, kreeg gysbert japiks lust, om het keurige stukje in zijne moedertaal over te brengen, en volbragt dien arbeid in weinige dagen. Mornay schreef op den titel dit tweetal dichtregelen:

{==162==} {>>pagina-aanduiding<<}


Pour mourir bienheureux à vivre faut apprendre: 
Pour vivre bienheureux à mourir faut entendre. 

Bij gysbert leest men:

Om wol to stearren lit uwz rjuecht wol libbjen leere: 
So libbje in stearre wy, o winscke in wâde! ynn'e Heere. 

De sombere trekken, waarin het menschelijk leven, bij tegenstelling van het verlangen naar de zalige rust in de veilige haven des doods, door den vermaarden Schrijver, en wel op uitnoodiging van Mevrouw charlotte arbaliste de borde, Wed. de pas, ten dage hunner ondertrouw, geschetst wordt, gaven halbertsma goede reden aan de hand, om deze zoo merkwaardige als meesterlijk geschrevene Verhandeling met eene breede Inleiding te doen vergezeld gaan. Het verschijnsel lost zich op in den sleep van onheilen, vooral in den St. Bartelsmoord, en bij hunne moeijelijke ontkoming, bejegend aan dit onverschrokken en op God vertrouwend tweetal Adellijke Huguenoten. Men leest hier dus, met aandoening en verbazing, beider bijzondere lotgevallen, en hunnen voorbeeldigen moed en vroomheid. Ook levert ons deze Inleiding tevens eene zeer aangelegene bijdrage wegens dien gruwelvollen tijd, hoedanigen de Hemel geve dat nooit op aarde wederkeere, of Frankrijk op nieuw berokkend worde door een hersteld gebroedsel, dat zich eens naar jezus noemen durfde, en nu, met veranderden naam en titel, andermaal, onder Hooge Bescherming, dat eigenste Koningrijk, en vooral het naburige Spanje, den Paus en het Bijgeloof ter gunste, verontrust en teistert. Intusschen, wat halbertsma ons hier mededeelt ter toelichting van het geschrift van du plessis, rust op geschiedkundige waarheid, en is (dank zij hem voor dezen arbeid) ontleend uit de echte Gedenkschriften, vóór weinige jaren in het licht gegeven te Parijs (*).
Van geheel verschillenden aard, dan toch met eenerlei taalkundig oogmerk, als waarmede genoemde Verhandeling over

{==163==} {>>pagina-aanduiding<<}

leven en sterven in de Hulde van gysbert japiks werd opgenomen, zijn de naastvolgende, reeds voormaals uitgegevene en op nieuw geplaatste Vriesche stukken, waaromtrent wij dus met dit enkele woord volstaan kunnen. Overigens prijzen zich de Hollandsche verzen van den Dichter, in onze dagen van beteren toon en smaak, geenszins ter lezinge aan, of brengen, op zichzelve beschouwd, iets toe, om het oordeel te begunstigen, waarmede kenners zijn werk in de landtale naast dat van onzen vondel gesteld hebben en blijven hoogschatten. Duidelijker had misschien de Uitgever zulks voor den Nederlander mogen opmerken; en wij veroorloven ons niet, naar de reden te gissen, waarom hij te dezen naauwelijks meer dan een' wenk geeft. Die wenk teekent de bedoeling, dat men gysbert's verzen met de bijgevoegde uittreksels van den Hertspiegel vergelijke. Want alzoo ontwaart men den grond der latere verbastering van gysbert, die zoo het pittige, maar ook gekunstelde woordkoppelen van den Hollandschen spieghel nawilde, maar van het eenvoudige, ware schoon te dwaasselijk afweek. Uit de Redevoering, alsmede uit hetgene in het laatste gedeelte van dit tweede stuk, tot aandrang zijner meening, door halbertsma is opgemerkt, moge men zich van dit ons zeggen vollediger overtuigen; en zal men tevens leeren, dat een dier grootere verzen van gysbert, door hem met aanhalingen uit de Ouden verrijkt, voldoend bewijs draagt van deszelfs Grieksche en Romeinsche taalkunde.
II. Niet onaangenaam was het ons, bij dit rustpunt of afdeeling van het werk, door eenen Brief, of soort van Opdragt, aan rein posthumus (*) van het vorige afgescheiden, een' geheel anderen voorraad aan te treffen; een' voorraad evenwel, die buiten Vriesland, en zelfs aldaar bij

{==164==} {>>pagina-aanduiding<<}
het gros der lezeren, geringen opgang maken zal, maar voor beminnaars en beoefenaars der oude Vriesche landtale en derzelver verschillende tongvallen van aangelegenheid is. Waren er door den Hoogleeraar wassenbergh (*), in het begin dezer Eeuwe, proeven medegedeeld van stukken, in het Hindelopensch geschreven; andere, en ook uitvoeriger, ontmoeten wij hier. Zelfs heeft zich de Heer posthumus, en halbertsma na hem, aan den tongval op het kleine Visscherseiland Schiermonnikoog laten gelegen zijn, en van beider hand ontvangt men nu bewijs van hunne navorschingen. Daarenboven is de Tesckloaw, bevorens door scheltema in deszelfs Mengelwerk (†) opgenomen, op nieuw, en naar een ander afschrift, herdrukt in deze verzameling. Eindelijk behelst dezelve een Kreupeldicht in het Vriesch, zoo als dat in het Scheelswijksche, in of nabij het ambt Breedstädt, nog heden gesproken wordt; en sluit zij met eene zeer aangelegene bijdrage van den eersten, tweeden en de vijf eerste verzen uit den derden Psalm, in het oudste bekende Nederlandsch.
Blijkbaar is dit het magazijn, waarin de bouwstoffen zijn opgetast, reeds vroeger in dit verslag door ons bedoeld. Wij zien alzoo een tweetal zijner Landgenooten, die nevens den grijzen en reeds overleden' Hoogleeraar wassenbergh het gysberts-Feest mogten vieren, met vernieuwden lust en onbezweken ijver, op het door hem ingeslagen spoor voortgaan, en aan den taalbouw arbeiden. Het verband evenwel van dezen rijkdom met den titel van dit werk is en blijft ons duister; ja mogelijk is er, die vreeze koestert, of de Heer halbertsma, zijnen Vriend in den Opdragtsbrief aanprijzende, om ‘dagelijks de boeken der oude Vriezen, der Angelsaksen en Gothen te behandelen,’ van grootspraak wel geheel vrij te pleiten zij, wanneer hij zich ten vervolge dus uitdrukt: ‘Maar voor uwe eigene voldoening kan ik er u dan tevens bij verzekeren, dat gij dus doende spoedig op een standpunt zult staan, van waar gij met een innig mededogen op lambert ten kate en zijne bewonderaars zult nederzien.’ Wij willen de toekomst niet vooruitloopen; maar onthouden ons niet van te wenschen, dat het taalwerk van beide onze Landgenooten voor het minst zoo zeer aan de ons ingeboezemde verwachtingen voldoen moge,

{==165==} {>>pagina-aanduiding<<}
als dat virgilius onder handen had, wanneer propertius het waagde van hem te schrijven:

Cedite Romani scriptores, cedite Graji; 
Nescio quid majus nascitur Iliade. 

Nu, bij de Ouden ging dat zoo aan, om zichzelven en zijne degelijke Vrienden hoog te zetten of uit te bazuinen; in onze beschaafdere tijden en Christenmaatschappij nogtans acht men het voegzamer, na blijk van verdienste door onzijdigen eerst en het liefst geprezen te willen worden. Wie anders doet, heeft (te vroeg) zijn loon weg; opdat ook wij een enkel woord van onzen grooten Meester hier aanvoeren, niet minder gepast misschien, dan dat, aan het slot dezer Opdragt, wegens de muggenzifters in taal en spelling staat aangehaald.

(Het vervolg en slot hierna.)




Henriëtte Stolp. Eene onderhoudende Geschiedenis, ter bevordering van godsdienstige kennis en zedelijkheid. Door J.H. Krom. Te Amsterdam, bij G.J.A. Beijerinck. 1827. In gr. 8vo. XVI en 275 Bl. f 2-90.

Wij nemen de treurige taak op ons, van dit allernuttigst werk des waardigen Schrijvers verslag te geven. Hoewel de naam van krom reeds het gunstigste vooroordeel met zich brengt voor hetgeen hij aanbiedt, hebben wij, bij eene herhaalde lezing dezer verdichte Geschiedenis, toch ondervonden, dat de hoogste vooringenomenheid met den Schrijver nergens wordt teleurgesteld. Doch juist de voortreffelijkheid van dit geschrift herinnert ons het treffende verlies, dat niet alleen nabestaanden en vrienden bij den dood van krom hebben geleden, maar ook alle vrienden van waarheid en godsvrucht, wien hij met mond en pen zoo gaarne ten dienste stond.
Het verbod van den Schrijver, om te spreken van zijne verdiensten, sluit ook ons den mond, en weêrhoudt thans onze pen, maar smoort geenszins in ons hart eerbied voor den man, die, door ongemaakte nederigheid, elks achting verhoogt voor zijne uitmuntende hoedanigheden van verstand en hart beide.
Een Gesprek tusschen Lucie en den Schrijver dient ter ver-
{==166==} {>>pagina-aanduiding<<}
goeding van een Voorberigt, en wordt medegedeeld in den bekenden luimigen trant van krom. Wij zijn nu niet in die stemming, dat wij van dit Gesprek iets verder kunnen zeggen, dan noodzakelijk is, om de eerste aanleiding tot dezen Roman aan den dag te brengen.
Eene lastige kwaal, welke hem in den winter, vooral bij noordelijke winden, de ademhaling in het gaan belemmerde, hield hem, gedurende de laatste jaren, dikwijls in huis en in het hoekje van den haard. Het Programma der Maatschappij Tot Nut van 't Algemeen wekte zijne aandacht, en de gevraagde Geschiedenis, in den trant van Gumal en Lina van lossius, was alzoo de aanleiding tot de Geschiedenis van Henriëtte Stolp. Hoewel krom's ingediende stuk afgekeurd werd, geschiedde die afkeuring op zulk eene wijze, dat hij geene dringende uitnoodiging behoefde, om dit zijn werk onder eigene vlag in zee te doen gaan. Dit deelen wij mede, niet om de Beoordeelaars der loffelijke Maatschappij ten toon te stellen; ook krom noemt hunne uitspraak billijk; maar omdat natuurlijk nu, door die Prijsvraag, deze Geschiedenis eenigzins anders is geworden, dan wel zou hebben plaats gehad, wanneer krom meer onafhankelijk zijn eigen plan had uitgevoerd. Of nu juist daardoor Henriëtte Stolp belangrijker is geworden, dan niet, is en blijft een onopgelost vraagstuk. Naar onze gedachten is de Geschiedenis nu voor het Algemeen belangrijker geworden, omdat, hoewel Henriëtte Stolp meer onder beschaafden wordt voorgesteld, toch het geheele stuk nu meer is bewerkt geworden voor de behoeften van minder beschaafden. Wij keuren het daarom goed, dat krom zijne Henriëtte Stolp in geen ander kleed gestoken heeft, dan hij haar aan de Maatschappij Tot Nut van 't Algemeen heeft aangeboden. De ondervinding heeft ons reeds geleerd, dat velerlei soort van menschen deze Geschiedenis met genoegen en nut zal blijven lezen.
Men zal van ons niet vergen, dat wij eene dorre schets leveren van deze, zoo als zij op het titelblad te regt genoemd wordt, onderhoudende Geschiedenis. Van gewone Romans begeert men dit niet, omdat men het aangename der verrassing zelf smaken wil. Maar van dezen Roman is het onmogelijk, in kort bestek het beloop der geschiedenis op te geven. Alles hangt hier op het naauwst aaneen. De gesprekken en onderwijzingen laten zich zoo min van de geschiedenis afscheiden, als deze van gene. Hoofdzakelijk geeft krom

{==167==} {>>pagina-aanduiding<<}
zelf op, wat de Lezer hier moet zoeken en alleen kan vinden: ‘Dit is (bl. 274) de geschiedenis van Henriëtte Stolp, eene bevallige en tevens zeer waardige vrouw. Zij heeft hare ouders hier nimmer gekend, maar zoo veel te meer haren Vader in den Hemel. Deze heeft haar voor het betere leven opgevoed. Hare geschiedenis is bewijs van zijn aanzijn, zijne magt, zijne wijsheid en zijne zorgende liefde. Die zorgende liefde leidde zoo haar lot, dat zij Hem leerde kennen en zijne heilige bevelen. Ja, zij leerde Hem kennen en kinderlijk vreezen. Zij heeft met God gewandeld. Zij was opmerkzaam op hare zwakheden en gebreken; zij zag, dat zij vergevende genade en hulp van God behoefde; zij maakte daar staat op, naar de leer van het gezond verstand en het Evangelie van jezus. Zij heeft op de wereld, maar niet voor de wereld geleefd. Haar leven was rijk gezegend, en haar sterven zacht. Zij deed blijmoedig en vrolijk eene zalige verwisseling.’ - De geest van geheel de Geschiedenis is ten eenemale doortrokken met het vertroostende denkbeeld: wat God doet, dat is wèl gedaan. Dit denkbeeld komt overal voortreffelijk uit, als men alles leest. Bij versnippering valt het weg. Juist dit maakt deze Geschiedenis onderhoudend, omdat men niets kan of wil missen. Waar men iets bekorten kan, daar toont men omwegen en bijpaden bewandeld te hebben. Hiervan hield krom nooit. Deze Geschiedenis van Henriëtte Stolp bevestigt dit op nieuw. Alwie hier verkorten wil, doet vooral te kort aan het eenige doel der Geschiedenis, voorstelling van Gods vaderlijke leiding te haren opzigte. - Het belangrijke dezer Geschiedenis wordt nog daardoor verhoogd, ‘dat men den draad der
geschiedenis’ - onmogelijk, zeggen wij; krom zegt - ‘moeijelijk volgen kan, zonder dat men de godsdienstige gesprekken en lessen mede opneemt.’ - Doch wij staken verdere aanprijzing.
Wij wenschen dit boek in veler, in aller handen, opdat er op deze aarde hoe langer hoe minder alleen voor deze aarde geleefd worde. Minder om de nagedachtenis van den waardigen krom, die buitendien niet ligt vergeten zal worden, dan wel om Nederlands godsdienstig Publiek, wenschen wij hartelijk aan Henriëtte Stolp een' spoedigen herdruk toe, dien zij in elk opzigt waardig is.






{==168==} {>>pagina-aanduiding<<}

Willem van Nassau, Treurspel, gevolgd naar het Fransch van Arnault. Door A.L. Barbaz. Te Amsterdam, bij J.C. van Kesteren. 1826. In kl. 8vo. XVI en 88 bl. f :-70.

In de geheele Vaderlandsche Geschiedenis zal men bezwaarlijk een meer geschikt onderwerp vinden voor het Treurspel, dan den dood van den Vader des Vaderlands, met hetgeen dien dood kort is voorafgegaan en opgevolgd. Zulk eene menigte van verschillende en voor het Tragische zoo sterk sprekende karakters ontdekt men in de nabijheid van onzen willem den Eersten, dat derzelver getrouwe teekening alleen voldoende is, om ook bij Neêrlands late nageslacht eene geestdrift gaande te maken, voor welke men het niet zoo tonderachtig of Fransch gestel van den meer koelen en bezonnen Nederlander niet ligt zou oordeelen vatbaar te zijn.
Zulk een geheel Nederlandsch onderwerp begeert voor Nederlanders eene Nederlandsche behandeling. De voortreffelijkste behandeling door eenen Franschman blijft altijd Fransch, en roert den echten Nederlander bij zulke onderwerpen nooit. Dit is ons geloof, en wij schamen ons over hetzelve niet. Dit Treurspel heeft ons in dat geloof nog meer bevestigd.
De Heer barbaz, met zijnen Schrijver ingenomen, verklaart, bl. IX: ‘De beroemde Fransche Dichter - arnault - heeft zich, door het tegenwoordige stuk, eene nieuwe eerekroon verworven; en, inderdaad, hetzelve is met zó veel beleid samengesteld, en met zó veel kracht en pit van stijl geschreven, dat het wel de overzetting waardig was, bijzonder ook om deszelfs betrekking op onze vaderlandsche geschiedenis. - De karakters van willem den Eersten, van Prins maurits en oldenbarneveld, als ook van filippus den Tweeden, zijn er meesterlijk in aangekondigd(?) en bewaard.’ (Wat hiervan zij, zullen wij bij eene enkele proeve nader aanwijzen.) ‘Ondertusschen heeft de Opsteller’ (bl. X) ‘zich eenige afwijkingen van de geschiedenis en dichterlijke vrijheden moeten veroorloven, zonder welken (het is reeds honderdmalen gezegd)’ - juist uitgedrukt: gezegd, niet bewezen - ‘niet eene historiëele daad tot een tooneelstuk kan worden ingericht.’ Dat moge nu waarheid zijn voor Franschen, die niet enkel in het Treurspel zich met zulke vrijheden zoe-
{==169==} {>>pagina-aanduiding<<}
ken te helpen; bij Nederlanders is het gelukkig zoo ver nog niet gekomen, dat men een' balthazar gerards als een beklagenswaardig slagtoffer van priesterlist zou kunnen en, om te behagen, zou moeten voorstellen. Vereischt het de kunst, dat de gerards van arnault alleen op het tooneel mag verschijnen; de Nederlander verfoeit die kunst, welke gebiedt den booswicht op te tooijen, en jegens zulk eenen snoodaard medelijden op te wekken: de gerards der Geschiedenis blijve dan van het tooneel. Zoo als
arnault hem schildert, stelt gerards het karakter van willem den Eersten eenigzins in de schaduw. Zoo liefderijk was onze held, dat hij hem naderende huichelaars weldeed en ondersteunde; maar hij was ook te zeer Zwijger, om den eersten landlooper den besten tot Geheimschrijver aan te stellen. Zoo onnoozel was willem nooit, of hij peilde allen diep, die zich in zijne nabijheid eenigen tijd ophielden. Men leze het geheele karakter van gerards in dit Treurspel, en men zal zich gemakkelijk overtuigen, dat de wijsheid van willem afneemt, hoe fraaijer de boosheid van gerards in een Fransch kleed gestoken wordt. Een Franschman, die uit vele dingen een spel maakt, moge hier medelijden koesteren; een Nederlander, die zich maar iets uit de vaderlandsche geschiedenis herinnert, blijft altijd gerards en de Jezuiten verfoeijen, en zal niet nalaten, gerards, ook in dat Fransche kleedje op het tooneel - uit te fluiten. Dit is hier nog niet, zoo als in Madrid, verboden.
Dit vreemde voortbrengsel, dat ook bij deze vertaling vreemd voortbrengsel blijft, zullen wij niet van het begin tot het einde beoordeelen. Wij bepalen ons slechts tot de twee laatste tooneelen, om te zien, of dit stuk den lof verdient, dien de Heer barbaz aan hetzelve zoo uitbundig toezwaait. Het slot verdient althans dien lof niet.
Het doodelijk schot was gevallen. Gerards komt binnen. In verwarde woorden belijdt hij den gepleegden moord. Niemand gelooft deze belijdenis. Hierop verschijnt maurits.

Tiende Tooneel.

oldenbarneveld. 
Uw Vader?.... 
maurits. 
Hij genaakt, door eedle zucht gedreven, 
Om bij deez' heldenrei zijn' laatsten snik te geven. 


{==170==} {>>pagina-aanduiding<<}

(Is dit de natuurlijke taal van den jeugdigen, opvliegenden maurits, oogenblikkelijk na den gepleegden moord aan zijnen voortreffelijken Vader? Het gevoel van den Lezer beslisse!)
Tegen gerards, met een' wenk om hem weg te voeren. Hoe! moorder! zoud gij weêr verschijnen voor zijn oog?

gerards. 
'k Ben moorder op deze aarde, en martlaar daar omhoog. 

Men leid hem weg.
(Barbaz vertaalt hier mat en krachteloos; de werking der oogen zou nadrukkelijker zijn, bij fiksche uitvoering van het volgende: Ik ben een moorder hier, - een martlaar daar omhoog.)

Laatste Tooneel.

Willem verschijnt, leunende op sint-aldegonde, en door zijn' Schildknaap ondersteund.
(Dit geheele tooneel beleedigt het menschelijk gevoel. Het is valsche smaak, iemand op het tooneel te laten komen, om te sterven. Vooral is het wansmaak, wanneer een willem de Eerste met een Fransch bon mot den adem uitblaast. Zijne eigenlijke woorden: o God, wees mijne ziel en dit arme volk genadig! behelzen voor het Nederlandsch gevoel oneindig meer van het echte tragische, dan al deze winderige en waterige verzen van arnault.)

willem, gezeten. 
o Bloem van Neêrlands raad, van Neêrlands oorlogsscharen! 
Mijn vrinden! Welk een vreugd (?) mag mij uw weêrzien baren! 
Ik derf geen bed van eer, nu ik den doodsnik gees, 
Met vaandlen overdekt (*), en in uwe armen sneef. 
Mijn bloed zal voor altijd een moordziek hof bevlekken.... 
Ik hoopte nóch mijn land tot eenig nut te strekken.... 
Rampzalig volk! in mij wil u de dwang verslaan; 
Doch gij vermoogt gewis een' nieuwe boei te ontgaan.... 

{==171==} {>>pagina-aanduiding<<}

Zweert mij zijn dierbaar heil: dus word mij wraak gezworen. 
Zo u altoos mijn naam tot eendragt aan mag spooren; 
Als Barneveld nóch spreekt als waardig hoofd des raads; 
Als weêr een Nassau 't heir gebiên zal in mijn plaats; 
Vreest dan de vorsten niet, braveert Madrid en Romen.... 
Zij derven de eer.... u word niets dan één man ontnomen. 
Na eene korte tusschenpoos. 
Mijn kracht vergaat.... de dood perkt mijne loopbaan af.... 
Wat troost gevoelt mijn hart! ik vind in Delft mijn graf.... 
'k Vergeef ondankbren.... Nooit was mijn ontwerp misdadig.... 
God! wees dit arme volk en mijne ziel genadig! 
Hij bezwijkt. De ontroering is algemeen. 

(De vier laatste regels zijn van den Vertaler. Wij onthouden ons van elke oordeelvelling over de weinige kracht dezer woorden. Ook daarop zou veel zijn aan te merken. Doch, al waren zij zoo kernachtig en vol pit, als zij dit nu niet zijn, welk eene uitwerking kunnen zij dan hebben op de aanschouwers en hoorders, die natuurlijk van die lange rede des stervenden bijna niets moeten verstaan, indien de rol van willem zoo goed uitgevoerd wordt, als zulk tooneelmatig sterven dit toestaat? Wij gelooven, dat de hoorders aan al dien Franschen wind niets zullen hebben. Doch laat ons voortgaan.)

maurits. 
o Onherstelbre slag! 
(Is dit dan de natuurlijke taal van dien Prins?) 
sint-aldegonde. 
o Ramp, die 't zwaarste drukt! 
Ja, de eerste, die mijn oog een' tranenvloed ontrukt! 
Algemeene stilte. 
(Op het tooneel. Maar ook onder de aanschouwers?) 
oldenbarneveld, met verheffing. 
Hij moog' gewroken zijn!... o Nassau, ons onttogen! 
Ofschoon uw moed ons hier niet langer zweeft voor de oogen, 
Dat uw geheugend beeld, ten gids der oorlogsliên, 
In 't midden van den strijd zich voor hunn' geest doe zien! 
Zijn gordel, rood van bloed, siere onze legervanen. 
De sjerp van Prins willem word door hem aan eene der banieren vastgehecht. 

(Een Fransche inval, strijdig met het echt Nederlandsche karakter van oldenbarneveld, in zulke omstandigheden.

{==172==} {>>pagina-aanduiding<<}

De tonderachtige Franschen vliegen misschien in brand, door dergelijke aardigheden. De Nederlander blijft dan te veel mensch, om zoo aardig te zijn, of door zulke aardigheden in vlam te kunnen gezet worden.)

Dit teeken onzer woede, en schrik der Kastiljanen, 
Getuige eens gruwelstuks, dat wraak van ons verwacht, 
Drijve ons ter slagting heen naar 's vijands oorlogsmagt! 
‘Voor vrijheid en Oranje!’ o Volk! laat dit na dezen 
Uw leus tot strijd en eer en overwinning wezen. 

Geheel anders zou de uitwerking zijn, indien willem gestorven was voorgesteld, niet op het tooneel gezeten, maar met gloeijende woorden, zoo als men dat van eenen maurits verwachten kon. Het gebed van willem kon dan aanleiding hebben gegeven aan den jeugdigen held, om zich plegtig, in dit statig oogenblik, te wijden aan het vaderland. Diep geroerd door zijn groot verlies, zou hij juist nu, zoo als in andere omstandigheden hannibal, zeer gepast haat aan de dwingelandij hebben gezworen, ook uit liefde voor zijnen Vader, dien men verraderlijk had vermoord. Dit zou leven hebben gegeven aan dit geheele slot, en oldenbarneveld, in naam des volks sprekende, had nadrukkelijk hiermede kunnen instemmen. Men had dan de taal van Vorst en volk bijeen. Dit zou, bij de voorstelling, nog werken op Nederlanders, wien de liefde voor Vorst en vaderland in het hart zit, en niet, zoo als bij de meeste Franschen, alleen op de tong. Maurits is hier bij arnault blootelijk figurant. In den strijd voor het vaderland is nooit eenig Vorst van Nassau figurant geweest; zekerlijk nooit maurits. Andere volken, ook de Franschen, kunnen het ons niet nazeggen, dat de vrijheid van het vaderland door het bloed zijner Vorsten meer dan eens verzegeld werd.
Arnault zoo wel als barbaz had wel aan het Latijnsche plaudite een plaatsje mogen ingeruimd hebben. Doch wij zetten het hier niet.




Konstantinopel, zoo als het is, en de Turken, zoo als zij zijn. Een Tafereel naar het leven. Te Leeuwarden, bij Steenbergen van Goor. 1827. In gr. 8vo. VIII en 301 Bl. f 2-80.



{==173==} {>>pagina-aanduiding<<}

Morea en deszelfs Bewoners; benevens eenige Aanmerkingen over Konstantinopel. Uit de nieuwste bronnen bijeenverzameld. Naar het Hoogduitsch van P.M. Lischke. Te Groningen, bij J. Römelingh. 1827. In gr. 8vo. VIII en 125 Bl. f 1-:

In de gespannene verwachting, aangaande de zaken van het Oosten, is elk geschrift, dat tot opheldering of inlichting dienen kan, ook ons lezend Publiek welkom. Daarom meenen wij spoed te moeten maken met de aankondiging van bovenstaande geschriften.
De Schrijver van het eerstgenoemde is de Heer w. von luedemann, die, als warm voorstander van de heilige zaak der Grieken, door verscheidene geschriften, in Duitschland met roem bekend is. Alwie met Konstantinopel nader wenscht bekend te worden, raden wij, dit welgeschreven en onderhoudend werk zich aan te schaffen. De lezing van hetzelve zal vooral nu iederen onpartijdigen aangenaam en nuttig bezig houden. Het is wel mogelijk, dat het meer gunstige denkbeeld aangaande Turksche zeden, gewoonten en karaktertrekken, welke in dit werk voorkomen, bij sommige Lezers onaangename gewaarwordingen te weeg zal brengen. Maar het is ook een Turk, die als verhaler hier optreedt; en wie zal van hem vergen, dat hij zijn eigen volk verachte, in tegenwoordigheid van ongeloovigen? - Wij ergeren ons daaraan niet; maar zijn ook van oordeel, dat er zulke kadirs niet velen zijn onder de Turken. Als uitzondering op den gewonen regel, moge kadir de teekening voltooijen van het karakter der Turken, zoo als zij zijn. Een tolk, zoo als deze Turk wordt voorgesteld geweest te zijn, moge het eigendommelijke zijner natie behouden; de ruwe en scherpe kanten slijten ook bij hem af, door gestadige wrijving in den omgang met eene andere Natie. Kadir moge zijn een Turk; hij is daarom niet de Turk. Dit merken wij daarom vooral op, omdat het in het voordeel pleit van de onpartijdigheid des Schrijvers in andere opzigten. Dat luedemann geenszins een Turksch Christen is, kan uit vele plaatsen van dit zijn geschrift blijken.
Hoe sommige Turken over de Christenstaten van Europa denken, kan het volgende toonen, uit den mond van eenen Khatib, President van het Bureau van den Reis-effendi: ‘Weet, mustapha-effendi, dat gij als een ongeleerde, als

{==174==} {>>pagina-aanduiding<<}
een kind spreekt. Deze Franken maken vele horden, geenszins eene groote natie, als wij, uit, Zie daar zijn b.v. de Moskovieten, een onrein ras, hetwelk nooit den abdest verrigt, varkensvleesch eet, door vrouwen geregeerd wordt, en met voorgespannene honden rijdt. Tusschen deze en ons wonen de Nemse-Giaurs, of Duitsche ongeloovigen, die niet weten, wie hun Sultan is, en wien zij gehoorzamen. Dan volgen de Kaaskoopers (alias, Nederlanders), van welke wij volstrekt niets weten, dan dat zij dukaten slaan. Achter deze schijnt het land der Franken in vele eilanden uit te loopen, op welke het zonderlingste ras van alle, de Inglits (Engelschen), wonen. Deze onreine honden worden door eenen Divan geregeerd, die ieder jaar zes maanden lang twist en scheldt, om gedurende de andere zes maanden alles te laten loopen, zoo als het wil.’ - Dit, en hetgeen verder voorkomt, levert het bewijs op, dat alles naar het leven geteekend is.
‘Het boek,’ met deze woorden van het Voorberigt, bl. III, sluiten wij de aankondiging van dit goed geschreven en goed vertaalde werk, ‘dat u hier aangeboden wordt, kon zeker niet beter van pas verschijnen. Wie toch wenscht thans niet met Konstantinopel en de Turken, waarop aller oogen gevestigd zijn, wat nader bekend te worden? Aan dezen wensch kan men, door deze tafereelen te lezen, voldoen. Onbevredigd zal men het boek, vertrouw ik, niet uit de hand leggen. Meer niet tot aanbeveling.’
Minder gunstig moet ons oordeel zijn over het werk van lischke. Het maakt, ja, aanspraak op zeer geringe verdienste. Doch wij moeten, hoe ongaarne ook, schier alle verdienste aan hetzelve ontzeggen. Indien de verwachting aangaande Morea en deszelfs Bewoners maar eenigzins bevredigd was geworden, zouden wij over dit werkje, als een boek van den dag, minder streng zijn. Doch nu alles oppervlakkig is behandeld, nu de titel spreekt van de nieuwste bronnen, uit welke de berigten in dit werkje zijn geput, en de Voorrede uitdrukkelijk zegt: De nieuwste bronnen dienden den Schrijver bij het opstellen tot leidraad, nu moeten wij rondborstig verklaren, dat lischke de nieuwste bronnen of niet heeft gekend, of niet heeft weten te gebruiken. Hoe onoordeelkundig deze Schrijver zijne bronnen heeft geraadpleegd, zal wel blijken uit het volgende staaltje, voorkomende bl. 112: ‘Indien hij (de Sultan) de vermaning (door den Mufti) ver-
{==175==} {>>pagina-aanduiding<<}
acht, dan wordt hij afgezet, gevangen genomen en zelfs ter dood gebragt; gelijk de voorbeelden van mustapha I, ibrahim en mohamed IV in de vorige, van osman II in deze eeuw bewijzen.’ Zoo maakt lischke oude bronnen tot nieuwe.
Het beste gedeelte van dit werkje is, hetwelk handelt over de dappere Maïnoten. Doch alles is ook daar van dien aard, dat het nieuwe volstrekt niet voorkomt. Het dappere geslacht van maurimichalos, aan welks hoofd met roem staat de heldhaftige pietro-bey, vindt daar zelfs geene vermelding. De branders, het nieuwste van alles, wat lischke heeft opgenomen, kent men voorlang beter uit de Nieuwspapieren; en, ofschoon de Turken reeds eenigen tijd van den eersten schrik tegen Grieksche branders bekomen zijn, wordt, alsof het nu nog werkelijk zoo plaats had, bl. 78 gezegd: ‘Door deze branders brengen de Grieken aan de Turksche vloten ontzaggelijk veel schade toe, en de Grieksche zeemagt wordt zelfs van hunne vijanden geacht.’ - Wie verlangt niet iets te weten van Missolonghi en deszelfs dappere verdedigers, de Sulioten? Geen woord rept hiervan onze Schrijver. Van Psara's of Ipsara's schepen wordt gewaagd, en niets van deszelss verwoesting, en het manhaftig besluit der overgeblevene Ipsarioten, om zich elders te vestigen. Geheel dit geschrift is van dien aard, dat wij op de nieuwste bronnen, van welke de titel en het voorberigt spreken, niets zouden aan te merken hebben, indien er tevens bijgevoegd ware, die lischke heeft geraadpleegd. Voor het Publiek is alles van te onde dagteekening, om de verzekering van lischke, in alle eenvoudigheid, zonder eenig bijvoegsel aan te nemen.
Doch lischke wordt zelfs door den Vertaler van onachtzaamheden in stijl en plan beschuldigd; wij zullen dus dien Duitschen Heer verder ongemoeid laten, om ons nog kortelijk over de vertaling van dit stukje te verklaren. Om ruimte te winnen, zullen wij de menigvuldige spel- en drukfouten maar overslaan, en, zonder verdere aanmerkingen, den onzin gedeeltelijk opgeven, dien de Vertaler, door eigene schuld, aan dit boek bezorgd heeft. B.v. bl. 4. de wilde vloeden ruischen naar hunne ontwatering; bl. 7. het kirren der grashuppers; bl. 9. thoon en thoonaarde; bl. 37. onzuivere zee; bl. 41. pleging loflied; bl. 42. wanneer dit alles bestuurd is, voor beschikt, geregeld; bl. 44. treurlieden, bl. 47. volkslie-
{==176==} {>>pagina-aanduiding<<}
den, voor liederen; bl. 58. men murmelt eenige zegenspreuken; bl. 68. het hoofdzakelijkste gewin; bl. 69. ondernemers van dit gewigtig opzet; - handel dreef naar, voor op; bl. 104. eene groote hal; bl. 121. om zich een vlugtig beeld te onderwerpen, enz. enz.
Indien lischke een werk heeft geschreven, dat dienen kan tot voorbeeld voor Duitsche geschriften, die niet moeten vertaald worden, dan heeft zijn Vertaler ook een proefje gegeven, hoe men nooit vertalen moet.

Brief aan een' Vriend, over het veel geruchts gemaakt hebbend Adres aan alle mijne Hervormde Geloofsgenooten, door een' Voorstander van Waarheid en Christendom. In 's Gravenhage, bij S. de Visser. 1827. In gr. 8vo. 53 Bl. f :-50.


Het Adres aan alle mijne Hervormde Geloofsgenooten, tegen een Lasteraar verdedigt. Met een woord ter aanmoediging aan alle mijne Hervormde Geloofsgenooten. In 's Hage, bij M. van der Ven. In gr. 8vo. 28 Bl. f :-30.

Onzes ondanks moeten wij (wij hopen voor de laatste maal) nog eens terugkomen op dat jammerlijk Adres. De Schrijver wijte dit niet ons, maar zichzelven.
Wij kondigen hier dan twee geschriften aan, handelende over hetzelfde libel, maar in doel en waarde een hemelsbreed verschil opleverende. Het bijeenvoegen dezer beide stukken zal ons overtuigen, dat de Adresschrijver geene reden heeft, om zich over zijnen aanhang te verheugen.
1o. De Schrijver van den Brief, tot het noemen van wiens naam wij geene vrijheid nemen, heeft zich ook door dit stukje betoond een vriend van waarheid en Christendom te zijn. Overal wijst hij molenaar zijne volslagene onkunde aan in de Kerkelijke Geschiedenis, zelfs met betrekking tot het Hervormd Kerkgenootschap. Onverschoonlijk is deze onkunde in eenen Predikant in 's Gravenhage; onverschoonlijk vooral in hem, die evenwel de pen opvat, om Hoogleeraren en Predikanten van ontrouw en ligtzinnigheid te beschuldigen.
De noodige aanwijzing vindt molenaar, en wie ook met hem denzelfden dwaalweg betreden moge, aangaande de leer der Hervormden, het eigenlijk bedrijf der Dordsche Kerk-
{==177==} {>>pagina-aanduiding<<}
vergadering, en de nadeelige gevolgen van dezelve, verwaarloozing van eene geleerde beoefening der H. Schrift, en, door leerstellige en wederleggende manier van prediken, bevordering van menschelijke regtzinnigheid, ten nadeele van godsvrucht en zedelijkheid. Verder wordt aangetoond, dat de twisten over den Sabbat, in die bij uitstek regtzinnige dagen, zulk een verval in de openbare Godsdienst te weeg bragten, dat zelfs besluiten van hooger hand dit roekeloos gedrag der regtzinnigen niet geheel konden verbeteren.
Alles verdient verder bij den Schrijver nagelezen te worden, over de kleeding der Predikanten, over de handelingen der tegenwoordige Synode, en over den Christelijken geest, ook in andere Protestantsche Kerkgenootschappen. Dezen Brief prijzen wij ruimschoots ter lezing en overweging aan; ofschoon het Besluit van Z.M. van 22 Sept. 1827 grootendeels heeft bewerkt, dat het Adres thans minder gerucht maakt, dan het gemaakt heeft. Wij verheugen ons, dat deze Brief twee dagen vroeger is afgezonden, dan het Koninklijk besluit genomen werd. Want, ofschoon de belangstelling in molenaar's geschrijf merkelijk is verminderd, zal toch deze Brief waarde behouden voor hen, die het dure werk van ypey en dermout niet bezitten, en liever op de Geschiedenis, dan op de magtspreuken van eenen onkundige, verkiezen af te gaan.
2o. De Schrijver of Schrijfster van het tweede stukje wil bewijzen, dat molenaar gelijk heeft, en dat verwey een lasteraar is. Het oude vrouwtje, dat hier de pen voert (*), verdedigt molenaar met dit voortreffelijk Dilemma: ‘Molenaar was zoo slegt (†) te voren al geweest. Dit is onmogelijk, want de Hagenaren zijn niet dwaas: of hij heeft zulks in den haag opgedaan. Doch de Hagenaren zijn zoo slegt niet, om iemand te bederven. Derhalve raast die man’ (verwey)! - Wij zouden besluiten, dat dit vrouwtje raast; en waarom, weten wij niet. - De Hervormde kerk, had molenaar gezegd, is onze Hervormde kerk niet meer (bl. 11). Hierin heeft hij gelijk. ‘Op sommige plaatsen is dit

{==178==} {>>pagina-aanduiding<<}
volledig waar, daar hebben hem de roomsgezinde in bezit genomen.’ - ‘Zelf de bijbelvertaling door van der palm, die roemd den schrijver hoog, en noemd dezelve opheldering; maar ik vraag? is den bijbel niet door de Heilige mannen Gods, door den Heiligen Geest gedreven zijnde geschreven? zoo ja, wat is er dan op te helderen, of is er iets aan te veranderen of te verbeteren, wat God door zijne geest niet bedagt heeft?’ - Dat grootje maakt het den Schoolopzieuer te benaauwd. En geen wonder; want zij zegt zelfs, (bl. 11) dat zij ‘voor zich zeer wel met den ouden of onvertaalden? bijbel kan te regt komen.’ Met zulk een Hebreeuwsch en Grieksch grootje, dat van der palm's werk niet behoeft, moet gij een weinig voorzigtig zijn, Heer Schoolopziener! Want hoe zult gij uwe zaak klaren tegen hare gegronde aanmerkingen op ‘de ronde hoeden, jassen met kragen, lange pantalons,’ (NB. met de korte pantalons schijnt zij vrede te hebben) ‘de duitsche pijpen, en de stokken, met welke de Predikanten (de waardige niet te na gesproke) zich als vreemdelingen en uitlanders, op straat voordoen’? - Heer Schoolopziener, Recensent kan u eenigzins van dienst zijn, indien gij anders geen raad weet. In die oude dagen der zoo hooggeroemde regtzinnigheid maakte men het wel erger. In roode, groene of gele huisjaponnen, die als geestelijk kostuum ook al zijn afgeschaft, verscheen men op predikstoelen, zelfs bij het waarnemen der vakaturen. Eene geldboete van drie en
vijf gulden was noodig, om toen sommige Predikanten welvoegelijk op den kansel te brengen. Dit misbruik kent men nu alleen uit oude Aktenboeken van die anders gouden eeuw der kerkelijke, maar daarom nog niet Christelijke, regtzinnigheid.
Alwie dit laatste stukje nog niet bezit, en daarvoor dertig cents veil heeft, haaste zich, en geve zijn geld aan - de armen!

Gedichten van C. van Baerle, J. van der Burgh, J. van Heemskerk, L. Reael, Anna en Maria Tesselschade Visscher, en anderen. Iste Deel. Te Amsterdam, bij G.H. Arens. 1827. In kl. 8vo. 292 Bl. f 2-40.

Wat ook de liefhebbers van kostbare en zeldzame dichtwerken ons mogen tegenvoeren, wij houden het voor een

{==179==} {>>pagina-aanduiding<<}
bijzonder voorregt, dat men min en meer bekende onde Dichters en Dichteressen voor weinig gelds beter en gemakkelijker bekend doet worden. Is dit in het algemeen goed en prijsselijk, het is zulks bijzonder en noodzakelijk omtrent de werken van zoodanigen der oudste bewoners van onzen Zangberg, die niet, als lateren, alleen en op zichzelven, dikke en volle quartijnen als naar beneden wierpen, maar inzonderheid van hen, die zich, als in een afgezonderd hoekje van den Zangberg, stil vereenigden, om gezamenlijk eenig langwerpig duodecimôtje of ander klein formaatje, schroomvallig en dikwerf dan nog zonder naam, naar beneden in de wereld voorzigtig te laten afglijden. Immers de werken der eerstgemelden zijn genoeg en thans goedkoop genoeg te krijgen; die der laatsten zijn allengskens zeer duur en zeldzaam geworden, omdat slechts enkele gezèleerde liefhebbers hier te lande, en meestal vreemden, vooral Engelschen, deze oude werkjes opkochten wegens keur van druk- en prentwerk, wegens schaarschheid van exemplaren, en wegens de verwantschap dezer dichtwerken met taal en spelling van dien vroegeren en dus ouderen tijd.
De verzamelaar of uitgever van dit boek heeft dus zeer wèl gedaan, en verdient lof boven anderen, daar veel meer kosten en moeite hier, dan aan de uitgave van andere en latere Dichters, verbonden was. Hij toont te zijn, niet alleen een man van liefde voor, maar ook van kunde in onze oude Letterkunde. Deze uitgave is niet dor. Wat opheldering noodig had, is niet duister gelaten, maar een en ander behoorlijk toegelicht door zoo gezegde losse en korte, maar inderdaad solide en zeer juiste aanteekeningen, blijken dragende van kunde en oefening, en door een kort registertje, om de namen der Dichters aan te wijzen. Duidelijker ware het geweest, de op het register gestelde namen onder de dichtstukjes zelve te plaatsen. Ook de aanteekenmg bij het woord Register komt ons voor, niet op de regte plaats te staan. Doch dit zijn kleinigheden. Wij meenen den kundigen en werkzamen verzamelaar wel te kennen, en verwonderen ons, hoe hij, bij zoo veel dienstbetoon en werkzaamheid ten behoeve van Geleerden, Geletterden en Kunstenaars, nog den tijd vindt tot dit werk, waarin hij zediglijk (door zelfs zijnen naam te verzwijgen) toont, dat hij zelf eenigen roem en naam verdient onder de nuttige liefhebbers en bevorderaars onzer Letterkunde.

{==180==} {>>pagina-aanduiding<<}

Om kort te zijn, wij rekenen dit werkje eene aanwinst van belang, en aanbevelingwaardig, niet zoo zeer om veel schoons en verhevens te leeren kennen, (schoon er veel goeds in voorkomt) maar om den belangrijken geest en tijd te leeren kennen, waarin de Dochters van visscher, l. reael, c. van baerle, j. six, j. heemskerk, j. brosterhuyzen, j. van der burgh en andere Dichters aan onze poëzij lossen zwier en geest gaven, om haar daarna door grootere Geniën, als vondel en anderen, die vastheid en spierkracht te doen erlangen, welke niet kan verzwakt worden door mislukte kinderpijlen van eenen tegenwoordigen berisper, die aan den voet des Zangbergs rondzwerft, en even vergeefs naar boven op vondel, die den top voorlang heeft bereikt, mikt en schiet, als hij dien berg zelf poogt op te klauteren.




Aanleiding tot de Wiskundige Aardrijksbeschrijving, voorzien van een aantal Figuren ter opheldering, door J. Kwantes, met eene Voorrede van J. van Wijk, Roelandszoon. Te Amsterdam, bij C. Schaares (thans bij S. de Grebber.) In kl. 8vo. XVI, 145 Bl. f 2-20.

Om de Geographie in haren geheelen omvang te kennen, behoort men dezelve niet alleen uit een Natuurkundig en Politiek oogpunt te beschouwen, maar ook de Wiskunde op haar toe te passen. Gelijk nu de Natuurkundige en Politieke gedeelten ook in onze taal, met betrekking tot het onderwijs, genoegzaam opgehelderd zijn, zoo is het geheel anders gelegen met het Wiskundige gedeelte. Wat wij hierover hebben, is te oppervlakkig of te diepzinnig. De Heer kwantes heeft in dat gebrek op eene voortreffelijke manier voorzien. Hij heeft de Wiskundige Aardrijksbeschrijving kort voorgedragen, en door Figuren allerduidelijkst opgehelderd, zoo zelfs, dat vlugge jongelieden een nuttig gebruik van dit boekje, ook zonder mondeling onderwijs, kunnen maken. Zonder derhalve te kort te willen doen aan het voortreffelijk Natuurkundig Schoolboek van buys, prijzen wij het werkje van kwantes in ruime mate aan, en voegen ons oordeel gaarne bij dat van den Heer van wijk; geloovende, dat dit werk niet alleen kan strekken, om een volledig denkbeeld van de Spheer te geven, maar ook, om jongelieden, die zich verder willen oefenen en zich tevens op de Wiskunde toeleggen, in staat te stellen, om naderhand de grootere werken van in- en uitlandsche Wis- en Sterrekundigen met vrucht te beoefenen.






{==181==} {>>pagina-aanduiding<<}

Boekbeschouwing.

Geschiedenis der Nederlandsche Hervormde Kerk, door A. Ypey en I.J. Dermout. IVde en laatste Deel. Te Breda, bij F.B. Hollingerus Pijpers. 1827. In gr. 8vo. VIII en 681 bl. Aanteekeningen en Register, 170. Buiten Inteek. f 8-15.

Recensent verblijdt zich hartelijk over de voltooijing van dezen gewigtigen arbeid, en wenscht daarmede de Hoog- en Weleerwaardige Schrijvers, het letterminnend Publiek en zichzelven geluk. Aangenaam kan toch aan de Heeren Schrijveren, over het geheel, niet geweest zijn de moeite van zoo talloos vele bijzonderheden, als wij hier weder ontmoeten, op te zamelen en in orde te schikken; doch evenredig daaraan moet hun genoegen geweest zijn over het ten einde brengen van zulk een omslagtig werk, en over het gunstig berigt wegens den toestand van hun Kerkgenootschap, waarmede zij het hebben mogen besluiten, nadat zij zoo veel onaangenaams, wegens deszelfs onvoordeelige en kommervolle omstandigheden, hebben moeten boeken: en het Nederlandsch Publiek moet zich met Recensent verheugen, dat het thans een doorloopend, volledig, naauwkeurig en onzijdig verhaal bezit van de lotgevallen der vaderlandsche Hervormde Kerk, van derzelver oorsprong af tot op den tegenwoordigen tijd, waaraan het tot hiertoe ontbrak, - dat het zoo veel, hetwelk zoo lang eenzijdig en verkeerd werd voorgedragen, naar waarheid ziet in 't licht gesteld, - zoo veel, hetgeen men, over het geheel, niet wist, ziet medegedeeld, - zoo veel, wat het geheugen genoegzaam ontslipt was, ziet herinnerd en voor eene geheele vergetelheid bewaard, - en, met één woord, dat het een geheel ontvangen heeft, aan welks verkrijging men, vooral wat de vroegere geschiedenis betreft, schier scheen te

{==182==} {>>pagina-aanduiding<<}
moeten wanhopen. Algemeene dank zij dan den Heeren ypey en dermout voor dit verdienstelijk werk, dat niet voor éénen leeftijd geschreven is, gewijd, en mogen zij er de overvloedigste en aangenaamste vruchten van inoogsten!
Wat wij, bij onze aankondigingen van de vorige Deelen, loffelijks van hetzelve gezegd hebben, houde men hier, in den volsten zin, voor herhaald, en wat wij thans, op bijzonderheden, zouden meenen te kunnen aanmerken, achten wij van te klein belang, om het te berde te brengen. Alles is weder onder algemeene Afdeelingen gebragt, welke elk een afzonderlijk tijdvak bevatten: als 1. sedert den Akenschen Vrede (in 1748) tot aan de groote Staatsomwenteling in 1795; 2. sedert gezegde omwenteling tot in het jaar 1805; 3. de jaren 1805 en 1806, onder het bestuur van den Raadpensionaris schimmelpenninck; 4. onder de Koninklijke regering van lodewijk napoleon; 5. onder de Fransche overheersching; 6. na het afwerpen van het Fransche juk. Onder elke dezer Afdeelingen heeft men een keurig en zeer bijzonder verslag van alles, wat, in elk der opgegevene tijdperken, te melden viel, zoodat men niets, wat daarin merkwaardig was, te vergeefs zal zoeken. Het verhaal is zeer verre af van droog of dor te zijn, maar doorgaans pragmatisch, en niet slechts kerkelijk, maar ook politiek of staatkundig, en betreft niet alleen de eigenlijk gezegde Nederlandsche Hervormde Kerk, (die van Oost- en West-Indië daaronder begrepen) maar deelt ook het algemeene, wegens de andere Nederlandsche Protestantsche Genootschappen, mede, en bevat tevens een letterkundig narigt wegens de schriften, in het vak der Godgeleerdheid, en der Bijbelsche Uitlegkunde, in elk tijdvak, uitgegeven, zoo wel als van de kanselredenen enz. Veel meer, dan de titel beloofde, is hier derhalve geleverd; en de bijzonderheden zijn zoo menigvuldig, dat wij zeer verre de palen, welke aan de Boekbeschouwing, in dit Maandwerk, kunnen worden ingeruimd, zouden moeten overschrijden,
zoo wij ons in eenige opgave derzelven wilden inlaten. En waartoe ook

{==183==} {>>pagina-aanduiding<<}
zou dit dienen? Het werk, deszelfs rijkdom, geest en strekking, en de wijs, waarop het geschreven is, zijn, ook door onze breede berigten van de vroegere Deelen, zoodanig bekend, dat elk kundige genoegzaam weet, wat hij hier te wachten heeft, en geene bijzondere aanwijzing, welke, gelijk wij zeiden, ons bestek niet gedoogt te geven, deswege van ons zal vorderen. - Bijzonder aangenaam was het ons, hier niet alleen helder in het licht gesteld te zien, hoe groote verpligtingen de gansche Nederlandsche Protestantsche Kerk aan onzen gadeloozen Koning hebbe, (want dit mogt hier niet ontbreken) maar ook regt te zien wedervaren aan den edelen schimmelpenninck, den welwillenden, maar onvermogenden lodewijk napoleon, den Franschen Rijksbaron en Intendant van binnenlandsche zaken d'alphonse, en aan onze Commissarissen - Generaal tot de kerkelijke zaken, en inzonderheid aan derzelver Secretaris en Adviseur janssen, wiens verdiensten boven allen lof zijn, de schuldige erkentenis te zien toebrengen.
Dit Deel gaat, even als de vorige, verzeld van een, hoewel thans minder lijvig, boekdeeltje met Aanteekeningen, tot bevestiging, opheldering of uitbreiding van het in den tekst gemelde. Sommige zijn belangrijk, andere zou men gaarne wat meer uitgebreid en gebijzonderd gezien, en daarvoor eenige, die ons minder gewigtig toeschijnen, gemist hebben: die, welke ons het meest trof, is wel de uitvoerigste en eene der laatste, en betreft het zoogenoemd Patronaat of Kollatie-regt, inzonderheid in Vriesland en Groningen, in welk laatst gewest daaromtrent schandelijke misbruiken, die niet geduld behoorden te worden, zijn ingeslopen.
Eindelijk is, achter de Aanteekeningen, een breed Register over het geheele werk geplaatst, hetwelk deszelfs bezitters te aangenamer zijn moet, naar mate het noodiger was.





{==184==} {>>pagina-aanduiding<<}

Opheldering van eenige Bijbelplaatsen, door A. Adriani, Predikant te Dokkum. Te Groningen, bij R.J. Schierbeek. 1826. In gr. 8vo. XVI en 375 Bl. f 3-:

‘Eenige,’ beteekent, op den titel, ‘vele.’ In de Bijdragen tot de Godgel. Wetensch. is veel, dat men hier vindt, geplaatst in 1823 en 1824. Het een en ander is op nieuw bearbeid, ontwikkeld, of tegen naderhand gemaakte bedenkingen hier verdedigd. Dit wijst het Voorberigt aan. Een in de gemelde Bijdragen voorkomend stuk, t.w. over Openb. I:17, is hier, omdat Ds. adriani eene hem gemaakte zwarigheid niet, naar zijn' zin, konde wegnemen, achterwege gelaten. Gelukkig, dat men het uit de Bijdragen niet kan uitligten. Een schat van nieuwe Bijbelplaatsen, die opheldering ontvangen, is daarentegen toegevoerd; ‘een schat,’ zeggen wij, bedoelende niet alleen het vele, maar ginds en elders belangrijke: daar onder verraste ons ongemeen het stuk over het onderwijzen van jezus met aardsche dingen.
Tot deze vernieuwde of nieuwe opheldering van Bijbelplaatsen besteedde Ds. adriani, bij veel ander werk, dat hij nog zelf waarneemt, zijn 71ste jaar. Schame zich zoo menig luije dienstknecht hier! Beklagelijk, ja, maar toch onbetamend zagen wij meer dan één, droefgeestig over zijne achterstelling, op het oorkussen des Duivels zich nedervlijen. Te schandelijker, wanneer men, van de aanvaarding des heiligsten ambts af, geen plan heeft, om zich met hetzelve veel te bemoeijen, maar, op zijn gemak en voordeel, op andere wijze te leven. Allerverachtelijkst zij, die, te voren tot ezels- Trommius-arbeid gereed, door bevordering tot hooger stand opgeblazen, aan allen arbeid, zoo veel mogelijk, zich onttrekken, en, terwijl anderen zich somtijds overijveren, deftig naar de eet- en drinkpartij wandelen, die zij met hunne Weleerw. tegenwoordigheid zullen vereeren. Tantum!
Eene zonderlinge reden wordt voor de uitgave van dit

{==185==} {>>pagina-aanduiding<<}
geschrift opgegeven. Het genoegen, waarmede het in de Bijdragen enz. geplaatste ontvangen was, wekte Ds. adriani op, om meer te doen. En dit had dan in die meergemelde Bijdragen weder kunnen geplaatst worden. Neen, Lezer! ‘Ik wilde,’ zegt Ds. adriani, ‘eene gedachtenis nalaten voor mijne waarde Echtgenoote, Kinderen, Kindskinderen, Bloedverwanten, Vrienden, Begunstigers en Gemeenten,’ ezv. Dat een zoon van Ds. adriani te Rotterdam Predikant is, is alles, wat Recensent bekend is van 's mans geheele familie; maar dat zijne vrouw, kinderen, kindskinderen allen zoo geleerd, taalkundig geleerd zijn, als er bij het genot hebben van dit boek vereischt wordt, gelooft Rec. niet. Neen, eene andere gedachtenis zoude hun meer gediend hebben. Onwillekeurig dacht hij hier aan zekere vrouw in eene jaagschuit. Zij vertelde eene liefhebster van lezen te zijn, en ook altijd in de schuit een boek bij zich te hebben. Dit had ze thans vergeten mede te nemen, doch gelukkig, op weg, in haast, nog een gekocht. Zij gebruikte voorts breinaald en tong. Eindelijk, toen deze en gene wat dommelde, kreeg zij haar boek. Wat had ze, in plaats van verzen van feith of iets dergelijks, gekocht? Losse stukjes van greve, over den Hebreeuwschen Sikkel ezv. ezv.?! - Zoo geschikt als nu dit boek tot uitspanning was, zoo gepast noemen we adriani's Opheldering van Bijbelplaatsen eene gedachtenis voor de zijnen.
Dan, laat ons tot den inhoud des werks komen! Allerwegen toont zich Ds. adriani een man, van wien veel te leeren is, maar, dunkt ons, die al te zeer uit de hoogte spreekt, op eenen toon, dien wij liever wat zachter en bescheidener hooren. Doch, wij kunnen dit mis hebben. Waarover onderhoudt ons de Schrijver?
Hij brengt ons eerst naar Endor, waar hij samuël zelf meent verschenen te zijn, zoo als reeds dathe en hess meenden, en van der palm heeft voorgesteld (Bijbel voor de Jeugd, X). In een Naschrift, bl. 349, komt hij hierop nog eens terug, daartoe aanleiding

{==186==} {>>pagina-aanduiding<<}
gekregen hebbende door het Christelijk Maandschrift van de Amsterdamsche Ringsvergadering, Vde D. No. 3, waar alles als bedrog voorkomt. Er kan voor het gevoelen, door Ds. adriani omhelsd, zeker niet meer tot staving gezegd worden.
Hierop volgt, over den doop van jezus door joannes. Dit stuk is eene preek geweest, waarvan men hier niets meer zien kan. De redenen, die de Schrijver opgeeft, waarom jezus gedoopt moest worden, kunnen wij niet allen laten gelden, vooral niet de laatste: ‘Hij wilde door dit teeken der inlijving in de kerk des N.V., als het gezegend Hoofd zijner gemeente, zich met alle zijne onderdanen op het naauwste vereenigen, door met hen allen met denzelfden doop gedoopt te worden.’ - Wij zouden te ver uitweiden, wilden wij hier alles doen opmerken, wat onnaauwkeurigs gezegd is. Was jezus toen al Heer zijner gemeente? Is de doop, waardoor wij aan dien Heer gewijd worden, niet eerst, toen jezus ten hemel varen zoude, ingesteld? ezv. Het verwondert ons zeer, dat er niet de minste opmerking genomen is op den doop van jezus, als proeve van zelfverloochening en liefde tot de menschen. De Heilige behoefde toch dien doop niet? en evenwel, Hij laat zich doopen! Zie wolterbeek, op ewald's Overdenkingen over het Lijden, ezv. bl. 45. Wij lezen hier, dat, hetgeen er bij dezen doop gebeurde, het eerste bewijs geweest is, sedert jezus' geboorte, van zijne verhevene afkomst en bestemming. Was dan, vragen wij, wat op zijn 12de jaar voorviel in den tempel, van geene beduidenis? Nog iets. Matth. III: 16, ‘de hemelen werden hem geopend,’ moet op joannes zien. Dat is vast mis, zeggen wij, om Mark. I: 10 alleen. En wat heeft het ook te beduiden, daar Ds. adriani jezus niet uitsluit?
‘Te onregt toornig,’ Matth. V: 22, moet, naar Ds. adriani, zijn, ‘zonder uitwerking toornig.’ ‘Die op zijn' broeder toornig is, zonder dat die toorn blijke, eenige uitwerking of gevolgen hebbe, zich open-
{==187==} {>>pagina-aanduiding<<}
bare, - maar geheel in het hart besloten blijve;’ zoo of zoo zal dan jezus hebben willen zeggen. Of dan de toorn altijd zonde is? hetgeen hier voorondersteld wordt; op deze bedenking wordt geantwoord: Toen Prof. muntinghe adriani's verklaring naauwelijks gelezen had, zeide hij: ‘het is vast zoo;’ en borger leerde dus aan zijne studenten. Dit verhaalt ons Ds. adriani, en - wij trekken er ons bon ook op. In hetgeen Ds. adriani levert over de wijsheid van jezus in de uitzending der Apostelen en Discipelen bij paren is, ja, veel opmerkingwaardigs gezegd, maar niet minder gezocht; en is dit geen beuzelen, bl. 39? ‘Lebbeus moet van ﬤﬥ het hart afgeleid worden, en doet ons denken aan iemand, die een hart in het lijf heeft, ezv. Thaddeus beteekent belijder, prijzer van God.’ Had Ds. adriani hier gedacht aan judas, hij had dat naamspel wel weggelaten. De opheldering van Matth. XXIII: 35 ezv. is, naar ons oordeel, voldingend: jezus profeteert het vermoorden van zacharias, baruch's Zoon, door josephus verhaald. Men leze des Schrijvers ontwikkeling in het boek zelve na. Het stuk is uitgedijd, vooral door de plaatsing van hug's gelijke meening, van eene verklaring van Prof. paulus over dezen tekst, en des Schrijvers verklaring, bij deze
gelegenheid, van 1 Thess. II: 14-16. Doch, men zal zich over die uitvoerigheid niet beklagen. - Het volgende stukje, over het verwijt van jezus aan hen, die Hem kwamen gevangen nemen, heeft weêr niet veel om 't lijf.
Van ander allooi is het stuk: jezus gelasterd aan het kruis. Ds. adriani zegt er van: ‘Zie ik iets, dan komt hier jezus' grootheid ongezocht uit.’ Daarom, 1o. geeft hij dit stuk uit; 2o. doet hij dat, omdat hij over dezen lijdenstekst - dat vatten wij niet - gedurende vele jaren niet heeft kunnen preken, en nu aan hen, die in dat geval zijn, een plan kan geven, dat hen ligt zal helpen. Wie zich aan dat bespotten schuldig maakten; hoe, met gebaar en woord; en waarover. Let eens op, Lezer! 1o. Jezus' magt en waarheid; 2o. geboorte uit

{==188==} {>>pagina-aanduiding<<}
God; 3o. wonderen, tot heil van anderen; 4o. Koninklijke heerschappij; 5o. vertrouwen op God; 6o. Messiasschap, en 7o. Gods liefde jegens Hem. - Niets verwondert ons meer, dan dat er van den aard des lijdens, door zulke zonde, zoo weinig gezegd wordt. Geen goddelooze, dunkt ons, kan zwaarder gestraft worden, dan thans jezus leed. 't Is opmerkelijk, dat Hem dat bespotten, bij herhaling, van de zondaren wedervoer.
Mark. XIV: 59 is, volgens adriani, ‘eenparig’ over te zetten ‘geldig.’ Voor de philologische aanmerkingen, op de ééne bladzijde, tot opheldering dezer plaats besteed, mag men hem bedanken.
Ds. adriani wil, Luk. X: 21, 23, 24, door wijzen en verstandigen verstaan hebben de Profeten en Koningen des O.V. Dit stuk is op nieuw bewerkt, en ziet er raar uit. Vs. 23, 24 is van vs. 21 de commentarius, volgens adriani, en dan is zijne verklaring zeker zeer waarschijnlijk te maken. Ter oplossing der bedenking, dat jezus evenmin danken konde, dat zijne openbaring in het vleesch aan de Profeten en Koningen des O.V. was verborgen gebleven, als aan de Schriftgeleerden ezv. zijns tijds, vinden wij hier, NB. eene behandeling van vier stukken: 1o. Waren jezus' discipelen inderdaad zalig, omdat zij zagen en hoorden, wat Profeten en Koningen niet gebeurde? (Wat men daarover heeft, van bl. 110-117, is een betoog van wijlen Prof. muntinghe, ons hoogst welkom.) 2o. Blenk niet in dezen Gods wijsheid zigtbaar door? 3o. Hadden de Profeten in deze bedeeling wel stof tot klagen? 4o. Komt ze niet juist overeen met Gods handel, in hieraan in zeker derde gelijke dingen? Door het lezen hiervan zien wij niet, dat 's mans bijzondere opvatting zoo gestaafd kan worden. Behoudens al het hier voorgedragene, kan toch de oude verklaring de ware zijn. Wij twijfelen ook nog zeer, of die van adriani eene naauwkeurige toetsing zal kunnen doorstaan. Wij vinden in dit stuk nog al poëzij, zeker tot afwisseling, maar -

{==189==} {>>pagina-aanduiding<<}


‘Doônwekker, duivlenzweep, wijnschenker, ziektverdrijver, 
Ooroopner, oogenlicht, tongslaker, kreuplenschoor, 
Brooddeeler, visschrenluk, zeetreder, windbekijver! 
Waar vliegt gij, zielenheil, elks nut, al 't aardrijk door!’ 

Zulke fraaije regels had Ds. adriani niet behoeven aan te halen.
Wij komen aan een belangrijk stuk: jezus, onderwijzende met aardsche dingen. Behalve de grootere parabels, zijn er vele kleinere gezegden van jezus ontleend van zinnelijke dingen: de voornaamste dezer worden hier verklaard. In onderscheidene rubrieken zijn die opgenomen. Wij kunnen ze niet opnoemen. Zij vallen zeer ongelijk uit. Één, b.v., bevat maar twee voorbeelden. Broes had onlangs gezegd, hoe hij de vier Evangeliën las, met in rubrieken verdeelde aanteekeningsbladen aan de zijde: adriani zegt, dat hij dien zelfden weg insloeg, om dit betoog te kunnen schrijven, en prijst zoodanige Evangeliënlezing vooral aan jonge Predikanten zeer aan. Dat 's goed en best; maar Recensent durft beide Heeren vriendelijk uitnoodigen, om eene aanwijzing te doen, hoe die aanteekeningsbladen in rubrieken zijn af te deelen. Menigeen heeft dit noodig, en er ware grootere dienst mede gedaan, dan men ligt vermoedt. Nu, wij herhalen, zoo wij hopen, niet te vergeefs ons verzoek.
Over Joan. VII: 17 alweêr eene andere voordragt, die ons de gewone opvatting te meer deed erkennen als de beste. De Overste der wereld bij joannes is de Duivel niet. Goed; doch op 4 bladzijden is dat niet af te doen. Dat men door ‘een ander discipel’ joannes verstaan moet, Joan. XVIII: 15, 16, wordt hier voldingend bewezen, beter dan, in het volgend stukje, dat: ‘Ziet den mensch,’ door jezus gesproken zij. Men leze het onmiddellijk volgende vs. 6, bedenke wat jezus toch bedoeld zoude moeten hebben bij deze woorden, en men zal geen oogenblik aarzelen het daarvoor te houden, dat jezus dit niet kan gezegd hebben.
De vraag van jezus aan petrus: ‘Hebt gij mij liever dan deze?’ is: ‘zoo lief, dat gij voor mij en mij-
{==190==} {>>pagina-aanduiding<<}
nen dienst uw vorig beroep verlaten wilt?’ - De verkiezing van matthias tot twaalfden Apostel wordt afgekeurd in de Elven. - ‘Tegen het zuiden’ is, Handel. VIII: 26, ‘tegen den middag.’ - Waarom paulus te Athene geene wonderen deed? - Dit zijn de onderwerpen in vier volgende stukjes.
‘Voor de dooden gedoopt worden’ beteekent, naar Ds. adriani, ‘voor den dood gedoopt worden.’ De doop is dan een geneesmiddel voor den dood. Waarlijk, dit stuk is lezenswaardig, vooral om de cura pastoralis. Recensent kiest nog voor zich de verklaring: ‘gedoopt worden voor den dooden,’ t. w. christus.
1 Cor. XV: 55-57 meent adriani de taal te wezen der geloovigen op aarde, die bij het Evangelie geleerd hebben den dood als overwonnen vijand te beschouwe. Wij hebben nooit aan iets anders gedacht, dan dat paulus hier, in zijne verrukking, triomfeert. De gezangen, die hier aangehaald worden, zijn niet zeer gelukkig. In het eene en andere wordt aan de zonde gevraagd: ‘Waar is uw prikkel?’ De Apostel vraagt dat aan den dood.
Over 2 Cor. III levert adriani een' heelen commentarius, die ons zeer behaagde. - Jezus vol des Heiligen Geestes, is het opschrift van een volgend stukje, waar Col. I: 19 en II: 9 op den Heiligen Geest, dien jezus bij den doop ontving, wordt toegepast. Al de volheid, al de volheid der Godheid moest in Hem ligchamelijk wonen! Neen, dat is wat anders!
De vergelijking van Hebr. IX: 28 met NB. Gen. II: 25 en III: 7, 11. heeft ons doen glimlagchen. Een onzondig mensch is met een' glans omtogen. Die is zijn kleed. Zondigt hij, dan is hij naakt. Op deze stelling wordt de redenering over onze eerste ouders gebouwd.
Fraai is het stukje over 2 Petr. I: 16, waar, door kunstig verdichte fabelen, alleen of voornamelijk op de Metamorphosis van ovidius zal gedoeld worden. Eigenlijk eene gissing van hofstede, maar die adriani wèl deed nader bekend te maken.

{==191==} {>>pagina-aanduiding<<}

Over het woord fundament, als paleis moetende vertaald zijn - dit stukje had, zonder schade, gemist kunnen worden; die zaak is genoeg bekend. In fugam vacui heeft men nu nog, op het laatste blad, antwoord op de vraag, of paulus op weg naar Damascus waarlijk jezus gezien hebbe, of dat het eene zinsverrukking ware. Nu, het is tot plaatsvulling!
En hiermede achten wij ons verslag van een zoo veel bevattend werk voor voldoende. Den Schrijver zij een aangename levensavond toegebeden, op welken hij ook nog voorspoedig kunne werkzaam blijven aan de bevordering van de zaak zijns Heeren!





De groote Straatweg, Dichtstuk; door Vrouwe H.W.M. Bähler, geboren Despar. Te Amsterdam, bij J.H. den Ouden. 1828. In gr. 8vo. 20 Bl. f :-20.

Het Liberalismus, door C. Baron Van Zuylen van Nyevelt, Ridder en Thesaurier van de Orde van den Nederlandschen Leeuw. Te Amsterdam, bij J.H. den Ouden. 1828. In gr. 8vo. 40 Bl. f :-50.

Het is een gezegend teeken onzes tijds, dat alle geschriften, die hier dagelijks in de Protestantsche wereld te voorschijn komen, of gematigde, redelijke gevoelens met geleerdheid, smaak en volkomene bevoegdheid tot het voeren der penne vereenigen, of door het volslagen gebrek aan deze laatste doen zien, dat hun tegenstreven van de eerste weinig te rekenen noch te vreezen is. Deze twee stukjes leveren het nieuw bewijs, welke jammerlijke verdedigers de zaak der vroegere duisternis nog slechts aantreft: eene Vrouw, die zich belagchelijk maakt door buiten haren kring te treden, om, in slechte verzen en kwalijkgeplaatste boert, over zaken te spreken, die zij in het eenvoudigste proza en met allen bedenkelijken ernst nog altijd duister en verward zou voordragen; en een Edel-
{==192==} {>>pagina-aanduiding<<}
man, die, even als zijne voorvaderen in de middeleeuwen, niet schrijven kan, ten minste geenen behoorlijken volzin maken.
Toen wij het eerste stukje begonnen te lezen, dachten wij, dat het gekscheren was. Want de motto's uit den Bijbel hadden ons wel doen begrijpen, dat die straatweg, hoe jammerlijk ongepast dan ook, met den weg ten hemel in eene zekere-betrekking moest staan. Wie toch zou niet denken, dat Charlotta (want het is eene tweespraak tusschen twee dames, van welke de laatste, Sophia, de Wijsheid, of Mevrouw bähler, voorstelt) er den draak mede stak, wanneer zij dus aanheft:

‘Wat zegt gij nu vriendin? kunt gij uw vreugd betoomen? 
Voor mij, ik sta verrukt; neen, zulk een blijde maar' 
Werd van het aanbegin der schepping niet vernomen! 
Sophie! ai spreek! wordt gij dan ook geen vreugd ontwaar?’ 

en er, na eenige tusschenspraak, (want Sophia, de goede sloof, begrijpt natuurlijk niet, waarom zij ook vreugd zou moeten gewaarworden) bijvoegt:

‘Wilt slechts ten einde toe mij hooren; 
'k Heb u het grootste nieuws vriendin! nog niet gezegd: 
Daar de oude Hemelweg geen mensch meer kon bekooren, 
Heeft men een' Straatweg naar den hemel aangelegd.’ 

Maar neen, de Jufvrouw is volkomen ernstig, en geeft vervolgens eene beschrijving van het ontstaan en de voortreffelijkheid dezes vlakken en breeden wegs, welke alle andere menschen, behalve de verstandige Sophia en eenige uitverkorenen, noodwendig verrukken moet. - Wij kunnen ons bij het prulletje natuurlijk niet lang ophouden. Immers, er al te openlijk mede te lagchen, laat noch de heiligheid der zaak, noch de beleefdheid toe, welke men der schoone kunne verschuldigd is; en wilden wij regt ernstig spreken, dan zou het waarlijk kwade trouw moeten genoemd worden, dat de meer redelijk godsdienstige denkwijze van onzen tijd ligtzinnigheid, ja ligtvaardigheid zou prediken, en eene zuivere, gestrenge zedeleer en

{==193==} {>>pagina-aanduiding<<}
praktijk des levens alleen met hoogregtzinnige denkbeelben (si Diis placet) zouden zamengaan. De oude Doopsgezinden, Kwakers, en welke ketters al meer, bewandelden zeker even trouw den weg, ook van uitwendige zelfverloochening, als ooit de hardste Galvinisten. En hoe voortreffelijk de vrouw Pastores het dogma verdedigt, mag onder anderen uit dit staaltje blijken:

C. 
Maar moet ik dan de schuld van Adams zonde dragen? 
Wat ongerijmde leer! 
 
S. 
Hoe! als de stam verdort, 
Wie zal, met schijn van recht, dan immer kunnen klagen, 
Dat elk der loten met den boom ontworteld wordt? 
 
C. 
‘Dit geldt in de natuur, en kan ons luttel scheelen’ enz. enz. 

Met het Liberalismus van den Baron ziet het er inderdaad nog veel jammerlijker uit. Wij weten waarlijk niet, wat wij van dezen warhoop van halve, zoo nog maar halve kundigheden en geheel onbekookte denkbeelden zullen zeggen. Laat Zijn Hoogwelgeboren liever zelf ons iets van zijn onderwerp mededeelen:
‘De strekking van het Liberalismus is, eene ontduiking van al wat Gods Oppermacht, het zij dadelijk door zijn Woord of door den invloed van menschen, op de wereld heeft geopenbaard.’
‘Bij de(n) Munstersche(n) vrede heeft het God behaagd, de Volken van Europa een ieder de natuurlijke grenzen van de Landen of Rijken, die zij zouden bewoonen, aan te wijzen; edoch Hij heeft tevens geopenbaard, hoe zijn Opperbestuur zich het heerlijkst en krachtigst vertoont dáár, alwaar Hem hulde bewezen wordt, gegrond op de zuivere kennis van zijn Woord, en de ware opvolging van zijn' welbehagelijken wil.’
‘Nimmer, hoe verduisterd en vermaald de glans der vorige volken worden mag; nimmer zal het ons ontnomen kunnen worden, een uitgekozen volk van God te zijn geweest.’

{==194==} {>>pagina-aanduiding<<}

‘Hetgeen wij dan gezien hebben, dat de grond van ons nationaal zedelijk geluk uitmaakte, de overeenstemming namelijk van ons Godsdienstig beginsel met het beginfel, waarop het Gods Rijk gevestigd is, is alzoo geheel vernietigd, en wij zien diegenen, die geroepen worden tot onderschragers en opbouwers van dit door God goedgekeurd beginsel, onze Leeraars, ten minste voor het grootste gedeelte, de ijverigste afbrekers van hetzelve, en alzoo op zich laden alle de gevolgen, die deze geduchte verguizing te weeg brengen zal!!!’
Deze weinige, meest verstaanbare regels zullen wel zoo omtrent doen raden, waar alles op neêrkomt. Kort na het laatst aangehaalde, nagenoeg midden in het boekje, zegt de Edele schrijver: ‘Ik wil mij dan nu bepalen met aan te wijzen, wat het Liberalismus niet is,’ enz. En nu betoogt hij, dat de Reformatie, de opstand van Zwitserland tegen het Huis van Oostenrijk, van Nederland tegen Spanje, en de onttrooning van jakob II door willem III, hiertoe niet behooren. Op wat grond? Omdat zij met een' bijzonderen zegen bekroond werden!
Voorts: Zou het Liberalismus de ontwikkeling zijn van het menschelijk vernuft? Wel mis! Want salomo heeft ons reeds geleerd, dat er niets nieuws onder de zon is. En dit blijkt ook, zoo wel daaruit, dat de Chinezen al lang vuurwerken afstaken, eer de Baron..... ik wil zeggen, eer wij het kruid hadden uitgevonden, als dat men al lang zijne gedachten wist te bewaren en aan anderen mede te deelen, (ja waarlijk, vrij beter dan Zijn Hoogedelgeboren!) eer de drukkunst was uitgevonden.
Dit zal ook omtrent de klem der redenering wel genoeg zijn. Wij volgen den man niet gaarne, waar hij met Bijbelleer en Bijbelsche geschiedenis nog veel wonderlijker omspringt. ‘Waarlijk, zoo wij voorstanders van de Oudhollandsche, Na-Dordsche regtzinnigheid (ofscheefzinnigheid) waren, wij zouden de vrijheid der drukpers om niets zoo zeer verwenschen, dan wegens tale auxilium

{==195==} {>>pagina-aanduiding<<}
et defensores istos’ (zulke hulp en zoodanige voorvechters). Ja, het is in ons oog het beste bewijs voor het niet regt pluize van de tegenwoordige Synode, dat ze tegen de meer dan Arminiaansche stoutigheid, om, zonder zegel van orthodoxie, zoo maar alles in de wereld te stooten, niet zorgvuldiger waakt. Een bekwaam Protestantsch schrijver sloeg onlangs voor, zich met de Roomschen te vereenigen, door te zamen een' Constitutionelen Paus aan te nemen. Zou men ook, in plaats van de vorige, Roomsche en Onroomsche Inquisitie, geene geestelijke verbeterhuizen kunnen invoeren? Wanneer man en vrouw beide zulk een plaatsje behoefden, kon men de kosten zoo veel minder stellen.




Luigi Angeli van Imola; de jonge Arts aan het Ziekbed. Naar de Hoogduitsche uitgaaf van Dr. L. Choulant, vrij vertaald en vermeerderd door Dr. A. Moll, met eenige der voornaamste Receptformules uit het Clinicum aan de Hoogeschool van Padua. Te Gorinchem, bij J. Noorduyn. 1827. In kl. 8vo. XXIV en 144 Bl. f 1-40.

Naast de bekende werkjes van may, gregory en anderen over hetzelfde onderwerp, mag ook aan dit Italiaansch geschrift, op onzen bodem overgeplant, eene plaats in de Bibliotheek van den Geneesheer worden ingeruimd. Op vele plaatsen wordt de Italiaansche Auteur door den Duitschen en Nederlandschen Vertaler afgewisseld, hetgeen aan het geheel een al te bontkleurig voorkomen geeft: unus et alter assuitur pannus. Men zal hier wel niet veel nieuws, maar toch veel bruikbaars en nuttigs aantreffen.
Achteraan zijn eenige geneeskundige voorschriften gevoegd, welke de Hoogduitsche Vertaler, onder anderen, als bijdrage tot de kennis der tegenwoordige Italiaansche Geneeskunde, (door den Nederlandschen Vertaler een Ac-
{==196==} {>>pagina-aanduiding<<}
tenstuk derzelve op haar tegenwoordig standpunt (?) geheeten) der mededeeling geenszins onwaardig keurde. In hoeverre het als zoodanig beschouwd kan worden, betuigt Recensent niet te weten; of het moest zijn met betrekking tot de methodus formulas concinnandi, en dan kan men zeggen, dat dit al vrij wel is, en dat men in wijdberoemde Duitsche boeken wel slechter recepten zal aantreffen. Volkomen eenstemmig denkt Recensent met den Duitschen Uitgever over de vereeniging van het genees- en heelkundige in één' en denzelfden persoon. In de beperking tot een enkel vak alleen, zegt deze, vormt zich de meester, en een tijd, die polyhistors wil voortbrengen, zal geene meesters opleveren. En hiermede nemen wij van den Italiaanschen Auteur en zijnen Hoog- en Nederduitschen Vertaler afscheid, het driemanschap allen voorspoed op hunnen arbeid toewenschende.




Antwoord op de Vraag over het doen van algemeene Weerkundige Waarnemingen, door Adrianus Stolker, Leeraar bij de Remonstrantsche Gemeente te Rotterdam. Te Rotterdam, bij de Wed. Locke en Zoon. 1827. In gr. 4to. 40 Bl.

Deze Verhandeling, door het Bataafsch Genootschap der proefondervindelijke Wijsbegeerte te Rotterdam met de gouden medaille bekroond, is de lettervrucht van den werkzamen en geleerden stolker, en bevat een plan voor het daarstellen eener duurzame inrigting tot het eenstemmig doen van regelmatige meteorologische waarnemingen (waarvoor men in de vraag zelve en op eene en andere plaats metereologische leest), in alle landen van Europa en de beschaafde streken van andere werelddeelen. - Hoe wenschelijk die zaak ware, ziet elk gereedelijk in. De groote herder drukte zijn verlangen daarnaar mees terlijk uit (Ideen I): Mich dünkt wir gehen einer neuen Welt von Kenntnissen entgegen, wenn sich die Beobachtungen, die boile, boerhaave, hales, 'sgra-
{==197==} {>>pagina-aanduiding<<}
vesande, franklin, priestley, black, grawfort, wilson, achard u.a. über Hitze und Kälte, Electricität und Luftarten, samt andern Chemischen Wesen und ihre Einflüssen ins Erdund Pstanzenreich, in Thiere und Menschen, gemacht haben, zu einem Natursystem sammlen werden. Würden mit der Zeit diese Beobachtungen so vielfach und allgemein, als die zunehmende Erkänntniss mehrerer Erdstriche und Erdproducte zulässt, bis das wachsende Studium der Natur gleichsam eine allverbreitete freie Akademie stiftete, die sich mit vertheilter Aufmerksamkeit, aber in Einem Geist des Wahren, Sichern, Nützlichen und Schönen, die Einflüsse dieser Wesen hie und da auf Dies und Jenes bemerkte, so werden wir
endlich eine geographische Aerologie erhalten, und dies grosse Treibhaus der Natur in tausend Veränderungen nach einerley Grundgesetzen wirken sehen.’ Daarom moet het ons in dit onderzoek vooreerst te doen zijn, dat wij de wetten der weerkunde leeren kennen, daaruit de verschijnsels leeren verklaren, en onder algemeene regels brengen; het voorzeggen van het weder moet, onzes bedunkens, slechts bijzaak zijn, en zal uit het eerste volgen. - Tot het doen van algemeene waarnemingen heeft de Schrijver een plan voorgedragen, hetgeen in de Verhandeling slechts kort is opgegeven. Wij kunnen het dus hier niet in bijzonderheden mededeelen, zonder ons verslag bijna even uitgebreid als de Verhandeling zelve te maken. Het komt hierop neder, dat er in elk land waarnemers moesten zijn, die volgens een bepaald en voor allen gelijkvormig plan hunne waarnemingen deden, en dezelve op bepaalde tijden aan eene Commissie van bekwame mannen inzonden. Deze Commissie zou uit de bijzondere waarnemingen algemeene resultaten moeten trekken; en er zou eindelijk eene algemeene Commissie (liefst te Londen of Parijs) moeten gevormd worden, aan welke uit alle landen die uittreksels gezonden werden, om, door vergelijking van die allen, algemeene regels voor een geheel werelddeel te ontwerpen. Hoezeer de Genootschappen en geleerde Maat-
{==198==} {>>pagina-aanduiding<<}
schappijen hiertoe nuttig konden medewerken, meent echter de Schrijver met regt, dat men zonder bijstand en invloed der Gouvernementen niet veel zou kunnen uitregten. Ons komt dit plan wel uitvoerlijk voor; hoezeer wij in de wijze, waarop moet worden waargenomen, van den geëerden Schrijver in gedachte verschillen; ook ongaarne het gebruik van Hygrometers geheel zagen achtergelaten, enz. Doch dit Tijdschrift, niet bepaald aan natuurkundige wetenschappen toegewijd, laat ons niet toe, hieromtrent in verdere bijzonderheden te treden. Wij wenschen
hartelijk, en besluiten onze aankondiging met dien wensch, dat het tijdstip nadere van die vrije, alom verbreide Akademie, waarvan herder de vorming te gemoet zag, en die zeker meer en uitgebreider nut zal doen, dan de ondervinding tot nog toe geleerd heeft, dat er door bijzondere geleerde Maatschappijen en Instituten gesticht is.




Biographisch Anthologisch en Critisch Woordenboek der Nederduitsche Dichters, bijeen verzameld en uitgegeven door P.G. Witsen Geysbeek. IIde tot VIde Deel.

(Vervolg en slot van bl. 157.)

Voortreffelijk is het Artikel nieuwland, wien de Schrijver te regt, in verscheidene opzigten, met zijnen tijd- en lotgenoot bellamy vergelijkt. Met reden mogt men nomsz om zijn blijspel prijzen: uit den Driftige hadden zelfs wel eenige plaatsen kunnen worden overgenomen; het is een onzer weinige - niet klucht-, maar blijspelen (comedies de caractère). Niet onaardig is de vergelijking tusschen nomsz en voltaire. In het Artikel nuyssenburg (izaäk van) vertoont zich weder de bittere haat van geysbeek tegen de Christelijke Openbaring. Gemelde nuyssenburg, een Predikant, had in een vers aan liberius, ijverig voorstander der Heidensche fabelkunde, wel het nut der Fabelleer erkend, maar zeide daarop: dat de Bijbel toch

{==199==} {>>pagina-aanduiding<<}
nog leerzamer was. Deze stelling is in een' Christen toch wel onschuldig en vergeeflijk; zij zou het in een' Deïst zijn, en rousseau zou dit van geheeler harte toestemmen. Doch men hoore onzen verdraagzamen Criticus: ‘Zonderling steekt de laatste helft van dit gedicht af bij het eerste; het is of men met twee strepen de grenslijnen heeft willen trekken tusschen den liberalen dichter en den orthodoxen predikant, die beroepshalve de Bactrisch-Arameïsche Mythologie’ (de Openbaring van het Oude en Nieuwe Testament, die toch wel niet uit Baktra afstamt) ‘de voorkeur moet geven boven de Egyptisch-Grieksche, en derhalve ratione ofsicii zegt:
De fablen kunnen veel, de Bijbel meerder leeren. Hetgeen, als een argumentum ad hominem van alle predikanten, geen verder bewijs behoeft.’ - Hoe vinnig! Het is voltaire's Godsdiensthaat, maar gelukkig zonder voltaire's vernuft, en dus minder gevaarlijk. Deze Godsdiensthaat slaat in het volgende deel tot volkomene lastering over, waar men zegt, dat in den tijd van poot het begrip, dat jezus den offerdood zou ondergaan hebben, om eene bloedgierige, vergramde Godheid, den jehovah der Joden, te verzoenen, nog gangbaar was. Indien zulk eene verwatene taal den geest des tijds uitdrukte, (dat gelukkig, in Holland althans, niet het geval is) dan zou waarlijk da costa gelijk hebben!
In het vijfde deel komt onder anderen ook de eerbiedwaardige perponcher voor. Dat van verscheidene Dichters van den eersten rang minder proeven geleverd zijn, laat zich verklaren uit de meerdere bekendheid derzelven, of het verwijzen op de vries en anderen; doch perponcher is juist in dit geval niet, en heeft toch, naar ons gevoel, zeer veel goeds, dan hetwelk misschien niet in den smaak van geysbeek viel. Poot wordt in elf bladzijden afgehandeld, met lof, maar, wat voorbeelden aangaat, met verwijzing op de bloemlezing uit dien Dichter door den Heer hooft. Ongenadig wordt

{==200==} {>>pagina-aanduiding<<}
de zekerlijk middelmatige Dichter porjeere behandeld; te ongenadiger, omdat hij een Predikant was, en Bijbelstof bezong. Daarentegen komt pie ter pijpers, en zijn Eemlandsch Tempe, er goed af, omdat de Dichter een vriend van den beoordeelaar was. Eene Recensie in ons Maandschrift moet hem het leven gekost hebben! Het was geen meesterstuk van kunst, en behoefde het ook niet te zijn. Maar, als dat niet behoeft, waarom dan zoo vele middelmatige of slechte Dichters berispt? Waarom zelfs porjeere gehekeld? (Het in de voornoemde Recensie gestelde was geen individueel gevoelen van den beoordeelaar, maar, gelijk wij stellig weten, dat van de bekwaamste en meest bevoegde kunstregters in ons Vaderland.) - De Willem de Derde van rotgans wordt zeer geprezen, als een' waardigen tegenhanger tot van haren's Friso, en staat dus, volgens de boven geboekte schatting van den Schrijver, althans gelijk met het verlost Jeruzalem, het verloren Paradijs, of de Lusiade! Hij vindt echter ook de verwarring van Heidensche en Christelijke Godsdienstbegrippen in dit dichtwerk zeer ongerijmd. - Ook strick van linschoten, de verduitschte Hollander, die in zijne Vertraute Briefe (zonder zijn' naam uitgekomen) den braven kemper zoo onwaardiglijk gelasterd heeft, en met zoo veel verachting op zijn Vaderland neêrziet, wordt hier almede hoog verheven, omdat hij een vriend van den beoordeelaar was; terwijl geysbeek zijne medeärbeiders in dit vak van letteren, waar zij van hem in gevoelen verschillen, met de partijdigste kribbigheid aanblaft. Deze ingenomenheid voor of tegen, naar mate van de personéle
gevoelens des beoordeelaars, heeft echter niet overal plaats. Trip, hoezeer geweldig regtzinnig, ontvangt wegens zijn echt godvruchtig hart, dat in alle zijne dichtstukken, hoe buitensporig ook, doorstraalt, welverdienden lof. - De beide vereuls worden naar verdienste geprezen.
En nu komen wij tot het zesde deel, waarin alleen 350 - driehonderd-vijftig - bladzijden aan vgndel worden toegewijd, met het blijkbare, bepaalde en aangekondigde oogmerk, om zijne gebreken op den voorgrond

{==201==} {>>pagina-aanduiding<<}
te plaatsen! En toch heeft helmers, wien onze Schrijver voor den eersten Dichter der Natie (althans der overledenen) houdt, met geestdrift zijne hulde aan vondel gebragt, en hem voor zijnen meester erkend (*). Was helmers, die toch zijn eigen Genie wel besefte, dan ook door het algemeene wangevoelen besmet? Bedriegt zich de waarlijk niet ligt voldane bilderdijk in zijne hoogschatting van vondel? Is hij het op dit punt zelfs niet met zijnen antipode, den te vroeg overledenen borger, eens, wiens geestdrift voor vondel men kent? Zou de uitspraak der nakomelingschap, gedurende anderhalve Eeuw, niets bewijzen, en eerst voor den grooten geysbeek de hooge eere en het edel genot bewaard zijn, vondel van een' aangematigden roem te ontkleeden? - Doch wij mogen en willen ons niet op gezag beroepen, maar op het Artikel des edelmoedigen beoordeelaars zelven; daar de flechte plaatsen daarin bij voorkeur worden opgenomen, en de beste, als genoeg bekend, als chevaux de bataille, overgeslagen. Is dit onzijdig en billijk? Hij doet zijn uiterste best, om Gijsbrecht van Amstel als een gebrekkig stuk te doen voorkomen, gispt Lucifer, Jephta en de Gebroeders geweldig, en houdt zich gedurende bijna 40 bladzijden bezig met de Brieven der heilige Maagden Martelaressen, die niemand als een meesterstuk van den grooten Dichter, maar elk als een uitvloeisel zijner Roomsche dweeperij verklaart, even als de Altaargeheimenissen. Dit geven wij onzen gestrengen kunstregter gaarne toe, en o! hadden wij daarvoor liever in de plaats den
Constantijn des Dichters, dien eene ongelukkige vlaag van mismoedigheid hem deed vernietigen, nadat die op het Huis te Muiden, in de toenmalige letterlievende bijeenkomsten bij hooft, bij gedeelten was voorgelezen! - den Constantijn, een werk zijns groenen en nog volkomen krachtigen leeftijds! - Wij vragen het geysbeek zelven. indien iemand, met dezelf de gestrengheid, als hij dit omtrent vondel gedaan heeft, de gebreken zijner Lievelingsdichters, en zelfs van den waarlijk grooten helmers, ging opspo-
{==202==} {>>pagina-aanduiding<<}
ren, de ongepaste beelden, de onjuiste uitdrukkingen, de overtolligheden ging ziften, zou dit niet genoegzaam zijn, om hen, in het oog van onkundigen, te verlagen? Zou men daartoe niet een' rijken oogst zelfs in shakespeare vinden, het grootste dichterlijke Genie misschien der nieuwere tijden?
Doch met dat al zijn wij verre van alle de hier te boek gestelde aanmerkingen voor ongegrond te verklaren. Zoo de beoordeelaar, met gepaste onzijdigheid, ook op de vele heerlijke stukken van vondel had opmerkzaam gemaakt, zou zijne somtijds regtvaardige berisping van 's mans feilen meer ingang vinden. Dat in den Gijsbrecht de held van het stuk bijna niets uitvoert, is waar. Dat een der edelste mannen uit onze Geschiedenis, de voortreffelijke witte van haamstede, door vondel, op het onregtvaardigst, als een God- en eervergeten booswicht wordt voorgesteld, terwijl zijn schofferen van de maagd clarisse niet met de vereischte kieschheid verhaald wordt, is eene zeer juiste aanmerking. Dat de eerlooze gijsbrecht van amstel, die den goeden en volklievenden floris V, welke hem als Vriend beschouwt, buiten Utrecht lokt, om hem aan zijne snoode vijanden in handen te leveren, hier als een waardig en deugdzaam held wordt voorgesteld, is een ander gebrek. Minder zouden wij hechten op kleine anachronismen, die de beoordeelaar den Dichter zeer hoog aanrekent; doch hinderlijker is de verplaatsing van het Amsterdam der zeventiende Eeuw naar de dertiende of het begin der veertiende, toen het waarschijnlijk nog slechts een dorp was, tot het kasteel van amstel behoorende. Dat er in de Hekeldichten te veel gal, te weinig kieschheid gevonden wordt; dat flaauwe woordspelingen, trekken van valsch vernuft, wezenlijke morsigheden, en misbruik der fabelleer, de werken des grooten Dichters ontsieren, is ook waar; en wij zouden ook hierom een' volledigen herdruk aller werken van vondel afgekeurd hebben. Echter zou de beoordeelaar, wanneer het hem alleen om waarheid te doen was geweest, wèl gedaan
heb-
{==203==} {>>pagina-aanduiding<<}
ben, iets meer van de twee uitmuntende stukken, Roomsche Lier en Koninklijke Harp, te zeggen, in plaats van dezelve zoo kort en zonder eenige aanprijzing af te vaardigen. Hetgeen dus geysbeek van vondel zegt, geeft ons geen denkbeeld van dien heerlijken Dichter, daar hij zijne onovertreffelijke zijde geheel in de schaduw stelt. Eene onbepaalde keuze van vondel tot Model keuren wij even zeer af als onze Schrijver (en wij zouden even min helmbrs zonder uitzondering daartoe kiezen); maar, bij al den aandrang en toevloed van het vreemde, dat ons overstroomt, en den reeds half uitgewischten stempel van ons Volkskarakter en voorvaderlijke zeden geheel onkenbaar dreigt te maken, is gewis de lezing onzer Ouden noodzakelijk, om nog een weinig Nationale eigenaardigheid te behouden. Wij behoeven hen daarom niet te vergoden. Maar, gelijk de Romeinen altijd nog met genoegen, zelfs in de Eeuw van cicero, ennius lazen, en deze groote en kiesche kunstregter het nimmer in de gedachten kreeg, eene lange hekeling op dien, wel is waar verouderden, maar toch krachtigen en regt vaderlandschen Dichter te schrijven, even min past ons zulks op den Zanger van Gijsbrecht, van Frederik Hendrik, den Bard, in wien Hollands oude taal en zeden nog onvervalscht zich vertoonen, en die met hooft, cats en antonides het edele viertal uitmaakt, hetwelk, aan het hoofd van de Dichters der zeventiende Eeuw, wel alle pijlen van haat en nijd zal braveren, en, althans wat hunne beste stukken aangaat, gelezen zal worden, zoo lang Amsterdam nog niet geheel te niet gegaan, en België niet het hoofdland en de toongeefster wezen zal!
Omtrent de andere Dichters in dit laatste deel merken wij slechts aan, dat vlaming, vollenhove, wellerkens, westerbaen en Jufvrouw wolff met lof vermeld worden, en dat men omtrent deze zoo wel, als in 't bijzonder omtrent vele minbekende Dichters en Dichteressen van den tweeden rang, vele wetenswaardige bijzonderheden aantrest; gelijk dan ook, over

{==204==} {>>pagina-aanduiding<<}
't algemeen, dit werk, in weerwil zijner gedeeltelijke eenzijdigheid, van onvermoeide nasporingen en wikkend oordeel des Schrijvers getuigt, en, met de noodige omzigtigheid gebruikt, altijd voor de kennis der Nederlandsche Dichters tot op het begin der negentiende Eeuw een nuttig Repertorium zal blijven.




Hulde aan Gysbert Japiks, door J. Hiddes Halbertsma. IIde Stuk.

(Vervolg en slot van bl. 165.)

III. Wij knoopen den draad van ons verslag weder aan, en wel bij de derde Opdragt, waarmede de Schrijver zijne Toelichting der Redevoering bij een tweetal Weduwen inleidt, tot herinnering aan derzelver Echtgenooten, die bij hun leven zijne Vrienden, en voorname Begunstigers van de Hulde des Dichters, geweest waren. Of het nu te voorzien was, dat, na den ingezamelden oogst van wijlen den Heere wassenbergh en anderen, na al het vermelde bovendien in de Feestrede, deze verdere nalezing des Redenaars niet veel belangrijks stond aan te brengen, onderzoeken wij niet. Wij vernemen toch reeds in de eerste regelen der Inleiding, die voor dit gedeelte staat, van den Schrijver zelven, dat de berigten, welke hij, na onvermoeiden arbeid, vermag te leveren, zich wegens hunne magerheid niet aanprijzen bij hen, ‘die geene Vriezen zijn.’ Dewijl nu het meerendeel onzer vaderlandsche Lezers onder die uitzondering valt, konden wij ons geregtigd achten, om over de laatste 130 bladzijden van dit boek weinig te zeggen. Althans onder de zijdlinische betrekkingen van gysbert japiks, waarvan hier gewaagd is, zijn geenen ons voorgekomen, wier naam op onze vermelding bijzondere aanspraak heeft. Daar is onder hen, wier leven ons aan den bekenden dichtregel van gellert indachtig maakt.

‘Hij leefde, nam een vrouw, en stierf.’ 

Alleen dat 's Dichters Vader, japik gysberts, een man van betere vermaardheid geweest zij, en, zoo in de Feestrede, als bij deze Toelichtingen, met regtmatigen lof vereerd is, zij met een woord herinnerd. Maar vooral lag het in den

{==205==} {>>pagina-aanduiding<<}
weg des Redenaars, zijne Lezers in te leiden bij gysbert's Kunstbroeders en Vrienden, aan wier hoofd, als de Apollo van den Parnas, de hoog van hen vereerde gabbema stond. Maar wie bejammert niet den ongelukkigen invloed van zulke brommende en armzalige Kreupeldichters op den nederigen en zijnen eigen' ongekunstelden goeden smaak mistrouwenden Schoolmeester? Zijne ingenomenheid met de vriendschap van gabbema, algemeen bewierookt en voor een wonder van geleerdheid aangezien, werkte, behalve de zucht om spieghel te volgen, inzonderheid mede tot die verbastering, welke in 's mans latere, vooral in zijne Nederduitsche, verzen doorstraalt. Met billijke verontwaardiging rukt halbertsma dien zoon des Hoogmoeds uit den trotschen zadel; maar of hij in zijnen toorn dezen wederom niet te diep wegtrede in het stof, laat zich bijkans uit enkelen scherpen trek opmaken, en gelooft men schier uit medelijden. Hoe dit zij, daar geen der verzen van gysbert's Kunstbroeders boven het middelmatige klimt, het meerendeel lager blijft, hebben wij geenen lust, uit die prullenkraam een enkel voor onze Lezers uit te stallen; maar achten verkieslijker, hen te onthalen op een der sraaiste gedichten van den Vrieschen Zanger, naar de vertaling des Redenaars, en op diens verzoek, door de zulks welvertrouwde hand van bilderdijk, benevens enkele meer, dus overgebragt in het Nederduitsch:

	Op het paardrijden van juffer Sibilla van Jongstal.
Zoo springt op 't snuivend paard de wakkre Raadsheersspruit, 
De roem der Jufferschap, de aanminnige sibille; 
Zoo glinstert ze in den zaâl bij duizend Riddren uit, 
Als eer bij turnus drom de Etrurische camille. 
 
Zoo prest en stuwt zij 't ros ter rechte of slinker zij', 
Tot telstap of galop, of vleugeltartend rennen; 
En streeft door 't wolkend stof den hazenwind voorbij, 
Wien 't wild door lucht of stroom vooruit streeft op zijn pennen. 
 
Dan prangt zij 't dier den nek ten steigerenden sprong 
Met ingetrokken borst op trippende achterhoeven: 
Één strook slechts van de hand, die 't muil en hals verwrong, 
En de afgepaste tred doet long en keel ontschroeven. 

{==206==} {>>pagina-aanduiding<<}

Dan leidt zij 't in het rond door krommen draai bij draai, 
Naar de ongelijkbre kunst den teugel weet te dwingen, 
Nu zacht, dan hard, nu schuin, met schilderschoonen zwaai. 
Één spoorslag doet hem heg en heuvels overspringen. 
 
Maar nooitvergrijnst haar't oog door stuursche onmenschlijkheid, 
Nooit met camillaas woeste en Helsche Furieblikken, 
Die 't Laurentijnsche veld met lijken heeft bespreid, 
Tot aruns pijl haar 't hart in 't stroomend bloed deed stikken. 
 
Deze edele Amazoon bedreigt geen dolk of leed: 
Verwonnen ligt het al, waar zij heur oogstraal wende. 
Kniel, aruns, geef u op! uw kluisters zijn gesmeed, 
Smeek slechts om lijfsbehoud, uw vrijheid is ten ende. 

Door het opnemen van dit voortreffelijk vers in ons Maandwerk wilden wij ook gaarne onze hulde bewijzen aan den Dichter, en gaan nu voort te gewagen van het meest belangrijk deel der Toelichtingen, waarin van dezen gewaagd wordt. Hier vooral neemt de Schrijver zijne Feestrede tot leiddraad, en dezelve mag dus gehouden worden voor een kort begrip van hetgene thans meer uiteengezet en betoogd is. - Wij vermogen niet, uit te weiden. Een oogenblik gelust het ons echter te vertoeven bij het vooroordeel tegen gysbert's kennis der oude talen, en de daarop gebouwde meening, dat hij zich van overzettingen bediend, en Hollandsche Dichters doorgaans gevolgd had. Zijne meest hartelijke vereerders, de Hoogleeraren wassenbergh, koopmans en anderen, durfden, nog zeer onlangs (*), geene volkomene uitspraak doen over dit geschil, en bleven huiverig, om den nederigen Schoolmeester in eene kleine Vriesche stad als Geleerde te verheffen boven duizenden van latere Ambtsbroeders, vooral in onzen tijd, naar hunne kunde in rangen onderscheiden, en met den weidschen titel van Schoolonderwijzers vereerd. De getuigenissen intusschen, door halbertsma aangevoerd, en zijn betoog, zijn beslissend voor de oorspronkelijkheid van gysbert, en diens belezenheid in de Latijnsche en Grieksche Schrijvers, homerus niet uitgezonderd. Maar, schoon wij het in de hoofdzaak te dezen eens zijn

{==207==} {>>pagina-aanduiding<<}
met den Schrijver, vreezen wij tevens, of niet zijn ijver voor den Dichter hem henenvoere tot een ander uiterste, zoodat hij nagenoeg allen (*) invloed van den Hollandschen Parnas op het voorwerp zijner hulde poogt uit den weg te helpen. Vanhier dit besluit des Redenaars: ‘Gysbert had wel noodig, om zijne denkbeelden,’ NB. ‘God betere 't, bij eenen jan van der veen van Haarlem’ (zoo niet van Deventer, gelijk wassenbergh meende) ‘te gaan halen!’ Alleen de vrage was hier niet, wat de Vriesche Dichter noodig had te doen? maar: wat hij waarschijnlijk heeft gedaan? Was hij, de nederige man, ‘door bestendige gewoonte, om nooit iets dan het allerbeste te lezen,’ zoo verlekkerd, dat hij naar den Nederlandschen Dichter, den zoetvloeijenden van der veen, zijnen tijdgenoot van mindere keur, niet omzag? Had halbertsma iets van dezen aard, en overkieschen smaak, niet van zichzelven, maar van den vromen en waarlijk voor eigen lof te grooten gysbert ons betuigd, wij zouden beschaamd stilzwijgen, en gelooven, dat de geleerde wassenbergh bij zijne aangeduide proeven van navolging had misgezien. Nu, daarentegen, wantrouwde, miskende de zedige Vries de volle waarde van zijn eigen vernuft, en wankte juist hierdoor zijn kunstgevoel, omtrent het werk van Landgenooten steeds naar de gunstige zijde overhellende. Zijne verbastering door gabbema, zijn uitbundig toejuichen van een en ander kreupeldicht van gemeenzame Vrienden, door den Schrijver zelven bij
herhaling aangevoerd, mag des voor ons gevoelen pleiten, dat van der veen vroeger of later door hem beoefend, en met zeker welgevallen gelezen wierd; ja ook dat hij, ongezocht misschien en onbedoeld, meer dan een enkel geliefkoosd denkbeeld van dezen heeft opgenomen in zijne verzen. Dit inderdaad is meer dan louter gissen: althans eene voorwaar zoutelooze aardigheid, door wassenbergh aan het hoofd der bedoelde navolgingen (†) geplaatst, heeft, onzes inziens, op grond van het reeds gezegde over den smaak van gysbert, alle kenmerken van door hem aan dien Nederlandschen Voorganger met vollen wille ontleend te zijn. - Zoo neme dan vrij de Heer halbertsma deszelfs Di meliora! in de aangehaalde magt-
{==208==} {>>pagina-aanduiding<<}
spreuk terug; en geven wij hem ter beslissing, of hij dat schimpwoord van de Ouden of van elders gehaald, dan wel uit eigene vinding voortgebragt heeft. De zaak zelve verblijven wij aan onze Lezers, bijzonder aan des Schrijvers nadenken, in hope van iets bij hem te zullen hebben toegebragt, om den arbeid van zijnen overleden' Voorganger en Feestgenoot wassenbergh voortaan in gunstiger licht te beschouwen. Immers, dat waarheidsliefde en betere overtuiging in staat zijn, hem in het openbaar eenen beganen misslag te doen erkennen, hiervan hebben wij in deze Toelichtingen een hem vereerend blijk, bij het herroepen en verbeteren van zijne dwaling omtrent den dood en verkoop der goederen van salves, gijsbert's onwaardigen Zoon en laatste kind, na 's Vaders afsterven, en niet bevorens, als in de Feestrede gezegd was, door dezelfde pestziekte weggerukt.
Over den verderen inhoud dezer Toelichtingen, in velerlei bijwerk uitloopende, zijn wij verpligt te zwijgen, na een zoo lang verwijl bij dit boek. Genoeg, een weelderig vernuft, luimige schrijftrant, en rijkdom van wetenschap en geleerdheid, schenken hier doorgaans een nuttig en leerzaam onderhoud; maar ook het gedurig uitkomend contrast, tusschen den man, die spreekt, en het voorwerp zijner hulde, geeft eenen onaangenamen indruk, bijzonder waar hij de misbruiken en gebreken van den tegenwoordigen tijd op eenen zoo scherpen toon aantast en gispt, als eerder velen dreigt te verbitteren, dan belooft te verbeteren. O! mogt de Heer halbertsma zich meer spiegelen aan den Vrieschen Dichter, die, in zijnen nederigen stand, ook wist over bederf in zeden te klagen, dan toch niet noodig had, gelijk hij doet, zich iets van volgenden aard te voorspellen: ‘Bij voorraad weet ik, dat men zulke opmerkingen niet kan (?) maken, zonder een zwerm van insekten, domme beesjes, allen één deun gonzende, in beweging te brengen, die den opmerker met uitgelaten' woede in 't gezigt vliegen.’ Trouwens, de Stânfries ‘stoort zich niet aan hun gesnor.’ Wij wenschen hem beter lot, of, bij dien lastigen aanval, ons niet te zeer in zijne nabijheid. Nog erger evenwel zou hij er, naar ons gevoelen, aan zijn, wanneer hem ooit de reuk van zulk eene ‘stinkende ingenomenheid met zichzelven’ mogt tegenwaaijen en kwellen, als hij, bl. 307, den Romeinschen Redenaar, buiten eenige aanleiding, heeft aangewreven.
Martelaers broeck, voor boeck, bl. 328, zal toch wel eene drukfeil zijn?





{==209==} {>>pagina-aanduiding<<}

Dichtluimen van Mr. Jacob van Haeften. Te Amsterdam, bij C.L. Schleijer. 1826. In gr. 8vo. XII en 120 Bl. f 2-50.

Onder dezen titel kondigen wij een' bundel gedichten aan, de uitgaaf van welken in onze dagen een vreemd verschijnsel mag heeten. De Heer van haeften treedt als Dichter te voorschijn in eenen vijfenzeventigjarigen ouderdom! Hij heeft zich hiertoe laten overhalen. Wij noemen dit een vreemd verschijnsel in onze dagen. Onze Lezers zullen hierover met ons niet twisten. Jonge Dichters en Rijmelaars kunnen naauwelijks vijfenzeventig uren wachten met de verzending hunner met moeite bijeengelapte rijmen, en herhalen dikwerf de proef, om toch eens binnen de Letteroefeningen te komen, ofschoon al wederom hunnen lievelingen, buiten op den omslag derzelve, een klein, maar niet geliefkoosd plekje wordt aangewezen. En hier komt een man te voorschijn, die, blijkens deze Dichtluimen, reeds eene halve eeuw geen Kreupelverzenmaker was. Dichters moeten lucht en ruimte hebben; en dat passen op eigene hersenvruchten ook zulken toe, die geene Dichters zijn en het nooit kunnen worden. Nederigheid ontmoet men niet veel bij Verzenmakers; en daarom moet het ons bevreemden, dat onze Dichter zoo lang in stilte heeft willen en kunnen zingen.
Deze bundel is een afscheidsgeschenk aan vrienden, bij het ten einde spoeden van 's mans aardsche loopbaan, en verschijnt geenszins in het licht, om den man eenigen roem op den Zangberg te bezorgen. ‘Men zou dus’ (bl. III) ‘niet weldoen met deze eenvoudige dichtluimen van een' oud' man op de goudschaal der naauwlettende kritiek af te wegen, om derzelver kunstwaarde op een haar te bepalen, en hem gebreken in zijn werk aan te toonen, tot welker verbetering het hem waarschijnlijk aan tijd ontbreken zal. - Ware ik door den daemon der poëtische roemzucht bezeten geweest, dan had gewis eene menigte thans ter vergetelheid veroordeelde stukjes reeds eene halve eeuw vroeger mij als verzenschrijver aangekondigd.’ - Men moet geen gegeven paard in den bek zien. Het blijft, al is het ook aftandig, een gegeven paard. Wie het van eenen vriend ontvangt, hoort het toch niet gaarne door anderen afkeuren of zelfs beoordeelen. Deze opmerkingen zouden elk ongunstig

{==210==} {>>pagina-aanduiding<<}
oordeel afsnijden, bijaldien er geen ander vonnis te strijken ware. Maar deze Dichtluimen behoeven niet te vreezen voor het vonnis der onpartijdige kritiek. Kunststukken, die blootelijk dien naam verdienen, stellen in de Dichtkunst derzelver bedaagde vervaardigers eveneens ten toon, als de nieuwmodische kleêren in het dagelijksch leven zulks de grijsaards doen, die dan niets anders zijn, dan oude fatten. Van den ouden wacht men levenswijsheid, die, wanneer zij alleen op kunst en het kunstige boogt, niemand behagen kan.

De wapenrusting, die de grijsheid 't best kan dekken, 
Die haar onfeilbaar tot een' zegen doet verstrekken, 
Zijn deugdbetrachting en een nutte kunde alleen, 
Die, ijvrig nagejaagd door heel ons aanzijn heen, 
En altijd trouw gekweekt, naar dat wij langer leven, 
Te schooner vruchten aan de laatste jaren geven. 

Deze woorden van onzen feith, tot motto gekozen, worden stipt door van haeften in dezen geheelen bundel op het oog gehouden. Deze is grooter lofspraak voor den vijfenzeventigjarigen Grijsaard, dan wanneer wij verklaarden, dat hij met bilderdijk gelijk staat, in kunst en in ...... Maar neen, deze zegt immers zelf, dat hij op de algemeene dolheid alleen eene uitzondering is! Cats en poot waren en zijn nog van haeften's geliefdste Dichters. Hetgeen hij hieromtrent in de Voorrede verklaart, wordt door den natuurlijken gang in deze Dichtluimen bevestigd. Wat men van een' Grijsaard als Dichter mag verwachten, wijst hij aan in zijn stukje: Tijdperken der Dichtkunst, bl. 103-105:

De grijsheid, die haar kruin met bloem noch ooft ziet pronken, 
Voelt nog een edel vuur in haren geest ontvonken; 
Zij kleedt de waarheid niet in kleedren van satijn; 
Maar menschenliefde en deugd, die haar gespelen zijn, 
Doen haar, bij hooger toon, naar 't bovenmaansche zweven. 
Zij leert den mensch zijn' pligt, en zingt een beter leven; 
Zij ziet de lijkcipres, blijft vrolijk, welgemoed, 
En leert slechts mensch te zijn, in hoop op 't hoogste goed. 

Somtijds zingt van haeften luimig; maar in zijne luim gaat hij, als Grijsaard, nooit te ver:

{==211==} {>>pagina-aanduiding<<}


	Op het schrobben en boenen.
Juicht, bezemen- en borstelmakers! 
Heft, heft een klinkend lofdicht aan; 
Zingt thans ter eere van de vrouwtjes: 
Zij geven u een ruim bestaan. 
De man gebruikt slechts één paar schuijers, 
Voor schoenen, hoed of besten rok, 
Maar nooit slaat hij zijn vuile vingren 
Aan raagbol of aan bezemstok; 
Hij vloekt, dat al de vloeren rotten 
In keuken, gang en slaapvertrek; 
Maar schrobden niet de lieve vrouwtjes, 
Het gansche huis verging in drek. 
Zij zullen, als de blanke zwanen, 
In 't nat zich spieglen na haar' dood; 
Maar al die haters van het schrobben 
Verstikken in een moddersloot. 

Zelf opgeruimd, ziet hij zijne medemenschen niet van de zwartste zijde het liefst, maar koestert aangaande hen betere gedachten en eene meer verblijdende hoop:

	Rede en Waarheid.
Zou mijn God, 't regtvaardigst Wezen, 
Mij voor mijn geslacht doen vreezen? 
Zou Hij 't erger dan voordezen, 
't Menschdom duivlen laten zijn? 
Neen, die zulk een leer beleden, 
Zouden deugd en zuivre zeden 
Door hun wanbegrip vertreden, 
Duivlen zijn in menschenschijn. 

Naauwelijks kunnen wij ons onthouden van de mededeeling ook der twee overige coupletten. Om den geest dezer Dichtluimen nog nader te doen kennen, schrijven wij af:

In Friesland weet de vrouw wel, wat haar sierlijk staat, 
Maar is geen slons in huis, geen pronkster op de straat. 
De vrouw is hier gewoon op kleinigheên te letten; 
De man laat zich niet ligt in zijn beroep verzetten; 

{==212==} {>>pagina-aanduiding<<}

Hij blijft op zijn kantoor of in zijn' winkel staan, 
En komt een likkebroêr, hij laat hem schielijk gaan: 
Deed men dit overal in Hollands vrije streken, 
Men zou niet van bankroet of slechtigheden spreken; 
Want waar de list wordt deugd, daar wordt bedrog verstand, 
Daar delft de kwade trouw een graf voor 't vaderland. 

Uit deze proeven zal de Lezer nu wel opmaken, dat van haeften voor het uitgeven zijner Dichtluimen zoo beschroomd niet had behoeven te zijn, als hij zich in de Voorrede vertoont. Men wil nog wel de gedachten hooren van mannen, in ondervinding grijs, als zij maar niet knorren, of het oude, dat toch ook als menschenwerk gebrekkig was, als alleen volmaakt aanprijzen. Van haeften is ook hier billijk. Zie het stukje:

	Eenzame Gedachten in mijn' Ouderdom.
Mijn hoofd, bedekt met grijze haren, 
Telt vijf en tienmaal zeven jaren: 
Ik ben in ondervinding grijs; 
Ik zag geleerde mannen dwalen, 
Maar schoot de rede hare stralen, 
Hij werd, die dwaalde, waarlijk wijs. 
'k Zie blij terug; mijn denkvermogen, 
Door de verbeeldingskracht bewogen, 
Herinnert mij die zaligheên, 
Toen schimmen van geluk mij streelden, 
En ik mij naauwlijks kon verbeelden 
Des werelds wisselvalligheên. 
 
Toen priesters van den driestal spraken, 
Hoorde ik de zwakke sporten kraken, 
Geen magtspreuk klonk meer in mijn oor; 
Ik dacht, dit zijn slechts donderwolken 
En godentaal voor drieste volken: 
Ik gaf der waarheid steeds gehoor. 
 
Wat lot ons land ook was beschoren, 
Geen ridderkruis kon mij bekoren, 
Geen goud, dat krom in regt verkeert; 

{==213==} {>>pagina-aanduiding<<}

'k Min in mijne afgelegen woning 
Mijn vaderland en eer den Koning, 
Gelijk een kind zijn' vader eert. 
'k Leg nooit mijn tong of pen aan boeijen; 
Laat andren vrij mijn doen verfoeijen, 
Regtvaardigheid en volksbelang 
Zijn gidsen, die mij staâg verzellen; 
Zoo zal geen naberouw mij kwellen; 
'k Ben voor geen groote spoken bang. 

Dezelfde gedachten, welke van haeften in de eenzaamheid koestert, verlaten hem, door dezen geheelen bundel, nergens. Godsdienstigheid zonder praal en schoolschen tooi; verdraagzaamheid, niet altijd eene deugd der grijsheid; de liefde voor het vaderland van den vrijen Vries; zucht voor waarheid en regt; Nederlandsche rondheid; gezetheid op oudvaderlandsche zeden, kenmerken den geest van al de stukjes, die, nu luimig, dan ernstig, overal nederig, eenvoudig en bescheiden, de opgeruimdheid en goede stemming van den Grijsaard ongezocht doen uitkomen. Zoodanig is dit geschenk van eenen ouden vriend aan vrienden, die hem niet enkel in het vignet herkennen zullen. Voor hen is het dus niet noodig, dat wij van ieder stukje afzonderlijk verslag geven. Doch, voor anderen is misschien een uitvoeriger verslag eene behoefte? Misschien minder, dan men wel denkt. Maar al ware dit zoo, dan verbiedt ons dit nog de nederige toon van van haeften in zijne Voorrede. Ons verslag zou welligt minder hiermede strooken; maar, behalve dat, is het verzoek van een oud man, ook als hij even eigenzinnig verzoekt, als onze Oude dit niet doet, genoegzame reden, ten minste voor ons, om nu met een manum de tabulâ te eindigen. In gezelschap van oude lieden is Recensent volkomen Spartaansch.





{==214==} {>>pagina-aanduiding<<}

De Toekomst, in drie Zangen, door W.H. Warnsinck, Bzn. Te Leeuwarden, bij G.T.N. Suringar. 1827. In gr. 8vo. X en 59 bl. f 1-80.

De Toekomst, dus betitelde warnsinck dit Dichtstuk; doch, om de vrij onbepaalde beteekenis van dit woord, hetwelk eenvoudig het aanstaande en toekomende aanduidt, had hij misschien beter gedaan met hetzelve ten opschrift te geven: de Onsterfelijkheid. Het onderwerp is schoon en rijk; maar voor de dichterlijke behandeling heeft hetzelve zoo wel eene ongunstige als eene gunstige zijde. Het raadselachtige schemerlicht, dat hetzelve tooverachtig beschijnt, geeft den echten Dichter de heerlijkste gelegenheid, om zijner verbeelding den ruimen teugel te vieren, en eene nieuwe wereld, door hemzelven geschapen, uit dien nevel te doen opdagen; doch deze zelfde onbekendheid en onbepaaldheid van het onderwerp geeft tevens menige aanleiding tot duistere en nevelachtige schilderingen, in welke wij alle duidelijk en scherp geteekende omtrekken missen, en tot eenen dichttrant, in welken herhaalde uitroepingen en holklinkende woorden de plaats van zaken en denkbeelden vervullen. Daarenboven is deze stof reeds zoo duizendwerf behandeld en bezongen, dat derzelver lichtste en helderste gedeelten tot even zoo vele gemeenplaatsen (loci communes) geworden zijn, welke men op zijne letterkundige uitstapjes reeds tot vervelens toe ontmoet heeft, en welke men echter zeker is van bij elke nieuwe bearbeiding des onderwerps, als noodzakelijke ingrediënten, in eenen eenigzins veranderden vorm, te zullen wedervinden. Waarlijk, wie deze zwarigheden der stof, welke dubbel tegen derzelver dichterlijkheid opwegen, overdenkt, zal iedere bearbeiding derzelve met toegevendheid beoordeelen; ofschoon hij misschien van meening zij, dat men dezelve niet had behooren te ondernemen.
Na de herhaalde lezing van dit stuk, naar onze schatting verreweg het dichterlijkste en beste, dat immer uit de pen van warnsinck gevloeid is, moeten wij, niettegenstaande de menigte van heerlijke passages, welke wij in hetzelve aantroffen, de hoofdaanmerking maken, dat de Dichter zich vooraf geen geleidelijk plan schijnt geschetst te hebben, maar

{==215==} {>>pagina-aanduiding<<}
de denkbeelden aangreep naar dat zij zich aanboden, waardoor er dan wel eens eenige verwarring heerscht en verscheidene herhalingen plaats grijpen. Als inleiding bezigt hij, op het voetspoor van anderen, zeer gepast de beschrijving van die ledigheid, welke het aardsche in ons hart achterlaat, van die zucht naar het betere en oneindige, welke in de borst van ieder gevoelig mensch zetelt, en ziet daarin met regt het sterkste bewijs voor onze onsterfelijkheid: deze grondtoon, uit een aantal variatiën telkens weder bovenklinkende, vult den geheelen eersten Zang. - De tweede, in welken echter ook veel gevonden wordt, dat bij het onderwerp des eersten behoort, schijnt eigenlijk gewijd aan het bezingen van onze stemming, nadat wij van deze aarde gescheiden zijn; doch hier vooral vonden wij dat gebrek, hetwelk wij boven beweerden eenigermate in de stof zelve gelegen te zijn. - De derde Zang schijnt ons verreweg de voortreffelijkste te zijn. Hier vraagt de Dichter zichzelven af, hoe en waar wij zullen zijn, wanneer ons aardsche hulsel in het graf gezonken is; beschrijft, in heerlijke verzen, de maan, als ons tusschenverblijf vóór den grooten herstellingsdag der schepping; vertegenwoordigt ons de scharen der afgestorvenen, elkander dáár onderwijzende in kennis en versterkende in de deugd, ter voorbereiding voor den grooten oordeelsdag; terwijl ten slotte de verrijzing eener nieuwe aarde bezongen wordt, op welke zich voor het verheerlijkte, uit den dood opgewekte menschdom de schoonste werkkring ontsluit.
Ziet daar het beloop des geheels in eene vlugtige schets opgegeven; want zonder eene al te groote wijdloopigheid is het niet wel mogelijk, den Dichter in de naauwkeuriger aaneenschakeling zijner denkbeelden te volgen, vooral daar dezelfde gedachte wel eens op meer dan ééne plaats dichterlijk wordt uitgebreid, en dewijl op andere de overgang wel eens niet zeer gelukkig gekozen en de ideënverbinding min of meer duister is. De twee eerste Zangen (en dit is, bij alle schoonheden van détail, een groot gebrek) laten geen helder beeld in de ziel terug; zij zijn niet kunstig genoeg op die eenheid berekend, welke in ieder kunstgewrocht een hoofdvereischte is, en wier daarstelling den meester kenschetst. De derde Zang is in dit, gelijk in andere opzigten, beter geslaagd.
Tot eene proeve der dichterlijke schoonheden, welke in dit stuk gevonden worden, schrijven wij volgaarne de volgende plaats uit den derden Zang af, na welks lezing ieder den Heer

{==216==} {>>pagina-aanduiding<<}
warnsinck zeker eene welverdiende plaats onder onze beste Dichters zal aanwijzen.

Gesternte van den nacht! gij, die in hooger kringen 
Den aardbol trouw verzelt en blijft zijn baan omringen, 
U kiest de dichter uit ter woonplaats van de ziel, 
Wanneer zij de aard' verlaat, waar 't stofkleed haar ontviel. 
Gods Almagt schiep u eens, en, wijs en goed te gader, 
Bragt ze uw verheven sfeer den kreits der wereld nader: 
Als tweelingzusters zweeft ge op 't afgeteekend spoor 
Der heemlen, en de glans van 't zonlicht gaat u voor; 
Maar vriendlijk leent ge elkaar dien gloed en hemelluister, 
Als beurtlings beider pad zich hult in nachtlijk duister, 
En dan de pelgrim hier weêr rustig adem haalt, 
En 't rijzend licht begroet, dat op zijn voetspoor daalt. 
Hoe zacht is dan dat licht, hoe troostvol en hoe teeder! 
't Hergeeft zoo vaak der ziel de ontroofde zielrust weder; 
En waar de gloed des dags geen vreugd ontluiken deed, 
Daar stelde vaak de nacht een grens aan 't foltrend leed. 
De lijder, wien het lot hier enkel distels teelde, 
Aanschouwt, als 't morgen wordt, de Schepping en haar weelde, 
Maar smaakt die weelde niet; neen, proeft alleen het zuur, 
In 's levens kelk gemengd. - Daar naakt het avonduur; 
Daar klimt de maan omhoog aan 's hemels heldre tinnen, 
En met haar glanst de hoop zijn donkre woning binnen. 
Nu wordt de kelk verzoet, die 't aanzijn hem vergalt, 
En 't is hem of de last des lijdens hem ontvalt. - 
Van waar dat rein gevoel? Wat is 't, dat wij ontwaren, 
Zoo vaak het maanlicht speelt in 't ritslend loof der blâren? 
Van waar die warme traan, die wang en kaken lekt, 
En in 't geschokt gemoed de vreugd des hemels wekt? - 
Het spreukschrift is verklaard! De dichter kan het lezen: 
Gesternte van den nacht! gij zult mijn woning wezen; 
Gij wordt mijn beter huis, wanneer de dood het regt, 
Dat eenmaal 't leven gaf, meêdoogloos mij ontzegt, 
De leemen hut verbreekt, waarin hij 't leven doofde, 
Maar nimmer weêr vergoedt, wat hijme, als buit, ontroofde. 
Maar dan ook voelt mijn ziel, Gesternte van den nacht! 
Bij al wat haar ontzinkt, het heil, dat op haar wacht. 
Wanneer het brekend hart den laatsten zucht zal slaken, 
Dan zal uw hooger sfeer mijn zaligheid volmaken. 
Daar vindt de ontboeide geest de grenzen van 't verdriet; 
Daar prangt het stof niet meer; daar woont de zonde niet. 






{==217==} {>>pagina-aanduiding<<}

Waarnemingen op Reizen in en buiten Duitschland, met Herinneringen van merkwaardige Levensgevallen en Tijdgenooten in de laatste vijftig jaren. Door Dr. A.H. Niemeijer. Uit het Hoogduitsch. IIIde en IVde Deel. Te Haarlem, bij de Wed. A. Loosjes, Pz. In gr. 8vo. f 8-10.

Het is bij den grooten overvloed van vertalingen niet wel mogelijk, uitvoerig in derzelver verslag en behandeling te zijn, en, voor zoo verre zij uit verscheidene deelen bestaan, telkens weêr op dezelve terug te komen. Deze is de reden, dat wij met dit werk wel een weinig achterlijk zijn, en gaarne de voltooijing der uitgave hadden afgewacht. Wat wij er vroeger loffelijks van gezegd hadden, herhalen wij gaarne. En, voor zoo ver dit gedeelte nog uitvoeriger over ons vaderland en over onzen tijd handelt, boezemt het bijzondere belangstelling in.
Het opschrift, namelijk, van Deel III is: Reis door een gedeelte van Westfalen en Holland, in het jaar 1806. Wij kunnen den reiziger, bij een zoo uitgestrekt veld, niet op den voet volgen. Hetgeen hij intusschen van onze steden, onze hoogescholen, onze bijzondere gebruiken, onze vorderingen in een of ander opzigt, onze taal, onze geschiedenis zegt, is, over het algemeen, juister en onpartijdiger, dan wij dat van zijne landgenooten wel gewoon zijn. Hij bewijst ook de waarheid te willen, daar hij den Vertaler, Ds. rusburg, te Kampen, blijkens de Voorrede, verzocht, de misslagen wel te willen herstellen; schoon dez e daaraan, wederom te regt, slechts in zoo verre heeft voldaan, als het in 't oog loopende abuizen waren, zonder in 's mans oordeelvellingen over gewaarwordingen bij de onderscheidene voorwerpen iets te veranderen, alleen zich veroorlovende somtijds eene teregtwijzende aanmerking onder den tekst te plaatsen. Wij hebben echter hier en daar nog wel iets gevonden, dat, min naauwkeurig zijnde, dergelijke teregtwijzing noodig had gehad. Zoo, dunkt ons, geeft het van onze diakenen geen zeer juist denkbeeld, wanneer men die eene mindere soort van geestelijken noemt. Meer andere uitlatingen van den Schrijver kwamen ons althans onwaarschijnlijk of zeer betwistbaar voor: maar, behalve dat wij niet uitvoerig willen zijn, onthouden wij ons ook liefst van aanmerkingen,

{==218==} {>>pagina-aanduiding<<}
waar wij van onze zaak niet volkomen zeker zijn. En wat het oordeel van den Schrijver, wat den indruk betreft, op den vreemdeling door het vaderlandsche gemaakt, dat is het immers juist, wat ons zijne waarnemingen belangrijk maakt, die wij voor het overige moeten geacht worden wel te kunnen ontberen. Ten aanzien van kleinigheden, karakterteekening van personen - b.v. Professor heringa, in zekeren zin ook ebersbach en Ds. lagers - benevens andere zaken, vonden wij bij hem eene groote mate van juistheid en natuurlijkheid. En over het geheel volgt men den bedaarden, kundigen man, van velerlei betrekkingen, zoo in als buiten ons land, met groot genoegen. Het Munstersche, vooral het Bergsche en andere Rijnlanden leveren allerlei belangrijks op. En op het einde wordt de lectuur zelfs aandoenlijk en medeslepend, uit hoofde der bange vooruitzigten en vreesselijke tijdingen, die 's mans geheele vaderland, Pruissen, met ondergang door de Fransche wapenen bedreigden. - Dit Deel prijkt met een vignet en titelplaat, het eerste het gebouw Felix Meritis, de andere het gedenkteeken voor willem I voorstellende, door veelwaard. Nog eene plaat stelt het standbeeld van l. koster voor.
Het IVde Deel heeft ten opschrift: Reis mijner wegvoering naar Frankrijk in den jare 1807, en bevat de tehuiskomst, eene schets van het vroeger aldaar gebeurde, verdere voorvallen, en vervolgens de a angeduide reis en het verblijf zelve. Schoon natuurlijk gansch niet onbelangrijk, is ons dit Deel, dat nog een vervolg wacht, niet zóó rijk in wetenswaardige zaken als het vorige, en, het spijt ons dit te moeten zeggen, aanmerkelijk minder goed vertaald voorgekomen. Het is waar, de Heer rusburg verontschuldigt zichzelf hieromtrent met de drukte, hem door den ongelukkigen watervloed in 1825 tot redding en bijstand veroorzaakt. Zijn Eerw. had zich, in dit geval, dunkt ons, van de moeite kunnen ontslaan, om de ingelaschte verzen te vertalen. De Heer niemeijer heeft zelf als Dichter geen' bijzonderen naam; rijmelooze verzen voldoen daarenboven althans in onze taal niet, zoo ze niet meesterlijk zijn, en ook de berijmde zijn, bij de vertaling, niet best uitgevallen. Wij zouden deze aanmerking niet maken, zoo het behoud der poëzij noodig ware geweest; doch kunnen nu, van den anderen kant, ook weêr den lezer daarmede vertroosten, dat hij ze niet behoeft te lezen. Gelukkiger was 's mans inval, bij de ver-
{==219==} {>>pagina-aanduiding<<}
melding van den Laocoön, het oorspronkelijke en daarnaast een stuk van onzen helmers over hetzelfde onderwerp te geven. - Titelplaat en vignet zijn hier de kerk Notre Dame te Parijs, en het geboortehuis der Maagd van Orleans te Dom Remy; als ook een platte grond van de Tuileriën en derzelver omtrek, op eene uitslaande plaat, verdienstelijk bewerkt.

Handboek der Geschiedenis van Oud-Griekenland. Tot vertaling in het Latijn, door F.C. Kraft. Uit het Hoogduitsch, naar den derden Druk. Te Zutphen, bij H.C.A. Thieme. 1827. In gr. 8vo. XIV, 368 Bl. f 2-40.

Door zulke boeken der jeugd in handen te geven, vangt men twee vliegen in één' klap. Dezelve leert uit het Hollandsch in goed Latijn vertalen, en het onderwerp voedt het verstand, en verrijkt het geheugen met aangename en nuttige kundigheden. De Hoogduitsche opsteller dezer Themata is in zijn land met roem bekend. Zijne vertalingsproeven hebben eene derde uitgave beleefd. Dit boezemt reeds eene gunstige gedachte in. De geschiedenis zelve is, voor zoo verre wij dit hebben nagegaan, duidelijk, onderhoudend en naauwkeurig. Wij bedanken daarom den ons onbekenden vertaler voor de moeite, aan dit nuttige werk besteed.




Synopsis Historiae universalis veteris, in usum praelectionum Academicarum. Edidit P. Bosscha. Pars I. Daventriae, apud A.J. van den Sigtenhorst. 1827. 8vo. f 2-40.

Het is noch ontijdig noch overbodig, dat men een kort begrip der Algemeene Geschiedenis ten dienste der Akademische jongelingschap uitgeve. Offerhaus voldoet heden niet meer, nu dit vak zoo vele veranderingen en verbeteringen in de manier van beschouwen ondergaan heeft. Hoogduitsche werken, welke vele zijn, kunnen, en om andere reden, en omdat ze in het Hoogduitsch geschreven zijn, minder geschikt gebruikt worden. Het Handboek van heeren is beter voor den onderwijzer, dan voor den leerling. Het bevat de trekken niet van het geheele ligchaam, uit welke trekken het beeld moet volmaakt worden. En het is van belang, dat ie-
{==220==} {>>pagina-aanduiding<<}
mand met een' opslag van het oog den geheelen omvang der geschiedenis overzie, en vervolgens de afzonderlijke deelen naauwkeuriger leere kennen. Met dat oogmerk stelde Prof. bosscha dit Compendium op. Het bevat de oude historie, (namelijk het eerste gedeelte, gelijk op den titel staat, loopende zoo wat tot het begin der Punische oorlogen. Er zal dus nog een deel bij moeten komen, wanneer dit Compendium der oude historie alleen vijf- of zeshonderd bladzijden beslaan zal.) Bevalt dit werk, dan heeft de Professor het voornemen, dergelijke Synopses van de geschiedenis der Middeleeuwen en der nieuwere tijden zamen te stellen. En met dit korte verslag, uit de voorrede des werks overgenomen, houden wij onze taak voor afgedaan, verwachtende dat het zijne plaats in de Bibliotheca Critica zal vinden.

Choice reading-pieces for Dutch young learners of the English language, by William John Olivier, Teacher and sworn Translator. Delft, printed for the Widow of J. Allart. 1826. 8vo. f 1-50.

Van dit leerboekje, dat zich op den eersten aanblik door eene smaakvolle uitvoering gunstig aanbeveelt, zouden wij eerder verslag hebben gedaan, indien niet Recensent begeerig geweest ware, alvorens zelf eene proeve te nemen, of en in hoeverre des schrijvers oogmerken - veraangenaming der studiën, bespoediging der vorderingen aan de zijde des leerlings, verligting der moeijelijke taak aan die des onderwijzers - met hetzelve konden bereikt worden. Thans, na hetzelve gedurende ruim een jaar tijds met leerlingen van onderscheidene jaren en aanleg gebruikt te hebben, verklaart Recensent volmondig, nimmer met eenig ander leerboek der Engelsche taal meer gewenschte uitkomsten te hebben verkregen.
Het eerste gedeelte van het werkje bevat eene waarlijk uitgelezene verzameling van voor verstand en hart nuttige leesstukjes, die echter ook, door middel der nevens dezelve gevoegde Nederduitsche verklaring der zwaarste zinsneden of moeijelijkste spreekwijzen, als vertaal-opstellen kunnen gebezigd worden. Dit gedeelte is geheel en al in den smaak der zoo voordeelig bekende Choix de lecture pour la jeunesse, bij dezelfde uitgeefster gedrukt, en hetwelk de schrijver

{==221==} {>>pagina-aanduiding<<}
van het onderhavige werkje zich, zoo wel in vorm als uitvoering, tot model schijnt gesteld te hebben. Doch alleraangenaamst werden wij verrast, behalve eenige fraaije, voor den aanvanger niet te hooge, dichtstukjes, eene Engelsche vertaling van rochefoucault's uitgelezene Maximes et réflexions morales, en eene hoogst belangrijke verklaring der meest voorkomende synonyma, ook nog, in het tweede gedeelte van het werkje, op eene oorspronkelijke, onzes oordeels uiterst gelukkig gevondene, tabellarisch bewerkte manier, het spraakkunstig zamenstel der Engelsche taal duidelijk en met grondige zaakkennis ontwikkeld en verklaard te zien; zijnde het dit gedeelte van het werkje vooral, dat ons den schrijver als eenen ijverigen beoefenaar en bekwamen onderwijzer dezer taal kan doen kennen. Onder anderen vindt men de vervoeging der werkwoorden hier behandeld op eene wijze, die niets te wenschen overig laat, en de lijst der onregelmatige werkwoorden vollediger, dan wij die nog in een uit- of inlandsch leerboek hadden aangetroffen. Het geheel wordt doelmatig besloten door eene insgelijks tabellarisch voorgestelde opgave van de regelen der Engelsche accentuatie, die, zoo als het geheele werkje, zich bijzonderlijk door eene veel zamenvattende beknoptheid, orde en duidelijkheid onderscheidt.
De schrijver doet ons nog op een vervolg dezer Choice reading-pieces hopen, waarin, op dezelfde manier, syntax, analysis, prosody en elocution zullen worden behandeld. Hartelijk wenschen wij hem tijd en lust, om dus voort te gaan in zijn edel pogen ter verstandelijke en zedelijke beschaving der jeugd.




De Talisman, of Richard Leeuwenhart in Palestina, door Sir Walter Scott. Uit het Engelsch. II Deelen. (Zijnde het 3de en 4de Deel van de Vertellingen uit de tijden der Kruistogten.) Te Groningen, bij W. van Boekeren. 1826, 27. In gr. 8vo. Te zamen 648 Bl. f 5-60.

Daar wij, ‘Einde van het vierde en laatste deel,’ aan het slot hier lezen, blijkt ons vermoeden ongegrond geweest te zijn, hetwelk ons voor een groot aantal boekdeelen vreezen - of op dezelve hopen deed? (Letteroeff. 1826. bl. 534

{==222==} {>>pagina-aanduiding<<}
enz.) Dit werk staat intusschen, buiten den algemeenen titel, met de vroegere deelen (De Verloofde) in geen verband. De geschiedenis behoort dan ook tot het tijdvak der Kruistogten, en wel onder den Engelschen Koning richard, en zulks nabij het tijdpunt, dat hij zijne veroveringen in het H. land ontruimde. Wij lezen hier echter de geschiedenis niet, maar wel een verdichtsel, in den smaak dier tijden van heilige eerzucht en krijgsbedrijf, en den toenmaligen bekenden Riddergeest. Ook worden de zeden der Sarracenen hier zeer goed beschreven, en speelt de edele saladin hier eene voorname rol. Bovenal boezemen de avonturen van een' armen Schotschen onbekenden Kruisridder, die echter naderhand als Kroonprins van Schotland herkend wordt, een levendig belang in, en het verblijdt ons hartelijk, dat hij, na het doorstaan van zoo vele gevaren en schijnbaar onoverkomelijke moeijelijkheden, het doel zijner wenschen bereikt; zijnde het huwelijk met eene nicht van Engelands Koning. - De lezer zal ook over dit verhaal, gelooven wij, voldaan zijn, en wij willen hem zijne voldoening niet verminderen door het geven van nadere inlichtingen. De trant van scott's verhalen is reeds genoegzaam bekend. Wie lust heeft, kan zich dan hier op nieuw vergasten.




Aan Mevrouw H.W. Bähler, geboren Despar, in antwoord op haar Dichtstuk: De groote Straatweg. Te Zwolle, bij H. Meijer. 1828. In gr. 8vo. (*) f :-20.

Bij de algemeene kwijning van Handel en Fabrijken, en de klagten desaangaande, in ons lieve Vaderland, schijnt het der Dompersabrijk nog aan geen vast werk te ontbreken, en men in dezelve ook vrouwen, tot eenig ligt werk, te kunnen gebruiken. Mevr. bähler toch toonde, in dezen, reeds meermalen haren ijver, en haar groote Straatweg is van denzelven eene vernieuwde proeve.
Een geestelijk snuifje, Mevrouw! wordt u hier aangeboden.

‘Lieve Zuster in den Heere! 
Waartoe weêr ten strijd gesneld? 
Tegen wien zich 't zwaard ook keere, 
Jezus Evangelieleere 
Staaft men niet in 't oorlogsveld.’ 


{==223==} {>>pagina-aanduiding<<}

Ziedaar den aanhef. Zwollanus zegt verder, dat al uwe moeite en woelziek pogen, Mevrouw! den vromen verdriet baart, en het mededoogen van den wijzen wekt; dat handenwringen, zuchten, klagten en smaadredenen niets afdoen, maar dat God te dienen, Jezus te vereeren, strijd te voeren tegen boozen zin, en van het kruis ootmoed te leeren, het kenmerk van ware vroomheid is. Dit alles is toch wel Bijbelsch, Mevrouw! en luister nu, wat die zwollanus al verder zingt:

‘Zwaarder wegen edle daden, 
Dan uw eeuwig ach! en wee! 
Wie in vuige lusten baden, 
Haten, lastren en verraden, 
Schreijen soms en temen meê. 
 
Lieve Zuster! wilt ge eens hooren, 
Wat den zondaar, hier beneên, 
Vaak weêrhoudt van betre sporen? - 
't Is als in zijn luistrende ooren 
Banvloek giert en droef gesteen. 
 
't Is als menschen zich vermeten, 
Om, op stouten, hoogen toon, 
Gods genade elk af te meten, 
Even of zij neêrgezeten 
Waren op den regtertroon. 
 
't Is als woorden en gebaren 
Worden in een plooi gebragt, 
Die, ontleend van vroeger jaren, 
Toen die grillen heilig waren, 
Maakt, dat rein en onrein lacht.’ 

Die zwollanus lijkt u te kennen, Mevrouw! en heeft u daar deerlijk op de teenen getrapt. Maar hij geeft u vervolgens een' goeden, Christelijk-Evangelischen raad, die bij uw verketteren en verdoemen van andersdenkenden verbazend afsteekt:

‘Wilt gij Gode waardig zingen, 
Matig dan uw zelfgevoel, 
Daag dan medestervelingen 
Toch met boert en handenwringen 
Niet voor Christus regterstoel.’ 


{==224==} {>>pagina-aanduiding<<}

Hoe is het, Mevrouw! voelt ge, bij zulk eene taal, niets aan uw hart? Die zwollanus zegt Bijbelsche waarheden; terwijl gij met menschelijke stelsels van 1618 en 1619 ter bane komt, en het nieuwe licht dier rampzalige tijden op het oude licht der Evangelische waarheid poogt te doen zegevieren.
Recensent, die zeer Bijbelsch regtzinnig is, verklaart u te behooren tot de genen, die tweespalt en muiterij in kerkelijke en wereldlijke regeringen wenschen aan te regten, en vermaant u tot geloof en bekeering, opdat niet eenmaal ook gij, van Gouvernementswege, eene correctie moogt ontvangen, die uwen hoogmoed deerlijk fnulken zoude. Wat zouden dan de Broedertjes en Zustertjes wel zeggen? Och ja!-
Eindelijk verzekeren wij u, Mevrouw! dat, indien gij mogt kunnen goedvinden, om, nevens uwen grooten Straatweg, bij vervolg, eene Stoomdiligence, Trekschuit, Bolderwagen, Huifkar naar den Hemel aan te leggen, wij op uwen arbeid scherpelijk zullen letten, en het publiek zullen blijven wijzen op de witgepleisterde graven, die van buiten wel schoon schijnen, maar van binnen vol onreinheid en doodsbeenderen zijn.




Karakterschetsen en Verhalen voor jonge lieden. Door C.M.D.E. Met Platen. Te Amsterdam, bij C. Schaares. 1827. In kl. 8vo. 88 Bl. f :-90.

Aangemoedigd door het minzaam onthaal, aan een vroeger kinderwerkje te beurt gevallen, voelde de zedige Schrijfster zich genoopt, daarop een ander, voor jonge lieden van 11 tot 14 jaren, te doen volgen, onder bovenstaanden titel. In zes welingekleede schetsen, door drie inderdaad keurige plaatjes verzinnelijkt, doet zij der jeugd het hatelijke, verkeerde en dwaze van deze en gene ondeugden, gebreken en zwakheden opmerken en gevoelen, en doet zij zulks op eene levendige en indrukmakende wijze. Door eenige meerdere losheid van stijl, vooral in het gesprek, zouden de verhaaltjes in bevalligheid en natuurlijkheid nog winnen: kinderen moeten geene boektaal spreken. Haddet en waret; lees, hadt en waart. De Schrijfster verdient de aanmoediging van een goed vertier.





{==225==} {>>pagina-aanduiding<<}

Boekbeschouwing.

Vijfde tiental Leerredenen, door J.H. van der Palm. Te Leyden, bij D. du Mortier en Zoon. 1827. In gr. 8vo. 355 Bl. f 2-50.

Waarheid, deugd en vertroosting zijn wel als de hoofdbedoelingen van het Christelijk predikwerk te beschouwen. Worden die bereikt, dan bestaat ook de ware godsvrucht, en de eere van God en zijnen Zoon praalt met ondoosbaren luister. Van der palm wijdt zijne leerredenen voor een goed deel aan de eerstgenoemde, niet slechts door uitvoerige schriftverklaring, maar ook door de verdere behandeling van den inhoud; zijn onderwijs is meestal grootendeels leerstellig, en wel bepaaldelijk waarschuwing tegen de afwijkingen van den regten middelweg van redelijk geloof. Niets is loffelijker dan dit; schoon het waar zij, dat elk dien middelweg bepaalt op zijne wijze. Gaarne beschouwen wij inderdaad vele brave, bezadigde menschen als bouwmeesters aan den tempel der waarheid, schoon de een het in de breedte en de ander in de lengte zoekt, de een voor de stevigheid zorgt, de ander het gebouw slechts hoog poogt op te trekken, ja de een nederrukt en verandert, wat de ander met den meesten ijver opgetrokken en van eenen bepaalden vorm heeft voorzien. Al doende leert men, en al doende te leeren schijnt de bestemming van mensch en menschdom, althans hier op aarde, te moeten heeten. Wij voor ons hebben tegen den bouwtrant van Professor van der palm niet veel. Hij komt ons voor, het stevige met het bevallige niet slechts, maar inzonderheid het ruime met het bepaalde, het vrije met het regelmatige niet kwalijk te vereenigen. Hij is een vriend van rede en gezond verstand, maar vooral niet minder van gelooven; wij ook. Hij wil, ter gunste van het laatste, dat men zich aan de hoogere kennis en wijsheid van God eerbiedig onderwerpe, alles ge-
{==226==} {>>pagina-aanduiding<<}
loove, wat, na betamelijk onderzoek, blijkt, inhoud der Goddelijke openbaring, dat is, inhoud der leere van Jezus en de Apostelen, als ook der vroegere Godsmannen, te zijn. Dit is, over het geheel genomen, de begunstigde leer onzer dagen, bij welke
men het zoogenaamde rationalismus en supranaturalismus scherp onderscheidt, en aan één van beide, rede of openbaring, het volstrekte oppergezag wil hebben toegekend. Wij erkennen, dat dit zich, als gepast en verstandig, laat hooren. Maar wij twijfelen echter, of er niet iets magtspreukigs in deze stelling ligge opgesloten, dat ons bij de toepassing, bij de regte beschouwing der geschriften, in welke de Goddelijke openbaring is bevat, niet meer geheel gevredigt. Het komt ons niet onwaarschijnlijk voor, dat er nog wel meer vallen en herbouwd zal worden, eer het Goddelijk gesticht eens volkomen Christelijken leerstelsels mag gerekend worden af te zijn; zoo zulks in dit dal der onvolkomenheid immer zal plaats vinden. Wij geven, ja, van ganscher harte toe: waar God spreekt, past den mensch het zwijgen, het berusten, het gelooven. Maar, zoo het ons nu blijkt, dat God, in zijne openbaringen, geheel anders is te werk gegaan, dan wij zouden verwacht hebben; (en wie ontkent, dat dit in vele het geval is?) dat hij over Christus alleen de volheid zijns Geestes heeft uitgestort, maar in de Apostelen het Goddelijke met het menschelijke veelzins heeft vermengd gelaten; dat daardoor, in allerlei bijzaken, eene verscheidenheid van voorstelling, en dus eene duisterheid ten opzigte van den eigenlijken en algemeenen zin des Bijbels, ontstaat, welke de krachten der ecuwen oefenen, en daarbij allerlei nuttige wetenschap, nevens belangstelling en nederigheid, moet voortbrengen, - moeten wij dan ook niet berusten? of moeten wij evenwel met geweld de waarheid willen bepalen, en, stijf aan de letter vasthoudende, anderen veroordeelen, die deze met den geest en algemeenen inhoud, inzonderheid van Jezus eigene leer, strijdig houden? Het is slechts eene vraag, die wij hier doen, en die wij hopen, dat, met het voor-
{==227==} {>>pagina-aanduiding<<}
gaande, verschooning zal vinden, als inleiding tot het verslag van leerredenen, die,
na zoo vele andere van den geachten autheur, geene uitvoerige behandeling noodig hebben, om ze den lezer aan te prijzen. Liever zullen wij blootelijk den inhoud en tekst, volgens 's mans eigene opgave, noemen, en daarbij eene en andere aanmerking maken.
I. Winterbeschouwing, joh. X: 22. II. Het verband tusschen Jezus lijden en zijne verheerlijking, luk. XXIV:26. Is het niet wat sterk en hard gezeid: ‘dat er onder alle stervelingen niemand is, die onschuldig lijdt; die, schoon met rampen zonder verademing, naar geest, of ligchaam, of naar beiden bezocht en geteisterd, zeggen kan, of, zoo hij zichzelven kent, zeggen zal: ik heb dat lijden niet verdiend!’ (Bl. 46.) Ja, is dit niet eenigzins naar het stelsel gewrongen? Hetgeen wij bl. 55 enz. ten aanzien der Messias-heerlijkheid vinden: ‘het is niet, dat Hij de teugels der wereld-heerschappij heeft in handen genomen; maar dat Hij verlorenen behouden heeft,’ enz. is, hoe fraai ook, toch misschien fijner gesponnen, dan de Apostelen gewoon zijn te doen. III. De bevestiging der Christelijke leer door wonderwerken, mark. XVI: 20b. Hier en elders heeft de Hoogleeraar wederom een voorgebed geplaatst. Dezelve zijn den man waardig; doch misschien konden ze wat hooger gestemd en meer algemeen wezen. Van der palm strekt honderden tot model; en dezen, van nature meestal veel prozaïscher gestemd, laten den toon ligt tot zekere gemeenzame vertelling zakken, waarlijk niet zeer geschikt voor dat voorname deel eener openbare godsdienstoefening, de gezamenlijke aanbidding. IV. Abrahams omwandeling door het land zijner vreemdelingschap, hebr. XI:9 en 10. ‘Zoo verwachtte dan Abraham een toekomend hemelleven,’ zegt van der palm, en vaart met zekere hevigheid uit tegen hen, die dit betwijfelen. Wij hebben diepen eerbied voor Abraham, als ook voor het gevoelen van onzen Hoogleeraar, wiens uitnemende bekwaamheid in deze zelfde

{==228==} {>>pagina-aanduiding<<}
leerrede, gelijk in zoo vele andere, blijkt. Maar, of de laatste zich in de denkwijze des eersten genoeg weet te verplaatsen; of een volgend leven voor den Aartsvader dat heldere en voorname geleide door het tegenwoordige was, waarvoor van der palm het blijkt te houden..... gelooven wij niet. Het toekomende leven maakt zelfs bij Mozes, als wij het zoo eens mogen noemen, nog geen geloofsartikel uit, en geen der oude Heiligen spreekt daarvan zoo openlijk en bij herhaling, als wij, nadat Christus het leven en de onverderfelijkheid heeft aan het licht gebragt, overal waarnemen. Het is waar, de gekozen tekst geeft grond en aanleiding, om zoo, als van der palm doet, over de zaak te spreken. Maar wij, voor ons, maken te veel bezwaar in de erkenning des apostolischen gezags van den brief aan de Hebreën, dan dat wij daarop eenig leerbegrip zouden durven gronden. - Fraai is wijders de teekening, die wij hier van de aangename zijde des trekkenden herderlevens ontmoeten, en gegrond de tegenoverstelling van het bezwaar, schoon misschien op een enkel punt wat stout geschetst. V. Nuttige beschouwing van de kortstondigheid en onzekerheid des levens, jak. IV:15b. VI. Het grondbeginsel van allen waren Godsdienst, mark. II:27. ‘Dat God wil gediend worden, is niet om zijns zelfs, maar om onzent wil; en van alle zijne voorschriften, zoo in de natuur, als in de Openbaring, waarmeê Hij ons begiftigd heeft, is de eenige bron, zijne liefde voor het menschelijk geslacht: maar liefde, door de hoogste wijsheid bestuurd,’ enz. Deze stelling komt ons voor op het gebied der wijsgeerte te liggen. Bedriegen wij ons niet, dan is dezelve inzonderheid door de leerlingen van wolff met vrucht gebezigd, om de heerschende kerkleer te verzachten. Zij stemt, trouwens, met de Bijbelleer: God is liefde,
enz. enz. wel overeen. Doch of het noodig is, de zaak zoo juist te bepalen, Gods geregtigheid en heiligheid tot goedheid, door wijsheid bestuurd, terug te brengen, het welbegrepen denkbeeld van schepping, en dus ook besturing en regering, te zijner eere

{==229==} {>>pagina-aanduiding<<}
(als een uitvloeisel van alle zijne volmaaktheden) buiten te sluiten, blijkt ons nog niet. De bedoelde filozofie is zeer populair; maar is zij even grondig? De Hoogleeraar waarschuwt vervolgens tegen het misbruik, alsof Gods wetten slechts raadgevingen zouden zijn. Neen, zegt hij, ‘wat goed of kwaad is in zich zelven, dat moge zich zelf beloonen of straffen; maar gehoorzaamheid aan God beloont God, en zonde tegen God wordt door God gestraft.’ Het komt ons voor, dat er meer blijkbare eenstemmigheid tusschen het eene en het andere zou zijn, indien Gods volmaaktheid in het algemeen ten grondslag gelegd ware. VII. Paulus verantwoording voor Felix, hand. XXIV: 1-21. VIII. Paulus predikende voor Felix, hand. XXIV:24 en 25. IX. Paulus beroep op den Keizer, hand. XXV:1 tot 12. X. Paulus verantwoording voor Agrippa, hand. XXVI:25b.
Bij het lezen van den bundel maakten wij hier en daar een vouwtje in het blad, en de gemaakte aanmerkingen zijn daaruit voortgevloeid. Men neme ze voor niet meer, dan ze zijn. Bedenkingen op vorm, stijl enz. (zoo ze al te maken waren) zouden niet nieuw kunnen zijn. Zijne stukken aankondigen, van heeler harte aanprijzen; den bekwamen man, tot eer onzer letterkunde en tot bevordering van ware godsvrucht, nog vele levensjaren, benevens lust en kracht toewenschen, om voort te gaan; en, voor het overige, nu en dan eens een vriendelijk woord, als 't ware, met hem wisselen, over dit of dat, bij ons een weinig anders begrepen: ziedaar al het beste, dat Recensenten overblijft te doen. Welke keurige onderwerpen de Heer van der palm ditmaal wederom, het zij gekozen, het zij in de geschiedenis van Paulus aangetroffen heeft, loopt in het oog, en lokt gewis den leeslust te meer uit.


{==230==} {>>pagina-aanduiding<<}

Over de Vereeniging der Christenen. Door een Leeraar bij de Afdeeling der Hervormden. Te Delft, bij de Wed. J. Allart. 1827. In gr. 8vo. 144 Bl. f 1-40.

De bedoeling van den onbekenden Schrijver is niet slechts het bewerkstelligen van eene vereeniging tusschen Protestanten onderling, maar tusschen Christenen in het algemeen, vooral tusschen Protestanten en Roomschgezinden. Hij tracht aan te toonen, eerst het wenschelijke, daarna het mogelijke van die vereeniging, en eindigt met aanwijzing, hoe die vereeniging voorbereid, bevorderd en van lieverlede tot stand gebragt kan worden. Vele gedeelten van dit werk lazen wij met genoegen, daar dezelve getuigen van den goeden geest des Schrijvers, van zijne lofwaardige bedoeling om vrede te stichten, en van zijne belezenheid in hetgeen de verschillende gedeelten der Christelijke Godgeleerdheid betreft. Maar ofschoon de bouwstoffen op zichzelve voortreffelijk zijn, zoo kan toch het gebouw zelf vele noodwendige eigenschappen missen, om nuttig en doelmatig te zijn. De groote vraag, van welker beantwoording ons oordeel moet afhangen, is, of hetgeen hier aangevoerd wordt inderdaad het geschikte middel is, om de bovengenoemde vereeniging daar te stellen.
De Schrijver kondigt de vereeniging, welke hij tot stand gebragt wenscht, aan, als zulk eene, die niet slechts het gevolg is van onverschilligheid omtrent de waarheid, of veroorzaakt wordt door belang, ‘maar, door onderscheiding van waarheid en dwaling, eene zegepraal der liefde.’ Onderzoeken wij nu, op welk eene wijze zulk eene, inderdaad wenschelijke, vereeniging, naar des Schrijvers meening, mogelijk is, dan ontdekken wij, dat, voor zoo veel den uitwendigen vorm van het kerkelijk bestuur betreft, de Protestanten moeten bekennen, dat zij door hunne afscheiding van de Roomsche Kerk zich aan het wettig gezag onttrokken hebben; dat zij thans zijn zon-
{==231==} {>>pagina-aanduiding<<}
der eenig kerkelijk gezag. De Schrijver schijnt dit zelfs zoo te verstaan, dat bij hen geen kerkelijk opzigt en tucht bestaat. Hoe dit alles overeen te brengen is met den hoogen lof, door hem aan het Kerkbestuur der Hervormde Kerk in ons vaderland gegeven, betuigen wij niet te weten. Op bladz. 103 en vervolgens lezen wij: ‘De Hervormde Kerk in ons vaderland, niet alleen de Gereformeerde, maar - al de Hervormde Kerkgenootschappen in ons vaderland, hebben een gevestigd en door 's lands Regering erkend en gehandhaafd Kerkbestuur. - Thans is er eenheid in het Kerkbestuur en regelmaat in deszelfs handelingen, en ik geloof, dat hetzelve zoo goed is ingerigt en zaamgesteld, dat het tot een voorbeeld strekken kan voor de inrigting van het Kerkbestuur eener algemeene Christelijke Kerk.’ Tot de voorgestelde vereeniging is dan, volgens des Schrijvers gevoelen, noodig, ‘dat één man, eerwaardig door godsvrucht, wijsheid, geleerdheid en veeljarige ondervinding, aan het hoofd eener niet minder eerwaardige vergadering geplaatst, het oppertoezigt heeft over de leer en den wandel van de leeraars en belijders der Christelijke Godsdienst, en dus het zigtbaar hoofd der Kerk is, hetwelk zich het onfeilbaar Woord van God ten
eenigen rigtsnoer stelt,’ enz.; in één woord, ‘eenen Constitutionelen Paus, wiens Constitutie de H. Schrift is.’ Wij willen het aan de overweging van den nadenkenden overlaten, of, bij de verspreiding der Christelijke Kerk onder menschen van den meest verschillenden landaard, zeden, gewoonten en staatkundigen toestand, zulk een algemeen Kerkbestuur mogelijk is, en overal den noodigen invloed en gezag kan hebben; maar wij meenen, dat het, volgens hetgeen de Geschiedenis leert, steeds tot verwijdering der gemoederen en grooter verschil der inzigten heeft gestrekt, wanneer men uitwendige eenparigheid in het bestuur, als een noodzakelijk vereischte tot vereeniging, op den voorgrond plaatste. Immers daardoor, dat men zulk een gezag over de geheele Kerk aan de Bisschoppen van Rome wilde toekennen, ontstond reeds de groote scheuring tusschen de

{==232==} {>>pagina-aanduiding<<}
Oostersche en Westersche Kerken. Het is waar, niet alle, ja schier geen der Paussen zijn mannen geweest, zoo als die, aan wien de Schrijver het opperbestuur over de geheele Kerk wil toegekend hebben; maar waar verkrijgt men, zoo lang menschen menschen zijn, den waarborg, dat de verkiezing van zulk eenen Paus altijd gelukkig zal uitvallen? Daarenboven hetgeen hij, bladz. 71 en verv., aanvoert tegen de regtmatigheid van het oppergezag, dat de Bisschop van Rome uitoefent, bewijst ook, dat jezus in het geheel zulk een zigtbaar hoofd over zijne gemeente niet gewild heeft. Wij vinden daar, onder anderen, aangehaald het gezegde van jezus tot zijne leerlingen: ‘Gij weet, dat de oversten der volken heerschappij voeren over hen, en de grooten gebruiken magt over hen; doch alzoo zal het onder u niet zijn; maar zoo wie onder u zal willen groot worden, die zij uw dienstknecht.’ De Schrijver verwerpt de heerschappij der Paussen van Rome niet slechts om derzelver bijzonder misbruik, maar omdat, gelijk hij zelf zegt, ‘zulk een gezag regtstreeks strijdt tegen het bevel van jezus christus, den Heer der Gemeente.’
Voor zoo veel de leer des Christelijken geloofs zelve betreft, zal die vereeniging mogelijk zijn, naar des Schrijvers meening, wanneer de Roomschgezinde er in toestemt; en hij schijnt daar nog al niet aan te wanhopen, omdat het ‘onder de Roomschgezinden zoo min, als onder de Hervormden, aan mannen ontbreekt, die met een fijn oordeel een geoefend verstand verbinden;’ omdat de Bijbel de eenige bron is van Gods openbaring; omdat het gezag der Kerk niet met het gezag des Bijbels gelijk staat; omdat de overlevering onzeker is; omdat de Mis geheel onderscheiden is van het Heilig Avondmaal, zoo als het door onzen Heer jezus christus ingesteld is; ja zelfs, omdat de Mis, N.B., in den grond niets anders is, dan eene verloochening der eenige offerande en des lijdens van je zus christus. Welke stellingen van hun godsdienstig geloof de Protestanten, om des vredes wille, zouden moeten opofferen, wordt eigenlijk

{==233==} {>>pagina-aanduiding<<}
niet gemeld; maar het thans gevestigde Kerkbestuur der Hervormden in ons vaderland is, naar des Schrijvers meening, bevoegd, en dus, bij wettige gevolgtrekking, de Constitutionele Paus, met zijne insgelijks Constitutionele Kardinalen, (als men eens over den Paus is, komt men toch ook wel over de Kardinalen) zou insgelijks bevoegd zijn, om, ‘zulks noodig oordeelende, leerregels op te stellen.’ - ‘Een gevoelen, dat aan deze hooge kerkelijke vergadering met de leer van jezus en zijne Apostelen strijdig voorkomt, keurt zij af; dengenen, die hetzelve koestert en tracht voort te planten, sluit zij uit, wel niet van den hemel - maar van de gemeenschap der heiligen, dat is der Christenen op deze aarde - gelijk zij ook den zedeloozen buitensluit, den Satan overgeeft,’ enz. Welk eene wenschelijke vereeniging! Welk eene onderscheiding van waarheid en dwaling! Welk eene zonderlinge zegepraal der liefde! Zoo zou het oude Formulier des Bans, ofte der Afsnijdinge, voorheen bij de Gereformeerden in gebruik, nog weder te pas komen.
Als hetgeen, waardoor Christenen der verschillende partijen deze vereeniging kunnen en behooren te bevorderen en tot stand te brengen, wordt genoemd en aangeprezen onderlinge achting en liefde, erkentenis dat waarheid en dwaling beide aan de eene en aan de andere zijde gevonden worden, onpartijdigheid, gematigdheid en bescheidenheid bij de behandeling der geschilpunten, enz. Hetgeen hier aangevoerd wordt, bestaat uit lessen, die op zichzelve de behartiging volkomen waardig zijn, maar welke men, met even zoo veel hoop op eenen goeden uitslag, aan de Turken en Grieken, als aan Roomschen en Protestanten, tot vereenigingsmiddelen kan aanprijzen. Wenschelijk ware (indien het ons vergund zij van eene vergelijking gebruik te maken) zoodanig eene volmaking van de uitvinding der gebroeders montgolfier, dat men per luchtballon even zoo veilig en geregeld kon reizen, als thans met de stoomboot of diligence; en op zichzelve (practica est multiplex) is deze volmaking

{==234==} {>>pagina-aanduiding<<}
geenszins onmogelijk. Maar wat zouden wij nu oordeelen over iemand, die de beoefening der werktuig-, natuuren scheikunde aanprees, bepaaldelijk met toezegging, dat men, daardoor, die wenschelijke en mogelijke volmaking der vervaardiging van luchtbollen zou bereiken? Zou zulk eene aanprijzing der beoefening van genoemde wetenschappen menschkundig zijn? - Even vurig als de Schrijver wenschen ook wij eene vereeniging der Christenen, en van den invloed der Christelijke leer op het menschelijke hart en verstand hopen wij ook de eindelijke tot standbrenging van die vereeniging. Maar zoo lang men, over hetgeen waarheid is, niet eenstemmig denkt, is het, naar ons inzien, een vruchteloos werk, den Christenen van verschillende gezindheden voor te houden, welk gedeelte, van hetgeen zij tot nog toe als waarheid hebben geloofd, zij moeten laten varen, en wat, van hetgeen zij tot nog toe als onwaarheid hebben verworpen, zij moeten gelooven. Wij, voor ons, houden niet allen voor duisterlingen, die van de vereeniging, zoo als zij hier wordt voorgesteld, zeggen:

Ante leves - pascentur in aethere cervi, 
Et freta destituent nudos in litore pisces. 






De geopenbaarde Godsdienstleer des Bijbels, getrokken uit H. Muntinghe's Geschiedenis der Menschheid naar den Bijbel. In twee Deelen. Iste Deel, behelzende de Godsdienstleer des O.V. Door G.J.F. Cramer von Baumgarten, Predikant te Midwolda. Te Delft, bij de Wed. J. Allart. 1827. In gr. 8vo. XXIV en 302 Bl. f 3-10.

Reeds voorlang had men de hoop gekoesterd, dat van het uitvoerige werk, door den beroemden muntinghe, onder den titel van Geschiedenis der Menschheid naar den Bijbel, uitgegeven, eene oordeelkundige verkorting zou vervaardigd worden. Velen, waaronder Re-
{==235==} {>>pagina-aanduiding<<}
censent bekent behoord te hebben, waren van gedachte, dat het verkorte werk naar het geheele en zeer uitgebreide plan van het grootere moest worden ingerigt. Dit zou, voorzeker, eene verbazende moeite gekost hebben. Het plan toch, 't welk wijlen de Hoogleeraar omtrent die geschiedenis gemaakt had, was zeer uitgebreid. Zijn doel was hoofdzakelijk, volgens de Inleiding op het groote werk, bl. 3, te onderzoeken, wat ons de Bijbelsche geschiedenis oplevere, met betrekking tot den oorsprong en den trapswijzen voortgang van de verstandelijke en zedelijke beschaving des menschdoms. Hij wilde dus (bl. 4 en 5) tot de eerste kindschheid van het menschelijk vernuft opklimmen, en onderscheidenlijk toonen, hoe, en door welke middelen, hetzelve zich ontwikkeld hebbe; insgelijks, of, hoe, en door welke middelen, het soms weder verdonkerd en bedorven, maar ook dan weder opgehelderd en hersteld zij. Daarenboven wilde hij, volgens diezelfde berigten, trachten te toonen, hoe het menschdom oorspronkelijk door den Schepper tot eene maatschappelijke zamenleving gevormd zij, en welke de eerste beginselen van dat maatschappelijk leven geweest zijn. Dit alles, en wat hiertoe verder mogt behooren, zou hij niet slechts trachten aan te toonen met betrekking tot hen, welke ons het Bijbelsch geschiedverhaal,
als met eene Goddelijke Openbaring begunstigd, voorstelt, maar ook tevens zoeken aan te wijzen, welke de invloed van hunne kundigheden, zeden, lotgevallen en openbaringen, het zij onmiddellijk, het zij middellijk, op andere volken, op navolgende eeuwen, en zelfs op onze tijden, geweest zij. Insgelijks wilde hij den staat der beschaving van andere gelijktijdige volken met den hunnen trachten in vergelijking te brengen. Dit alles dus tot op den tijd van onzen Verlosser in diervoege afgchandeld hebbende, zou hij achten zijn oogmerk bereikt te hebben. - Uit deze hoofdzakelijke opgave van het oogmerk, hetwelk zich Prof. muntinghe had voorgesteld, en hetwelk hij ook met zijn grooter werk bereikt heeft, kan men opmaken, welke zwarigheden het

{==236==} {>>pagina-aanduiding<<}
in zich zou gehad hebben, om een beknopt en volledig uittreksel te geven van dat werk. Want, ofschoon de Schrijver hier en daar niet van eene al te groote uitvoerigheid kan vrijgepleit worden, heeft echter die uitvoerigheid minder plaats, waar hij over andere volken spreekt, en meestal, waar hij over de Godsdienstleer des bevoorregten volks handelt: zoodat het bijna onuitvoerlijk zou geweest zijn, indien men alwat muntinghe heeft voorgedragen, bij verkorting, zoodanig had willen geven, dat er niets aan de volledigheid noch aan de duidelijkheid ontbrake. Ook was het, betreffende den oorsprong van kunsten en wetenschappen, minder eene behoefte, om uit het werk van muntinghe een uittreksel te geven, daar er een klassiek werk voorhanden is in de Fransche taal, hetwelk, met oordeel, kunde en smaak, dat onderwerp op de voortreffelijkste wijze behandeld heeft. Wij bedoelen het beroemde werk, de l'origine des lois, des arts et des sciences, et de leurs progrès chez les anciens peuples; welk werk meermalen, en onlangs weder, in Frankrijk is uitgekomen, en, zoo ver wij weten, nimmer in het Nederduitsch vertaald is, hoe zeer het zulks ten volle had verdiend. Mogelijk heeft hetzelve, zoo als wij wel eens hebben hooren gissen, den Heere muntinghe de eerste aanleiding gegeven tot zijne Geschiedenis der Menschheid naar den Bijbel; althans het wordt zeer dikwijls door hem daarin aangehaald.
Dan, al ware het minder moeijelijk geweest, om het geheele uitgebreide plan van het groote werk in een kort bestek te volgen, uit de voorrede van het onderhavige werk merkten wij, dat men nooit voornemens geweest is, iets van dien aard te beproeven; althans dat de Autheur zelf dikwerf den wensch geuit heeft, om eene Godsdienstleer, geschikt voor beschaafde Lezers, in het licht te geven, en uit zijne Geschiedenis der Menschheid, in een beknopt bestek, het hoofdzakelijke te verzamelen van hetgeen op de Godsdienstleer betrekking heeft, ten einde men de leer van den Godsdienst, zoo als die in den Bij-
{==237==} {>>pagina-aanduiding<<}
bel trapswijze geopenbaard werd, nader en duidelijker, en als tot een geheel zamengevoegd, zou kunnen leeren kennen. Hoe dit werk, na 's mans dood, eindelijk is tot stand gekomen, kan men in de belangrijke voorrede zien. Het is dus eene verkorting van het groote werk, voor zoo verre de geopenbaarde Godsdienstleer aangaat. De Heer cramer von baumgarten verzekert, dat hij, zoo volledig mogelijk, dusdanige verkorting heeft zoeken te geven, en daarbij tevens de kortheid te betrachten, opdat dit werk tot meer algemeen gebruik zou geschikt zijn. Op vele plaatsen heeft hij, zoo veel doenlijk, de eigene woorden van het groote werk behouden, en bestendig deszelfs geest bewaard. - Dit hebben wij ook inderdaad alzoo bevonden; en het is ons voorgekomen, dat de kundige Uitgever zich op de loffelijkste wijze van zijne taak gekweten heeft.
Er is, ook in 1827 en bij de Wed. allart, een boek uitgekomen, hetwelk, in den eersten opslag, wat den inhoud betreft, met het verkorte werk van muntinghe veel overeenkomst schijnt te hebben. Het is door den verstandigen van bemmelen uitgegeven, onder den titel: Geschiedenis der Goddelijke Openbaring des Bijbels. Het hoofdoogmerk van dit boek is, om de geschiedenis van Gods Woord-openbaring te leeren kennen, als de onontbeerlijke inleiding tot de kennis der laatst geopenbaarde Godsdienstleer zelve. Het bevat, te dien einde, een aaneengeschakeld verhaal der Bijbelgeschiedenissen, uit een bepaald oogpunt beschouwd, en dus ook eene soort van kerkelijke geschiedenis, tot op onze tijden: zoodat men, in één boekdeeltje van 252 bladzijden, zich geschiedkundig kan overtuigen, dat de openbaring van Gods woord aan den mensch steeds overeenkomstig zijne vatbaarheid geschied, en dus, met den tijd meer en meer ontwikkeld, altijd door de hand des Almagtigen behoed is, en dat inzonderheid Gods woord, door jezus christus verkondigd, dan zelfs, wanneer het niet meer door middelen van buitengewone tusschenkomst ondersteund werd, is blijven bestaan, als de wijs-
{==238==} {>>pagina-aanduiding<<}
heid en kracht Gods tot zaligheid. - Het werk, daarentegen, volgens muntinghe opgemaakt, behandelt de Godsdienstleer zelve, naar den aard en de behoefte der menschen van verschillende tijden, door God, die dezelve openbaarde, ingerigt; welke behandeling, natuurlijk, meer ontwikkeling vereischte. Het moest breedvoeriger zijn, dewijl ieder tijdvak der oudere bedeeling iets eigenaardigs had, hetwelk ontwikkeld moest worden, als met de Goddelijke wijsheid overeenkomstig: waarom wij ons ook geenszins verwonderen, dat over de Godsdienstleer des O.V. alleen een boekdeel is uitgegeven van 300 bladzijden. Met één woord: het werk van van bemmelen beschouwt de
Geschiedenis van de Goddelijke Openbaring door alle tijden heen; het werk volgens muntinghe beschouwt de Godsdienstleer geschiedkundig, als zijnde naar de behoefte der verschillende tijden geschikt. Er zijn tusschen de beide werken punten van vereeniging; maar door de wijze van behandeling wijken dezelve van elkander af. Men zou gevoegelijk eerst dat van van bemmelen, en naderhand het andere kunnen lezen. Beide werken doen intusschen derzelver vervaardigers even veel eere aan.

Nieuwe zekere Geneeswijze der Venusziekte, in al hare verschijnselen, bekend gemaakt. Door Karel Hendrik Dzondi, Hoogleeraar aan de Universiteit te Halle. Uit het Hoogduitsch vertaald, met bijvoeging van eenige eigene Waarnemingen, door B.J. van den Kieboom, Heel- en Vroedmeester te Dordrecht. Met eene Plaat. Te Dordrecht, bij J. de Vos en Comp. 1827. In gr. 8vo. X en 151 Bl. f 2-:

Bekend is het, dat de syphilis, vooral bij verkeerde behandeling of veronachtzaamden leefregel, niet zelden zoo hardnekkig wordt, dat zij de meest doeltreffende geneeswijze verijdelt en in eene ongeneeslijke kwaal overgaat.

{==239==} {>>pagina-aanduiding<<}
De Hoogleeraar dzondi, van deze waarheid overtuigd, en begeerig zijnde, de onderscheidene wijze van genezing dezer ziekte te leeren kennen, deed, ook met dit oogmerk, in de jaren 1821 en 1822, eene reize door Frankrijk, Holland, Engeland, Schotland, Ierland en een groot deel van Duitschland, en kwam, na verwerping der meest algemeen aangenomene methodes, op de in dit geschrift voorgestelde, hem eigene, nieuwe antisyphilitische geneeswijze, door eene veeljarige ondervinding bevestigd, welke, volgens zijne verzekering, in staat is, ook de meest verouderde syphilis binnen vier weken te genezen.
Dezelve bestaat in het toedienen van den mercur. sublim. corros., in den vorm van pillen, op eene bepaalde wijze, op bepaalde tijden, en gepaard met eenen bepaalden leefregel; waarbij het zorgen voor de behoorlijke huiduitwaseming, eene tot op de helft verminderde hoeveelheid van voedsel, de bijvoeging van sarsaparille-thee en andere voorschriften gevoegd zijn, welke, gelijk ze met de grootste zorgvuldigheid worden opgegeven, ook met de groote ste naauwgezetheid moeten worden nagekomen; iets, waartegen maar al te dikwijls, bij het opvolgen van bijzondere geneeswijzen, gezondigd wordt.
Wie omtrent de geneeswijze, welke hier ter plaatse is aanbevolen, nader onderrigt begeert, (en welk regtgeaard Geneesheer zou dit niet willen?) schaffe zich dit werkje aan. Voor een uittreksel is het niet vatbaar. Dat de opgegevene middelen in syphilitische gebreken, ook dan, als zij zeer verouderd zijn, een groot vermogen hebben, heeft Recensent meer dan eens ondervonden. Of echter dzondi's methode, wier voortreffelijkheid in vele gevallen niet betwist kan worden, althans niet op goede gronden, zulk eene onbepaalde aanprijzing verdient, of zij altijd binnen den tijd van vier weken volkomene genezing kan aanbrengen, hieromtrent zal eene beproeving van vele jaren, door vele kunstoefenaren in het werk gesteld, moeten beslissen. Ondertusschen ontveinst Recensent niet, dat bij hem deswege eenige beden-
{==240==} {>>pagina-aanduiding<<}
kingen ontstaan zijn, welke uit den aard der kunst als van zelve voortvloeijen.
Heeft immers de in dit vak zoo ervarene swediaur, wiens Traité sur les maladies syphilitiques te regt klassiek mag heeten, het te onbepaald roemen van eenig middel veroordeeld, omdat men daarbij uit het oog verliest het noodzakelijk verschil, dat het gestel der zieken en zoo velerlei omstandigheden in deze even als in andere ziekten maken moet; leert de ondervinding, dat men bij dezen met deze kwikbereiding, bij genen met eene andere gelukkiger slaagt, en dat zelfs het régime niet bij iedereen hetzelfde zijn kan; dan moet ons dit huiverig doen zijn, om eenige methode, hoe uitmuntend dezelve dan ook zij en met welke voordeelige getuigenissen en aanbevelingen voorzien, algemeen geldende te achten; terwijl den Arts bij iedere kuur de wel moeijelijke, doch onvermijdelijke pligt blijft opgelegd, om zich in alles naar de gegevene omstandigheden te regelen.
Voortreffelijk zijn de algemeene regelen, bij de behandeling der blennorrhoeën opgegeven; waarbij, op goede gronden, tegen inspuitingen en plaatselijke behandeling gewaarschuwd, en op het zoo vaak veronachtzaamd onderscheid van den acuten of chronischen staat opmerkzaam gemaakt wordt. Waarlijk, het verraadt eene groote onkunde in de eerste beginselen der ziektekennis, de heete cubeba of copaiva-balsem zoo maar onbepaald in alle blennorrhoeën te durven aanraden of voorschrijven.
Overigens, wat de plaatselijke gebreken aanbelangt, verwijst Recensent naar het boven vermeld werk van swediaur, waar ook dit gedeelte met de vereischte naauwkeurigheid en zorg is bearbeid; terwijl 't hem voorkwam, dat dit bijvoegsel grootendeels hier, zonder schade voor het geheel, had kunnen wegblijven.
Een tiental waarnemingen, als voorbeelden ter opheldering en bevestiging, zijn aan het einde van dit werk door den Schrijver er bijgevoegd; waarbij de Vertaler, in een Naschrift, zijne bevindingen mededeelt, waarin bij twee lijders gelukkig herstel, in een derde geval echter

{==241==} {>>pagina-aanduiding<<}
geene beterschap volgde, zijnde de aard der kwaal onzeker en geenszins als zuiver syphilitisch te beschouwen.
De openhartigheid van den Vertaler, in de mededeeling van dit laatste geval, verdient allen lof. Ware elk waarnemer even openhartig, welk eene aanwinst zoude dit zijn voor de kunst! Meestal toch verzwijgt men de mislukte genezingen, terwijl de gelukte met hoogen ophef vermeld worden, zoodat men nimmer op de gunstige getuigenissen omtrent geneesmiddelen en geneeswijzen een volkomen vertrouwen stellen mag.
Wij leggen de pen neder, in de volle overtuiging, dat ook over de waarde van dit boekje, en van ons oordeel over hetzelve, de ondervinding, die onpartijdige regteresse, de billijkste uitspraak doen zal, en laten aan haar die uitspraak gerustelijk over.





Reis naar China, door Mongolije, gedurende de jaren 1820 en 1821, van G. Timkowski. Iste en IIde Deel. Te Haarlem, bij de Erven F. Bohn. 1826. In gr. 8vo. I. Reis naar Pekin, 384 bl. II. Verblijf te Pekin, 350 bl. f 6-60.

De Mongolen of Tartaren, dit weleer zoo ontzettende Volk, hetwelk in de dertiende Eeuw een Rijk bezat, dat zich, door onmiddellijke of middellijke heerschappij, van de Japansche Zee tot aan Duitschland, en van de nabijheid der IJszee tot in Syrië uitstrekte, en hetwelk nog tot op kort vóór onze dagen in Hindostan regeerde, bestaan tegenwoordig niet meer als onafhankelijk Volk. Zij zijn met hunne toenmalige hulpbenden, de verkeerdelijk Tartaren genoemde Turkomannen of Turkestanen, verdeeld geraakt onder de twee grootste Rijken der wereld, die zij te voren beheerschten, de Chinezen en Russen; terwijl hun Indische Rijk thans in handen der Engelschen is. Verreweg het grootste gedeelte nogtans, de bewoners van het oorspronkelijke vaderland van den stam in

{==242==} {>>pagina-aanduiding<<}
de steppen van Middel-Azië, behoort onder China; terwijl Rusland slechts over de Bureten en de meer westwaarts gelegene Kalmukken tusschen de Zwarte en Kaspische Zeeën gebied voert. Tijdens hunne wereldheerschappij wekten deze veroveraars ongemeen de aandacht, weetlust en bekeeringszucht van het nog half barbaarsche Europa; en het is zonderling, dat hunne verwoestingen, tot in Silezië en Hongarije toe, de Europesche Volken tot zeer verre reizen, dwars door Azië tot in China, heeft doen besluiten, ten einde de Mongolen of te bekeeren, of staatkundige of handelsverdragen met hen te sluiten. Carpini, de Nederlander ruysbroek, de Venetiaan marco polo vooral, hebben daardoor het eerst aan de Westerlingen eenig denkbeeld van den waren toestand van Azië gegeven, hetwelk misschien de zucht tot onderzoek in de vijstiende Eeuw heeft helpen opwakkeren. Na den val der Mongoolsche Rijken, daarentegen, zijn de reizen derwaarts bij uitstek zeldzaam geworden, en daardoor de groote vlakte van Middel-Azië, althans tot op het midden der achttiende Eeuw, bijkans zoo onbekend gebleven als het hart van Afrika of van Nieuwholland, immers wat eigene beschouwing der reizigers aangaat. Het is waar, dat du halde, of liever P. herbillon, ons, uit Chinesche bronnen, het een en ander omtrent de Aardrijkskunde van Middel-Azië mededeelde; terwijl de guignes de Geschiedenis der
Mongoolsche stammen uitnemend wist uiteen te zetten, gelijk naderhand klaproth zich met hunne taal, en de daarvan afhangende beschaving, met ongemeen veel ijver en vrucht heeft bezig gehouden. Dit, wat de Mongolen in het Chinesche gebied aangaat. Omtrent de Kalmukken in Rusland hebben wij uitmuntende berigten te danken aan bergmann; doch voor hen en voor het geheele overzigt der Mongolen is nogtans pallas tot nu toe de hoofdbron, - een natuuronderzoeker en reiziger, tegen wien de negentiende Eeuw slechts humboldt heeft over te stellen. Met dat alles was pallas nooit tot de grenzen van het eigenlijke China, in het hoofd- en

{==243==} {>>pagina-aanduiding<<}
stamland der Zonen van gengis-Khan, gekomen. Eene reis derwaarts, door iemand uit die thans zoo magtige Natie, welke het gebied over Noordoostelijk Azië met de Chinezen deelt, en met dezelve nog steeds in de beste verstandhouding leeft, uit de Russen, kan niet anders, dan onze nog zoo onvolkomene kennis dier steppen, waaruit de voorzaten van attila, gelijk de gengis, timours en babers, zijn uitgegaan, aanmerkelijk vermeerderen. Het voor ons liggende reisverhaal is van dien aard. Het is van een' der personen, die tot vervanging der Russische Zending, welke zich te Pekin, China's Hoofdstad, bevindt, in 1820 werden afgezonden. De Heer timkowski heeft zijne taak met kennis van zaken, bekwaamheid en oordeel volbragt. Het is waar, zijn verhaal leest in den beginne niet zeer aangenaam, uit hoofde van de geheel vreemde wereld, waarin men zich bevindt, de veelvuldige, lange en zonderlinge benamingen der ambtenaren en andere personen, die het Gezantschap verzelden, den vorm van een dagboek, die noodzakelijk ook kleinigheden, wel eens onbelangrijk voor den ver verwijderden Lezer, omvat, en het barre en drooge der streken, die de Zending moest doortrekken. Het eerste Deel is uit dien hoofde ook het minst boeijende bij de lezing; maar daarvoor bevat het ook zoo vele belangrijke bijzonderheden, niet alleen over de landen, die de Schrijver bereisd heeft, maar ook over andere gedeelten van Middel-Azië, dat wij dit boek gerustelijk onzen Lezeren durven aanbevelen, in weerwil der in den beginne hinderlijke dorheid, die dan toch ook geheel verdwijnt in het over China, en wel bepaaldelijk over de Hoofdstad Pekin, handelende tweede Deel.
Het gezegde geeft reeds te kennen, waarom wij van dezen reistogt geen doorloopend verslag kunnen geven. Liever bepalen wij ons tot eenige bijzonderheden, die ons daarin hebben getroffen, en die althans niet algemeen bekend zijn.
Drie stammen der Mongolen moest de Schrijver doortrekken, om uit de Russische grensplaats Kiachta naar

{==244==} {>>pagina-aanduiding<<}
Pekin te komen. De eerste, en wel de grootste en magtigste stam, of liever het magtigste Vorstendom, is dat der Chalchassen, hetwelk zich van de grenzen van Rusland tot niet verre van de woestijn Kobi uitstrekt; het Vorstendom der Suniten, waartoe de gemelde woestijn, het barste gedeelte van Azië, behalve de Arabische wildernissen, behoort; en dat der Zacharen, tot op de grenzen van eigenlijk China, of den Chineschen muur, en waar zich de koopstad Chalgan bevindt. In eerstgemelde land is Urga de hoofdstad, waar de Zending zich eenigen tijd ophield, en de eenige stad van belang, die zij aantroffen, behalve Chalgan, die nogtans niet meer dan 7000 inwoners telt, waarvan nog 1400 Geestelijken zijn, en waar zich nog een afstammeling van den veroveraar gengis-Khan ophoudt. Het Vorstendom der Chalchassen, grooter dan menig Europeesch Rijk, is in de laatste helft der zeventiende Eeuw, door inwendige verdeeldheden der Mongolen, die in burgeroorlogen uitborsten, en waarbij de onderliggende partij Chinesche hulp inriep, onder het hemelsche Rijk gekomen, zoo als wij in gelijke omstandigheden onder de groote Natie: er is niets nieuws onder de zon! - De Zoon des Hemels (de Keizer van China) was ook, zoo min als de groote napoleon, met ééne verovering tevreden. Van de Chalchassen ging men los op de noordwestelijk gelegene Sungaren, die den gevlugten Vorst galdan hadden opgenomen, en in 1756 was ook dat uitgestrekte land met China vereenigd door
dezelfde oorzaak als het land der Chalchassen. Twee Chans bekwamen verschil; de eene begaf zich onder Chinesche bescherming, en zoo werd het geheele land veroverd. Te laat had de bewerker dier onderwerping berouw: een millioen Sungaren van beide kunne werd door het zwaard verdelgd, de geheele streek jammerlijk verwoest, en in die woestijn heerschte nu de rust des grafs en de onderwerping aan den grooten hemelschen Keizer. In 1756 onderwierpen zich de Kirgisen of Kirgis-Kozakken. (Deze gewesten grenzen aan het Russische Rijk, waaruit in 1777, onder katharina II, een aantal

{==245==} {>>pagina-aanduiding<<}
stammen der Kalmukken zich naar het ontvolkte land begaven, en daarin als volkplanters werden geplaatst.) Nog was de veroveringszucht niet voldaan: in 1758 moest zich Oostelijk Turkestan, of Klein-Bucharije, aan de Chinesche wapenen onderwerpen, die reeds in 1750 (ook al ten gevolge van verdeeldheid der inwoners) Tibet hadden ingenomen, en dus nu meesters van geheel Middel-Azië waren, met uitzondering alleen van Westelijk Turkestan, of het verkeerdelijk zoo genoemde Groot-Bucharije, hetwelk alleen door zijnen afstand van China beveiligd wordt. Eindelijk werd in 1792 de geheele bergstreek ten Noorden van Hindostan door de Chinezen veroverd, die dus in aanraking kwamen met de Engelschen; eene botsing, die het toenmalige Gezantschap van Lord macartney deed mislukken.
Deze achtereenvolgende gewigtige veroveringen van het Chinesche Rijk zijn in Europa weinig bekend, en zullen bij sommigen, die de lafhartigheid der eigenlijke Chinezen kennen, en dan bedenken, welk een Volk de te ondergebragte Mongolen, voor welke niemand bestand was, in vroeger tijd waren, de grootste verwondering wekken. Doch het zijn ook niet de Chinezen, die alle deze veroveringen hebben tot stand gebragt, (welke wij uit onderscheidene plaatsen dezer Reisbeschrijving, waar zij met Chinesche aardrijkskundige berigten over de onderworpene landen vermeld zijn, hebben opgezameld) maar een ander veroverend Volk uit Noordoostelijk Azië. Het zijn de Mantchoux of Mantchouren, (hier, door eene allerkluchtigste verwisseling met de Engelsche uitspraak der th, Manshoeren geheeten) die men in de zeventiende Eeuw ook al verkeerdelijk Tartaren noemde. Dit weleer zeer dappere Volk veroverde China in 1643 (onze Dichters vondel en antonides bezongen die gebeurtenis in hunne Treurspelen zungchin en trazil); en zoo lang de moed der veroveraars nog niet vervlogen was, en nog bekwame en moedige Keizers, begunstigd door eene lange Regering, (kan-si van 1662-1722, en zang-lung van 1735 tot 1795) zelve

{==246==} {>>pagina-aanduiding<<}
het Rijk bestuurden, konden de Keizers van China voor Azië en zelfs voor Rusland, aan hetwelk zij in 1685 de rivier Aman ontrukten, geducht zijn. Doch na den dood van laatstgemelden Keizer regeerde zijn opvolger uit het Serail, en gaf zich over aan allerlei wellust. Sedert zijn de Mantchouren ook in verval, hoewel zij nog, met eenige ten tijde der verovering met hen verbondene Mongolen, de kern der Chinesche legermagt uitmaken, ten getale van bijna 100,000 man, behalve de talrijke ligte ruiterij. Het leger van Chinesche inboorlingen bestaat uit niet minder dan 625,000 man; doch hierop kan men geen staat maken, daar het volk niet krijgshaftig, en over 't algemeen ook de Dynastie der Mantchoux niet zeer toegedaan is.
Onder de rijke menigte van bijzonderheden, door ons aangeteekend, en die wij onmogelijk alle kunnen mededeelen, om dit Artikel niet te zeer te doen uitloopen, zullen wij nog iets nopens den kerkelijken toestand van Mongolije mededeelen. De heerschende leer aldaar is het Lamaïsmus, of de leer van Godheden, die zich in onderscheidene sterfelijke menschen openbaren, dezelve letterlijk bezielen, en na hunnen dood weder in andere overgaan. In de hoofdzaak komt deze leer overeen met die van buddha of fo, die dus in geheel Ooster-Azië de heerschende is, en misschien de meeste belijders van eenige leer op den Aardbodem telt. In de dertiende Eeuw werd dit geloof door de Mongolen aangenomen, en zij noemen den profeet uit Indië, die hen daartoe overhaalde, schigemuni. Onder den hoogsten priester, of Dalaï-Lama, staan de Kutuchta's of wedergeborenen, vertegenwoordigers der Godheid. De Dalaï-Lama bepaalt, in welke kinderen hunne ziel zal verhuizen. Met den vurigsten Godsdienstijver wordt de jeugdige wedergeborene afgehaald, en zij ontzien daarbij, tot op den versten afstand, hunne lastdieren niet. De mindere priesters worden Lama's genoemd. Deze Godsdienst heeft ook monniken in menigte, en voorts vele met de Roomsche ceremoniën overeenkomstige plegtigheden. Het gaat bij hen zelfs, ten

{==247==} {>>pagina-aanduiding<<}
aanzien der Geestelijkheid, nog verder, dan bij ons in de Middeleeuwen; immers de Mongolen beschouwen het als een' stelligen pligt, uit elke familie ten minste éénen zoon aan dezen stand te wijden. (Timkowski, Iste D. bl. 79.) In 1729 zag men bij eene groote plegtigheid, waar meer dan 100,000 menschen verschenen, te Urga wel 26,000, dus ruim een vierde, Geestelijken. Voor 't overige is de afstamming van het Lamaïsmus uit de Godsdienst der Hindous, bij welke ook buddha te huis was, niet te miskennen. In hunnen afkeer van het dooden van alwat leven heeft, komen zij met de Braminen overeen, en hunne zedeleer is tamelijk zuiver. De afgodsbeelden hebben ook verscheidene hoofden, oogen en armen, en somtijds olifantskoppen, hetwelk anders met de hetvorming, door buddha in het Hindouïsmus tot stand gebragt, weinig schijnt overeen te komen. Dat de Mongolen oorspronkelijk de Godsdienst der Schamanen hebben beleden, die nog bij de Samojeden, Lappen en andere Noordsche Volken heerscht, blijkt aan hunne vereering van hooge plaatsen, vooral rotsen en hooge bergen, (die wij ook bij de oude Israëlieten bespeuren) van boomen en rivieren, alwaar de Mongool steenhoopen als teeken van vereering opwerpt. Het schijnt, dat de oude Slavoniërs en Finsche Volken ook in Europa deze Godsdienstleer huldigden. - Voorts hebben de Mongolen ook hunne soort van Ondergoden of Heiligen, burchanen genaamd, waarbij echter de herkulessen, zoo wel als de franciscussen en dominicussen, in leeftijd en uitgestrektheid
verdwijnen; want zij leven 2500 jaren, en zijn 125 vademen hoog!
Wij noemden zoo even herkules. In de Nongoolsche Mythologie heeft men een' dergelijken held, zoo als timkowski meent; maar zijne geschiedenis, die hij ons mededeelt, en die met de buitensporigste fabelen opgevuld is, zweemt meer naar die van achilles, daar hij ontroostbaar is over het verlies zijner vrienden, en zuchtend uitgestrekt ligt op hunne lijken; doch de Mongoolsche Goden kennen geen noodlot, en roepen de vrien-
{==248==} {>>pagina-aanduiding<<}
den huns gunstelings in het leven terug. Dit uittreksel uit eenen Mongoolschen mythus is merkwaardig. Misschien geeft de Schrijver ons nog wel meer over hunne Mythologie, in het door hem beloofde overzigt bij het derde Deel.
Omtrent de natuurlijke historie zijn de berigten vrij schraal; men kan wel zien, dat de Heer timkowski geen Natuurkundige is. De schapen hebben in de Mongoolsche steppen vetstaarten, even als in de drooge karroes van Zuid-Afrika. Men vangt de wilde paarden met strikken of lissen, even als in Zuid-Amerika op de vlakten. De Schrijver heeft met eigene oogen eene kameelsmoeder over het verlies van haar jong groote tranen zien storten! De minste soort van thee (hier de algemeene drank) wordt in vierkante klompen gevormd, met kleverige zaken vermengd, gedroogd, en heet dan, om den vorm, baksteen-thee; dezelve is zeer algemeen in Mongolije. - Doch het wordt tijd, dat wij onzen Reiziger in China verzellen.
Den ingang van dit belangrijke land aan de Noordzijde maakt nog de Chinesche muur, zekerlijk het grootste wonder der wereld, door menschenhanden gewrocht. Dezelve werd, in min voorspoedige tijden, tegen de invallen der Mongolen gebouwd, 213 jaren vóór de geboorte van christus, dus ten tijde van hannibal. Hij strekt zich meer dan dertienhonderd uren verre (714 Duitsche mijlen) uit, over gebergten en afgronden heen, en werd in tien jaren voltooid! Het is waar, dat, volgens sommige reizigers, de muur bij gedeelten somtijds vernieuwd is. Dezelve was reeds aan de Romeinen bekend; ammianus marcellinus vermeldt dien.
Over China zelve is zeer veel geschreven. Wij hebben de berigten der Zendelingen, vooral der Jezuiten, het klassieke werk van du halde, de berigten onzer Afgezanten door nieuhof, de reis van onzen van braam hoeckgeest, van de Engelschen macartney en amherst, de reizen van sonnerat, de guignes, anson, bel en

{==249==} {>>pagina-aanduiding<<}
anderen. Over 't algemeen dachten de vroegeren, en vooral de Jezuiten, zeer veel gunstiger over China dan de lateren, die (hetwelk in geenen Jezuit ooit kan vallen) de behoefte van den menschelijken geest naar vorderingen en eene redelijke vrijheid een weinig in aanmerking namen. En dan moest men in China zekerlijk met tegenzin de vereeuwiging en vastsmeding van verouderde vormen, het onbepaalde Despotismus en de zelfverheffing van den Monarch zien, die zich, als eene onzigtbare Godheid, aan alle oogen ontrekt, en slechts door ontzag en vrees wil regeren. Doch aan den anderen kant heeft het ongekunstelde verhaal van onzen Schrijver, die zonder vooringenomenheid of haat China's Hoofdstad bezocht heeft, toch ook de goede zijde van dit Volk en van dezen Staat, die waarlijk niet gering is, bevestigd. Eene onmetelijke bevolking leeft daar in ongestoorden vrede en veiligheid, en drijft een' zeer grooten en werkzamen binnenlandschen handel. Nog bestaat de eerbied voor den landbouw, door den Keizer zelven betoond met het beploegen van een stuk lands binnen zijnen rijkszetel, in landmansgewaad, en onder het zingen van lofliederen op den akkerbouw; welk voorbeeld op dienzelfden dag in het geheele Rijk door de Overheden gevolgd wordt; terwijl de Keizerin zich bezig houdt met de aanmoediging der zijdeteelt. Onder de Staatsdienaars heeft men uitstekende mannen gehad, zoo als den braven sjin, die onder den tiran dsaëzin, even als de verdienstelijke chascheng, in ongenade viel, doch onder dezen Keizer hersteld werd. De politie, althans in de hoofdstad, is voortreffelijk; zij waakt tegen hongersnood, zoo wel als tegen diefstal, zoodat onze Reiziger in zes maanden van geenen diefstal van belang iets vernam, hoezeer er, door den toevloed uit de binnenlanden, van de
twee millioenen inwoners wel 50,000 zonder werk zijn. - Verdienste alleen wordt beloond, en geeft aanspraak op bevordering; noch geboorte, noch hofgunst (in naam!) De gemakken en gerijfelijkheden des levens vindt men in Pekin, even als in onze Europesche hoofdsteden, tot gaarkenkens, galanteriewinkels en huurkoetsen toe. Tegen brand zijn voorbehoedmiddelen; en het ontbreekt niet aan geneeskundige hulp (maar duur, tegen twee gulden de visite), zelfs kosteloos voor de armen. De verdraagzaamheid is onder dezen Keizer, wiens Vader de Christenen vervolgde, hersteld. Maar eerlijkheid is bij den Chinees verre te zoeken. Steengruis in het meel gemengd, verkoopen van kren-
{==250==} {>>pagina-aanduiding<<}
gen in plaats van goed vleesch, valsche maten en gewigten zijn te Pekin geene uitzonderingen, maar bijkans tot regel geworden. Voor zijn' besten vriend of een' bekenden burger kan men nooit zeker zijn, dat hij zich, bij het helpen sluiten van een' koop, niet zelf bevoordeelen zal. Gezellige bijeenkomsten zijn in China niet vreemd; doch men ontvangt zijne vrienden (buiten de bloedverwanten) zelden in huis, maar in herbergen. Grooten lust hebben de Chinezen voor tooneelvertooningen; er bestaat bij hen, gelijk in Indië, geheel onafhankelijk van onze Westersche Natiën, het romantische tooneelspel, hetgeen zou doen denken, dat dit toch nader bij de natuur komt, dan het klassieke. Maar het is tevens zonderling, dat de tooneelspelers bij de Chinezen niet minder, of misschien nog meer, in minachting zijn, dan, volgens hetzelfde vooroordeel, bij ons plaats heeft gehad, en nog in Roomsche, voorheen ook in Protestantsche landen. Zelfs aan Keizers wordt de begrafenis ontzegd, wanneer zij te veel verslingerd
zijn geweest op het tooneel; en de Mantchoux (hier vooral klinkt het woord Manshoeren in den tekst wonderlijk en dubbelzinnig) mogen geene tooneelvertooningen bijwonen, zekerlijk om hen niet door het vermaak te verslappen; ja de schouwburgen worden als slechte huizen aangezien, en de nieuwspapieren zouden zich aan zware berisping blootstellen, wanneer zij eenen tooneelspeler prezen, hoewel zij anders, zonder aanzien des persoons, alle uitstekende trekken van bekwaamheid of deugd moeten vermelden en prijzen.
Ten slotte moeten wij nog melden, dat men in deze beide Deelen, behalve de beschrijving der landen, die de Schrijver zelf heeft bereisd, ook nog belangrijke berigten vindt wegens andere, niet door hem geziene streken, zoo als Sungarije of Ili, Klein-Bucharije, Kokan in Groot-Bucharije, het land der Kirgisen, Tibet en Korea, deels uit Chinesche geschristen, deels, gelijk in het laatste geval, uit den mond van bewoners dier streken. Hoe weinig wij daarvan nog weten, blijkt wel uit de opnoeming van steden, die men in Europa geheel niet kent; zoo als Jarkang, of Jarkent, met twaalfduizend huizen (dus zekerlijk over de 100,000, of, volgens eene andere berekening, wel 250,000 inwoners) en met een bazaar of markt van meer dan een uur (10 li) lang; Kaschchar, eene zeer vermogende koopstad, met zekerlijk ook over de 100,000 inwoners; Eogani, met 30,000; Mergolan, met 20,000,

{==251==} {>>pagina-aanduiding<<}
en Naiman, met 10,000 huizen. (IIde D. bl. 98-104.) Doch deze zeer Oostersche berigten kunnen het ook wel in een' figuurlijken zin zijn, en daarenboven mogen er onder die huizen wel eene menigte nietswaardige en ellendige hutjes schuilen. De Mohammedaansche Geestelijken waren daar, ten tijde der onafhankelijkheid, in zekeren zin Gemeensmannen, die de Regenten van den predikstoel mogten aanklagen, maar alleen op Nieuwjaarsdag.
Wij eindigen, met deze Reis, waarvan wij het derde Deel met verlangen te gemoet zien, aan alle liefhebbers eener solide lectuur, en vooral aan elk, die in de kennis van het Oosten belang stelt, aan te bevelen. - De Vertaling is bij uitstek goed, en met de aanteekeningen van den Hoogduitschen Overzetter uit het Russisch (naar wien zij gevolgd is) verrijkt.

Merkwaardige Bijzonderheden, inhoudende de nieuwste Ontdekkingen in de Natuurkunde, Natuurlijke Historie, Land- en Volkenkunde, op alle gedeelten van den Aardbol. Door J.G. Sommer. Uit het Hoogduitsch. Met Platen. IV Deelen. Te Amsterdam, bij ten Brink en de Vries. In gr. 8vo. Te zamen 1275 bl. f 14-40.

Wanneer wij toestemmen, dat in de behoefte van ons lezend publiek niet genoegzaam kan worden voorzien, alleen door voortbrengselen van eigen grond, dan is dit niet, omdat het ons ontbreekt aan voortreffelijke vernuften, die, in onderscheidene vakken van letterkunde, Nederlands roem kunnen handhaven, maar omdat, bij onze naauwe en menigvuldige betrekkingen met andere volken, noodzakelijk ook bij hen, die zelve geene vreemde werken in het oorspronkelijke kunnen lezen, de begeerte moet ontstaan, om ten minste eenigermate bekend te worden met hetgeen elders wordt geschreven. Ofschoon wij dus gelooven, dat het eene vergeefsche poging is, om zich tegen deze begeerte te verzetten, en te zeer te klagen over de menigte van vertaalde werken, gelooven wij nogtans, dat iedere onderneming, om het ontbrekende door de overzetting van vreemde werken aan te vullen, onze aandacht verdient. Niemand toch zal, bij den smaak voor het van buiten aangevoerde, die ook in dit opzigt bij velen heerscht, den invloed ontkennen van zulke lectuur op het karakter en de denkwijze van onze landgenooten.

{==252==} {>>pagina-aanduiding<<}
Daar er veel wordt vertaald, hetwelk, om het op 't zachtst uit te drukken, zonder schade onvertaald ware gebleven, verblijden wij ons, zoo dikwijls aan de begeerte van onze landgenooten, om werken van uitheemschen oorsprong in hunne eigene taal te lezen, op eene nuttige wijze wordt voldaan. Dit meenen wij het geval te zijn ten aanzien van het thans aangekondigde werk, hetwelk voor het grootste gedeelte bestaat in eene bloemlezing uit de nieuwste reisbeschrijvingen, en over het geheel zulke berigten behelst, als op den titel beloofd worden. De lezer oordeele uit den inhoud. Iste Deel. De zoutzee Inderskoi en derzelver omtrek, gelegen in de Kirgisische heide van Azië. Verhaal van de gelukkige beklimming van den top des Montblanc door Kapitein undrel. De wandelende steen te Castle Stuart in Invernesshire in Schotland. Het eiland Madera. Reis van den Pruissischen Generaal minutoli naar Egypte. Inzameling der eijeren van de schildpadden aan den Oronoko. Het koningrijk Fezzan, in Afrika, en deszelfs-bewonert. Over de sneeuw- en ijsbergen in de Baffinsbaai. De Amerikaansche krokodillen. West-Kaledoniën, aan de westkust van Noord-Amerika. Waarnemingen op eene reis van Bukarest naar Konstantinopel. Bankes wonderbare ontdekkingen in het steenachtige Arabië. Kurdistan. Sir robert ker porters reis door Georgië en Perzië, in 1817 en 1818. De Samum, of Samieli. Over de Gems en Gemzenjagt. De waterval te Niagara, in Noord-Amerika. Nieuw-Orleans en deszelfs omtrek. Buenos-Ayres. De Philippijnsche eilanden. IIde Deel. Het eiland van Prins Wallis, of Pulo Pinang. De aardbeving van
Caracas op den 26 Maart 1812 en haar zamenhang met andere vulkaansche verschijnselen. De groep van rotsen bij Adersbach, in Bohemen. Leefwijze, zeden en gewoonten der Russen, in het stadhouderschap van Kasan. De Tartaren te Kasan. Port Louis op Isle de France. Over de volkplantingen aan den mond der rivier Columbia, in Noord-Amerika. Reis van den Heer boie door Noorwegen. De vlakte van Troja. Reis van arago om de wereld. IIIde Deel. De landen aan den Nijl. Chiva en deszelfs bewoners. Over het aard-cten van sommige wilde volken. Savoije. De IJslanders. De landen aan den Mississippi. Reis van den Heer lyon naar de Hudsonsbaai. Aardrijksen staatkundig overzigt van het Russisch stadhouderschap Simbirsk. IVde Deel. Londen. Astrakan. De gezondheidsbronnen bij Sergieuwsk. Het eiland Ischia. De Pyreneën.

{==253==} {>>pagina-aanduiding<<}

Doorgaans is de vertaling wèl uitgevallen; maar juist daardoor steken enkele onnaauwkeurigheden te meer bij het geheel af, zoo als Iste D. bl. 6. camelius, in plaats van camelus, en bl. 21. den genus, in plaats van het genus. Hetgeen in het hoofdstuk Londen, IVde D. bl. 19, voorkomt, dat de bouwmeester wren onder hendrik VIII de Westmunster-Abdij heeft hersteld, zal wel eene drukfeil zijn. Wren, de beroemde bouwmeester der St. Pauls-kerk, leefde in de laatste helft der zeventiende tot aan het begin der achttiende eeuw; terwijl hendrik, de Koninklijke tegenschrijver van luther, reeds omstreeks de helft der zestiende eeuw gestorven was.
Wat nu het werk zelf betreft, wij lazen hetzelve met genoegen. Dikwijls noemt sommer zijne bronnen; maar wenschelijk ware het geweest, dat hij dit meermalen gedaan had, vooral daar, waar zijn verslag in belangrijke bijzonderheden van dat van anderen verschilt, b.v. Iste D. bl. 294 env., waar een veel schooner tafereel wordt opgehangen van de Philippijnsche eilanden, dan door de Heeren rühs en lichtenstein, in hun vervolg op zimmermann's Taschenbuch. Vooral wenschen wij van harte, dat de gunstige beschrijving der Spaansche geestelijken op deze eilanden meer met de waarheid overeenkomstig moge zijn, dan die van renouard de sainte croix, die zich nog in 1804 en 1805 aldaar ophield (*).
Of een soortgelijk werk, door eenen van onze bekwame Aardrijkskundigen vervaardigd, niet meer nog naar de behoeften van ons publiek had kunnen ingerigt zijn, en of ook ons vaderland geene nog min bekende en echter merkwaardige bijzonderheden bezit, welke in zulk een werk eene plaats verdienden, willen wij niet vragen. Het werk, ook zoo als het nu is, zal aan lezers, wier smaak niet geheel verwend is door het overdrevene van verdichte verhalen, over het geheel een aangenaam onderhoud verschaffen, en beminnaars van eene meer geregelde beoefening der aardrijks-, natuuren volkenkunde zullen hier zelfs belangrijke bijdragen vinden tot verrijking van hunne stelsels.







{==254==} {>>pagina-aanduiding<<}

Hugo de Groot en Maria van Reigersbergen, door Jeronimo de Vries. Te Amsterdam, bij ten Brink en de Vries. 1827. In gr. 8vo. 235 Bl. f 2-90.


Vino vendibili non opus est suspensa hedera. 

Onder de Schrijvers, die, door hunne uitgebreide kennis, in het vak onzer fraaije letter- en dichtkunde, hunnen goeden smaak en hunne bevallige schrijfwijze, uitmunten, bekleedt de Heer jeronimo de vries eene aanzienlijke plaats. Als zoodanig heeft hij voor altijd zijnen roem gevestigd, door zijne bekroonde Verhandeling over onze Nederduitsche Dichters en Dichtkunde; zoodat men van hem niets middelmatigs verwacht, en zijn naam genoeg is, om al, wat uit zijne pen vloeit, aan te prijzen. Onze lofspraak over het hier aangekondigd geschrift is dus overbodig. Recensent zegt derhalve eenvoudig: wie de voorname levensbijzonderheden en lotgevallen van den doorluchtigen de groot, zijne uitstekende verdiensten, zijn karakter, enz. en de begaafdheden en hooge waarde van zijne voortreffelijke gade, maria van reigersbergen, wil leeren kennen, zal ze, in dit geschrift, op het aangenaamst beschreven en voorgesteld vinden. Het maakt de lectuur van vele andere geschriften genoegzaam noodeloos, en heeft dit boven allen vooruit, dat het meest alles heeft opgenomen, hetwelk, eerst sedert kort, vooral wegens de beroemde vrouw, uit hare brieven, in de Letteroefeningen van 1824, is aan het licht gebragt, en dat het doorweven is met vele aanmerkingen, welke voor lezers en lezeressen van veelvuldig nut zijn kunnen. Voor verkorte inhoudsopgave is het stuk niet vatbaar, en er uittreksels uit te geven, als proeven van deszelfs bevallige schrijfwijze, zou zoo noodeloos, als met het reeds gezegde strijdig zijn. Ondertusschen geen menschelijk werk is volkomen, of kan het zijn, en, in gevolge daarvan, zijn hier ook maculae, quas aut incuria fudit, aut humana parum cavit natura, en welke Recensent meent te moeten opmerken, zoo opdat hij den lezer zijne onzijdigheid bewijze, als opdat hij den verdienstelijken Schrijver opwekke, om, in
't vervolg, nog al meer oplettend te zijn.
Hetgeen, op bladz. 180-183, voorkomt, wegens vrouwelijke pligten, geven wij den Heere de vries in bedenking,

{==255==} {>>pagina-aanduiding<<}
of niet wat al te uitgebreid en algemeen, en in eenig opzigt onnaauwkeurig is. Het een en ander wordt daarin tot pligs gebragt, hetgeen niet van alle vrouwen verwacht of gevorderd, noch, als vereischte tot het ware vrouwelijk karakter, in het algemeen, gerekend kan worden. De groot's gade mogt het alles in zich vereenigen; maar niet alle vrouwen hebben hare begaafd- en bekwaamheden. De hier gegevene schets is derhalve wel die van maria van reigersbergen; maar als die, waaraan elke ware huismoeder zou moeten beantwoorden, kan zij, dunkt ons, niet gelden.
Wat wij, op bl. 95, reg. 4 en 5 van onderen, lezen: ‘onder voorzitterschap van den Prins in persoon,’ behelst, meenen wij, een misslag. Wij weten niet, dat dit ergens gezegd is. Hebben wij het niet mis, dan was de Raadpensionaris de altoosdurende Voorzitter der Staatsvergadering van Holland, en, als de Heeren Stadhouders te dier vergadering verschenen, was hunne plaats aan het hoofd der Ridderschap, welke, door monde van den Raadpensionaris, allereerst haar advies, of stem, uitbragt. Was de Stadhouder (gelijk in den tekst het geval was) door de vergadering bijzonderlijk genoodigd, om hare zitting bij te wonen, ten einde zijn persoonlijk advies te hooren, dan heeft men hem natuurlijk gelegenheid verschaft, om het te uiten, en zal het veel invloed op de stemming der leden gehad hebben; doch het bleef niettemin slechts zijn advies, en hij was daarom geenszins Voorzitter der vergadering.
Op bl. 190, reg. 13, wordt gezegd: ‘Tweemalen trok de gade van de groot naar het vaderland.’ Dit dient te zijn viermalen, gelijk uit de brieven van de groot en de haren blijken kan. Namelijk in 1624, 1627, 1631 en 1639-1640. In de twee laatste jaren bragt zij er wel zestien maanden door. Ook reisde zij niet altijd, ter besparing, over zee, gelijk op bl. 191 gezegd wordt. Zij deed het ook somtijds te land, en alleen uit nood over zee, 'als zij of geen geleide, of geen paspoort naar genoegen krijgen kon. Venit ad vos uxor mea, et quidem mari, quia a Bruxellis diploma sene contumelioso in Hollandos nomine non potuit impetrare, schrijft grotius, in Epp. Append. No. 455, niet 555, gelijk de brief verkeerd genommerd is. Ziedaar wederom een bewijs van hare kieschheid en van achting voor het ondankbaar vaderland! Zij getroostte zich liever de moeijelijke en meer gevaarlijke zeereis, dan dat zij gedoogde, dat,

{==256==} {>>pagina-aanduiding<<}
door het vijandig Brusselsch Gouvernement, in haren vrijgeleide-brief een woord, voor hare landgenooten beleedigend, (vermoedelijk van rebellen, of iets dergelijks) werd ingevlochten. Ter besparing kon zij ook de reis ter zee niet doen: want niet alleen zij zelve en haar gevolg, maar ook hare paarden (en vermoedelijk ook haar rijtuig) werden ter zee vervoerd. V. Epp. grotii, ubi s. No. 518.
Op bl. 199, reg. 8 en 9 van ond., staat: ‘Mijne zoons gevoelen niets;’ maar dit wordt dus, te onregt, ook op pieter en dirk de groot toegepast. Grotius sprak alleen van cornelis. ‘Filius (schrijft hij, No. 597.) nihil sentit.’
Op bl. 212, reg. 1. 2: ‘Altijd gesloten blinden.’ Daarvan is ons niets bekend. De vensters waren, op Loevestein, zwaar getralied, en men wilde die nog verdubbelen; doch dit werd verbeden. Zie brandt, Leven van de groot, bl. 214.
Op bl. 224, reg. 11. 12: ‘Gevangenneming van haren oudsten zoon.’ Men leze, haren jongsten zoon. Deze werd wel driemalen krijgsgevangen gemaakt. De oudste zoon, voor zoo veel wij weten, nooit.
Aldaar, reg. 15. 16. ‘Naar aken, om de wateren tot herstel van hare gezondheid te gebruiken.’ Voor aken leze men spa, en versta het van moeder en dochter beide. V. Epp. grot. No. 1758.
Op bl. 226, reg. 13: ‘Te Delft.’ Neen: in 's Gravenhage. V. burigny, Vie de grotius, II. 219.





Gedichten van C.A. Oudemans en A.C. Oudemans. Te Amsterdam, bij G. Portielje. 1827. In gr. 8vo. X en 240 Bl. f 3-60.

Twee broeders, waarvan de eerste in den krijgsdienst tot den rang van Kapitein-Adjudant opgeklommen, en de andere, die zich reeds voordeelig bekend gemaakt heeft door een Chronologisch Handboek van de Geschiedenis, Haarl. 1824, in het vak van het onderwijs geplaatst is, leveren hier hunne dichterlijke geestvruchten, in eenen zwaren octavo-bundel vereenigd, aan het publiek. Schoon de geheel verschillende levensstand van beiden natuurlijk eenigen invloed moet hebben uitgeoefend op de vorming van hun talent, heeft echter hunne poëzij eene zoo treffende familiegelijkenis, dat men

{==257==} {>>pagina-aanduiding<<}
hen, ook in het dichtkundige, als broeders groeten moet, en dat de beoordeelaar bijna alle goede hoedanigheden en gebreken, welke hij in den eenen te prijzen of te laken heeft, bij den anderen wedervindt. Alleen schijnt de krijgsman op sommige plaatsen wat meer vuur en geestdrift in zijne verzen te brengen; en de onderwijzer, die ontegenzeggelijk het voorregt van eene grondiger wetenschappelijke vorming bezit, weet beter partij te trekken van het schilderachtige onzer taal, en slaagt gelukkiger in het schetsen van zachte natuurtooneelen, gelijk zijn zangerig stukje de Lente, op bl. 209, bewijst. Beiden echter, schoon dikwijls een aantal versregels achter elkander leverende, in welke weinig te berispen valt, missen dien tintelenden gloed en die hoogere scheppingskracht, welke den waren Dichter kenschetsen; hunne uitgebreidere stukken dragen, door derzelver nuchterheid en prozaïsche houding, de duidelijkste blijken van meer met moeite uit het hoofd voortgebragt, dan uit het hart voortgestroomd te zijn; en bijna nooit zijn zij van die heldere lichtvonken, van die treffende denkbeelden en veelomvattende kernspreuken doorsprankeld, welke, ook in het kleinste stukje en bij het geringste onderwerp, den echten Dichter als onwillekeurig openbaren. Doch, blijkens de voorrede en de toewijding van dezen bundel, maakt het edeldenkend broederpaar ook geene aanspraak op den hoogeren rang onder onze zangers; zij poogden alleen, door hunne kunstelooze gedichten, het hunne bij te dragen, om onze nationale grootheid te verheffen, vaderlandsliefde aan te kweeken, en de deugd als deugd te doen beminnen;

En zoo, bij 't schoon gezang der blijde filomeelen, 
Mag ook het muschje kunstloos kwelen, 
En God verwerpt die toonen niet. 

Neen waarlijk, noch God, noch het Vaderland, noch het letterminnend Publiek zal dergelijke toonen verwerpen, als ons hier van elke bladzijde, schoon minder dichterlijk gestemd, toeklinken; bij het groot gedeelte onzer meer eenvoudige en min geletterde landgenooten, hetwelk zich meer bepaalt tot de stof dan tot den vorm, zullen zij gewis een gunstig onthaal vinden, en de kiemen van vaderlandsliefde, verlichting en verdraagzaamheid steeds meer en meer doen ontwikkelen en ontspruiten; want deze drie onderwerpen, be

{==258==} {>>pagina-aanduiding<<}
nevens deugd en godsvrucht, liefde en vriendschap, gaven aan de beide broeders alle hunne zangen in, en geen zedelijke wanklank is dezelve onwaardig.
Dit is in het algemeen ons oordeel; en, ten einde hetzelve behoorlijk te staven, zullen wij de voornaamste dichtstukken der beide broeders, ieder afzonderlijk, eens vlugtig doorloopen. - Het eerste stuk van den krijgsman is een door de Maatschappij te Brugge bekroond gedicht: De heldenmoed der Vlamingen tegen de Franschen, dat den zoogenaamden slag der sporen, in 1302 bij het dorp Groeninghe geleverd, bezing. Van dit waarlijk voorbeeldeloos oorlogsfeit, toen weinige ruiters en een handvol slecht gewapende burgers de keur der Fransche legermagt, uit 60,000 voetknechten en 12000 ruiters, meest adellijken, bestaande, vernietigden, had een heerlijk dichterlijk tafereel kunnen worden opgehangen; doch oudemans, die zich waarschijnlijk voor zulk eene schildering niet berekend gevoelde, geeft ons een gedeelte der Vlaamsche geschiedenis, in kronijkmatige verzen, tot inleiding; b.v.:

Doch treden wij terug tot d'eersten grond der twisten, 
Die wel Dampière's val, maar Vlaandrens roem beslisten, 
En zien wij, hoe de list soms vorstentroonen schraagt, 
Als zij, 't verraad ten doel, het regt eens volks belaagt. 

Wat hier 't verraad ten doel beteekenen moet, begrijpen wij niet. Een vorst, een troon, een rijk kan het verraad ten doel staan; maar de list? - Dit schijnt ons onzin. Oudemans gaat voort:

't Behaagde aan Englands Vorst, dien Flips ten strijd dorst dagen, 
De dochter van Graaf Gui voor zijnen zoon te vragen, 
Die hem als Rijksmonarch zou volgen op den troon. 

Plat proza, niets beter dan het volgende:

't Vooruitzigt van den Graaf, dat zijn geslacht de kroon 
Van England torschen zou, en 't Grafelijk vermogen 
Door dezen band van 't bloed in luister zou verhoogen, 
Was in zijn oog te schoon. 

Wie spreekt zelfs in den gewoonlijken omgang zoo overtollig? 't Vooruitzigt van den Graaf was in des Graven oog te

{==259==} {>>pagina-aanduiding<<}
schoon; het eerste, van den Graaf, moet, als onnut, weggesnoeid.

De rang van Kroonvorstin 
Had voor een weigring toch te veel aanloklijks in, enz. 

Wij erkennen het, tot vergelding zijn er dichterlijke plaatsen in dit stuk; maar eene dergelijke inleiding bederft alles.
De Menschlievendheid, door dezelfde Maatschappij in 1825 bekroond, heeft in ons oog meerdere dichterlijke waarde; doch uit de vergelijking van de hier voorkomende schildering van het redden van schipbreukelingen met soortgelijke, bij nierstrasz en anderen te vinden, zal oudemans, hiervan zijn wij overtuigd, zelf zijne zwakheid gevoelen. Regels, als de volgende, zijn taalkundig slecht:

O Noordzee, veld der vadren glorie! 

Hier is het uitgelatene van onmisbaar. Deze gebrekkige woordvoeging vonden wij op meer plaatsen, ook wel eens bij den broeder.

Toen gij den dood in de armen lag. 

De derde persoon voor den tweeden. Eene verwisseling, insgelijks meermalen voorkomende, ook bij den broeder, van wien zulks, als onderwijzer, meer nog bevreemdt:

Toen ge aan Nangasakky's kusten zelf den dood in de armen lag. (Bl. 200.) 
En 't voorbeeld, dat ge ons dikwerf gaf. (Bl. 97.) 

In de Aanmoediging tot ondersteuning der Grieken, en in den Blik op Nederland, vonden wij verreweg de meeste poëzij: hier zijn dichterlijke wendingen; hier heerscht dikwijls gloed en bezieling, soms te schielijk tot prozaïsche koudheid verkoeld. Eenige vergelijkingen zijn waarlijk treffend; andere daarentegen ongepast; bij v. bl. 110:

Ja, Neêrland! groot waart gij in de onvergeetbare eeuwen, 
Toen gij door eendragt sterk, gelijk de fiere leeuwen, 
't Heelal, voor u geknield, uw wet en zegen gaf. 

Die leeuwen hebben hunne standplaats hier waarschijnlijk aan de noodzakelijkheid, om op het voorgaande eeuwen te rijmen, te

{==260==} {>>pagina-aanduiding<<}
danken; wij hebben nooit van de eendragt dezer ongezellige dieren gehoord, of, indien men de vergelijking op den volgenden regel betrekken wil, ook nimmer vernomen, dat zij aan 't heelal hunne wet en hunnen zegen gaven.
Nog een staaltje:

Wie toch is zoo ontaard, 
Die niet de vrouw nog eert, die eens hem heeft gebaard, 
Schoon ze aan natuur den tol vóór jaren reeds betaalde? 

Deze eerste vergelijking snijdt hout, gelijk men zegt; maar die volgt, is wel van hout, doch is zij houtsnijdend?

En wie dankt niet de zon, die eens den stam bestraalde, 
Schoon ze ons haar warmte onthoudt in 't nijpend winteruur, 
Als men verkleumd, verstijfd, zich zelv' dan bij een vuur 
Van takken van dien stam mag koestren en verwarmen. 
Zoo danken we ook den roem, die zijne koestrende armen 
Niet slechts om 't voorgeslacht al zeegnend henensloeg, 
Maar tevens om het kroost, dat het in de aadren droeg. 

Waarlijk, Recensent is zichzelven niet bewust van geheel ontaard te zijn, en toch betuigt hij, nimmer, bij een knappend houtvuur zittende, gedacht te hebben aan de zon, die vroeger scheen op den stam, waarvan hij de blokjes zag vlammen! Beter is het, geene vergelijkingen te maken, dan zulke; en over het algemeen kan men het den jongen Dichters niet genoeg aanraden, voorzigtig te zijn met deze soort van poëtische sieraden; de gewone zijn reeds duizendmaal in verschillende vormen gebezigd en dus afgesleten, en het nieuwe en treffende is slechts door het echt genie te vinden. - Doch reeds aanmerkingen genoeg. Eene vraag, echter, kunnen wij niet terughouden: droeg het voorgeslacht het kroost in de aderen, of het kroost het voorgeslacht? de woordvoeging is dubbelzinnig; doch, welk ook het antwoord wezen mag, beide is het even onbegrijpelijk.
Onder de verdere kleinere stukjes van c.a. oudemans onderscheidden wij bijzonder dat aan j. van olmen, en de Legitimiteit; de overige zijn meestal gelegenheidsverzen, gelijk men ze dagelijks vervaardigt, en welke dus niet aan het grooter publiek - wij zeggen juist niet behoorden, maar - behoefden medegedeeld te worden.
Van den broeder ontvangen wij vooreerst een' Jubelzang op

{==261==} {>>pagina-aanduiding<<}
het vóór vier jaren gehoudene Eeuwfeest der Leydsche Hoogeschool; een stuk, dat waarschijnlijk medegedongen heeft naar den Eereprijs, die door niemand scheen behaald te mogen worden. Er is, onzes inziens, een hoofdgebrek in het plan van dit gedicht; dat het zich, namelijk, te veel ophoudt met Leydens toestand onder het beleg, en te weinig de verhouding doet uitkomen, in welke het loon stond tot den bewezenen heldenmoed; iets, dat, blijkens de bewoordingen der prijsuitschrijving, wel degelijk het oogpunt was, waaruit men het onderwerp behandelen moest. Ook misten wij ongaarne eene schildering van den invloed, dien deze Hoogeschool op de beschaving van Europa en den aangroei der wetenschappen heeft uitgeoefend, welke het belangrijkste gedeelte des gedichts moest uitmaken, en die hier slechts met eenige gewone uitroepingen en gemeenplaatsen (loci communes) is afgezet. Overigens vindt men hier eenige krachtige coupletten; doch doorgaande dichterlijke gloed en bezieling ontbreken. - Zijn tweede uitgebreider stuk is getiteld: De Lof van Amsterdam, ten aanzien van deszelfs liefdadige Gestichten en nuttige Inrigtingen, en ontrolt ons eene dichterlijke naamlijst, welke in de uitvoering onderscheidene verdiensten bezit, en tevens tot onderscheidene aanmerkingen de stof zoude kunnen leveren. Doch deze beoordeeling heeft reeds te veel plaats ingenomen, dan dat wij nog langer bij het een of ander zonden mogen vertoeven. Alleen willen wij nog de Dweepzucht aanstippen, als een stukje vol kracht en kernachtigheid; en de Lente, als eene welgeslaagde proeve van zachte, schilderachtige poëzij:

De schittrende dauw van den morgen, 
Die paarlende op bloemknopjes rust, 
Wordt zacht door de ruischende windjes 
Van bloesems en blaadjes gekust. 
En keert weêr de zonne naar Thetis, 

(deze preciöse - men vergeve dit Duitsch woord - omschrijving past niet bij de eenvoudigheid des geheels)

Hoe zacht schijnt de maan dan in 't woud, 
Of wemelt op murmlende beekjes, 
Waarin zich het vischjen onthoudt. 

De meerdere uitvoerigheid dezer beoordeeling strekke ten

{==262==} {>>pagina-aanduiding<<}
bewijze, hoe zeer wij er ons op toeleggen, om minder algemeen bekende talenten op eene streng regtvaardige wijze bij het publiek in te leiden, en pas gewijde priesters der Muzen door onze welgemeende raadgevingen het regte spoor trachten aan te wijzen. Bij hen, wier dichttrant en mindere of meerdere verdienste reeds als bekend kan voorondersteld worden, schijnt ons de uitvoerigheid minder noodzakelijk; het publiek kent hen reeds; doch de aanvangers moet het nog leeren kennen.




Vermaard Regtsgeding. Proces van den Siciliaanschen Priester Contrafatto. Hof van Zittingen van Parijs. Voorzitterschap van den Heer De Monmerqué. Verhoor van den 15 October 1827. Uit het Fransch. Te Amsterdam, bij J.C. van Kesteren. 1828. In gr. 8vo. 76 Bl. f :-75.

Onder dezen vrij zonderling afgebroken' titel worden wij nader bekend gemaakt met eene regtzaak, welke in der tijd geheel Parijs in rep en roer bragt, en ook buitenlands algemeene belangstelling verwekte, dewijl de zoo veel geruchts makende Congregatie hare magtige hand leende ter bescherming van den ontuchtigen Priester, en de Constitutionele partij, daarentegen, al het mogelijke aanwendde, om den schandelijken verkrachter zijne welverdiende straf te doen ondergaan; hetwelk dan ook, door de lofwaardige standvastigheid en pligtsbetrachting der Fransche Regters, mogt gelukken. Dit vlugschrift behelst de verklaringen der getuigen, de ontkentenis van den beschuldigde, den eisch van het Officie, de verdediging van des beschuldigden Advocaat, en het pleidooi voor de moeder der vijfjarige mishandelde, welke zich civiele partij gesteld had. Wij kunnen niet genoeg de kieschheid prijzen, welke bij de uitelkanderzetting dezer schandelijke zaak in dit geschrift is in acht genomen, en durven hetzelve dus gerustelijk aanprijzen aan allen, die iets meer van den eerloozen Abt contrafatto, die thans in het slavenhuis te Toulon zijne misdaad boet, wenschen te weten.




Verhalen voor mijne Vriendinnen, in karakterschetsen voor den beschaafden stand, door C.M.D.E. Te Amsterdam, bij J.C. van Kesteren. 1827. In gr. 8vo. f 2 80.

Onder dezen titel ontvangt de lezer, in 302 bladzijden,

{==263==} {>>pagina-aanduiding<<}
acht verhalen, benevens twee andere stukken, het eene over de vriendschap der vrouwen en het andere over de zucht om als kunstenares te schitteren, welke meer uitweidingen zijn, dan doorloopende verhalen.
In De familie Eerlief, of de opoffering beloond, bestaat de opoffering daarin, dat Amalia gehoorzaam berust in de verstandige, doch koele afwijzing van haren minnaar door hare moeder. Evenwel zij zorgt, dat hij zich van de voortduring harer liefde overtuigd houdt. De belooning is, dat haar vader, reeds als dood betreurd, nog gelukkig komt opdagen, en voor dochter uit de West een' bruidschat van twintigduizend guldens medebrengt. De zaak wordt daardoor geschikt en de jonge lieden een gelukkig paar. - In De stem van het geweten leert, inderdaad zonderling, eene rijke, deftige Amsterdamsche weduwe, door het beleid van eene Fransche gezelschapsjufvrouw, echte Hollandsche milddadigheid uitoefenen. Dit is juist niet zeer nationaal gedacht. Zij wordt nu zoo mild, dat neef Frederik, voor wien zij vroeger hare geheele nalatenschap bestemd had, met de helft zal moeten tevreden zijn. Deze troost zich echter met de lieve Française te huwen. - In De eerste keuze is niet altijd de beste ziet Julia, door den ligtzinnigen Willem K. verlaten zijnde, haar verlies vergoed door het aanzoek van twee minnaars, van welken zij aan Ferdinand hare hand schenkt, en eene gelukkige echtgenoote wordt. - De vriendschap der vrouwen zegt veel van de Dames, hetwelk wij niet gaarne zouden zeggen, uit vrees voor het ongenoegen onzer lezeressen. Maar misschien is geheel dit werk, en dus ook dit stuk, van eene vrouwelijke hand; er kan dus wel iets aan zijn van hetgeen hier ter neder gesteld is; het is in allen gevalle der overweging waardig, en bevat nuttige lessen. - Ofschoon het bovenschrift, Trotsche menschen zijn kleingeestig in tegenspoed, minder gelukkig gekozen is, om ons de hoofdleering van het verhaal, Hendrik Wisselhof en Nathalia Rheinwald, te doen kennen, is hetzelve nogtans, naar ons oordeel, niet het minste in dezen
bundel; het waarschuwt, op eene levendige en onderhoudende wijze, tegen trotschheid, als de oorzaak van norschheid, die den mensch in de schatting van achtingwaardige menschen benadeelt, en van verkwisting, die zijne huisselijke welvaart verwoest. - Felix en Emilia, of de familie Edelhorst, maakt ons bekend met twee deugdzame gelieven, die elkander in het begin hopeloos beminnen. Onver-
{==264==} {>>pagina-aanduiding<<}
wachts, echter, verschijnt, als een Deus ex machina, de schatrijke Riesen, en schenkt, uit dankbaarheid, omdat Felix zijnen zoon uit de handen van valsche spelers gered heeft, aan dezen veertigduizend guldens. Nu wordt, zoo als van zelf spreekt, het huwelijk geklonken. - Caroline L., of de zucht, om aan ieder te behagen, maakt een meisje daarna ongeschikt, (om?) als echtgenoote gelukkig te zijn. De Hemel beware iederen braven man voor zulk eene Caroline; maar hard was ook de straf voor hare zucht, om aan ieder te behagen. - De twee laatste stukken, waarvan het eerste heet: De zucht, om als kunstenares te schitteren, maakt jonge juffers meestal ongeschikt, om huisselijk geluk te bevorderen en te genieten, en het andere, Charlotte en Anna, hebben beide hetzelfde doel, namelijk aanprijzing van huisselijkheid aan jonge lezeressen.
Reeds uit de korte opgave van den inhoud zal de lezer bemerken, dat er in deze verhalen nog al wat avontuurlijks, ja onwaarschijnlijks voorkomt. Evenwel vonden wij in dezelve ook veel goeds; zij kunnen eene aangename tijdkorting verschaffen, en verdienen, wat derzelver zedelijke strekking en goeden geest betreft, onze aanprijzing.





Lijkzang op den weleerw. zeer gel. Heer Jan Scharp, in leven Ridder van den Nederlandschen Leeuw, Lid van 't Koninklijk Instituut, Theol. Doctor enz. enz., laatst rustend Leeraar te Rotterdam, door L. van den Broek. Te Rotterdam, bij P. van Waesberge. 1828. In gr. 8vo. 16 Bl.

Deze dichterlijke uitboezemingen bij den dood van eenen zoo verdienstelijken man als de grijze scharp, die de grondigste geleerdheid met de zeldzamere natuurgave van een onuitputtelijk vernuft vereenigde, en ook als mensch en burger hoogachting verdiende, zijn vloeijend, en het kleed, waarin dezelve gehuld zijn, is sierlijk; doch aan dezelve ontbreekt, onzes inziens, een hoofdvereischte van alle dichterlijke lofspraak; dat zij, namelijk, een helder en van alle anderen onderscheiden beeld des bezongenen in onzen geest teruglate. In plaats van zich te verbreeden in alle die sierlijke gemeenplaatsen, welke bij den dood van elken kundigen en gemoedelijken Godsdienstleeraar worden afgezaagd, had

{==265==} {>>pagina-aanduiding<<}
ons de jeugdige Dichter, met eenige fiksche penseelstreken, den man moeten schilderen, dien hij bezong; vooral die verzustering van geleerdheid en vernuft moeten doen uitkomen, welke hem zoo bijzonder onderscheidde, en de vrolijke stemming der ziel, welke hem ook in de veelvuldige wederwaardigheden zijner loopbaan bijbleef. Doch de Dichter kan hem slechts gekend hebben in de laatste jaren zijns levens, toen hij, nedergedrukt onder den last des ouderdoms en der onaangenaamheden, slechts eene schaduw was van den eens zoo kracht- en geestvollen man; en daarom mogen wij hem dit niet zoo zeer ten kwade duiden. Overigens schijnt dit Lijkdicht uit het hart gevloeid te zijn, en toont, gelijk al hetgeen ons vroeger van van den broek onder de oogen kwam, eenen onmiskenbaren poëtischen aanleg, die, door vlijtige studie en langdurige oefening beschaafd en veredeld, zich eenmaal tot een heerlijk talent kan ontwikkelen.




Opwekking aan mijne Landgenooten tot Liefdadigheid, door A.C. Oudemans. Te Amsterdam, bij G. Portielje. 1828. (Uitgegeven ten voordeele der Scheveningsche ongelukkigen.) In gr. 8vo. 8 Bl. f :-25.

Er is, wel is waar, weinig of misschien geene poëzij in deze versregelen, met welke de Heer oudemans de Nederlandsche weldadigheid inroept ten behoeve dier ongelukkige weduwen en weezen, wier echtgenooten en vaders in de laatste stormen met hunne vischpinken zijn omgekomen; doch de edelaardige Nederlander let, bij dergelijke rampen, weinig op het min of meer dichterlijke van den toon, op welken men hem om hulp aanspreekt; het is hem genoeg, aangespoord te worden, om eene edele daad te verrigten, en die doet hij, door zich deze welgemeende regelen aan te schaffen. Moge dus spoedig aan dit Dichtstuk de eer eener herhaalde oplage te beurt vallen!





De dankbare Vriezen aan hunne weldadige Landgenooten. Dichtstuk, door Mr. C.P.E. Robidé van der Aa. Te Leeuwarden, bij G.T.N. Suringar. In gr. 8vo. XIV en 28 bl. f :-50.

De dankbare Vriezen aan geheel Nederland. Dichtstuk, door Petronella Moens. Te Harlingen, bij M. van der Plaats. In gr. 8vo. 21 Bl. f :-60.


{==266==} {>>pagina-aanduiding<<}

Onbekrompene weldadigheid is zeker eene der kenmerkendste eigenschappen van het Nederlandsch volkskarakter, en dit is waarlijk eene zeer wijze schikking der Voorzienigheid; want bijna ieder jaar vordert de eene of andere groote nationale ramp eenen zoo krachtigen bijstand, dat slechts het geheele volk, en niet de Regering alleen, denzelven verleenen kan. Nooit was dit blijkbaarder, dan in de drie laatstverloopene jaren, welke, voor een groot gedeelte onzer Noordelijke gewesten, de verschrikkelijkste plagen, vreesselijke overstrooming, besmettelijke ziekte en ontzettende sterfte, aaneenschakelden. Doch, hoe groot en langdurig ook de rampen zijn mogten, zij overtroffen de Nederlandsche weldadigheid en menschenliefde niet. Giften en gaven van allerlei aard stroomden, in de ruimste mate en de onafgebrokenste opvolging, uit alle oorden des lands naar de lijdende gewesten, en een aantal menschenvrienden, grooter zelfs dan de verschrikkelijke nood vereischte, snelde toe, om leven en gezondheid te wagen, ja op te offeren aan de redding hunner veege landgenooten. Waarlijk, bij al het treurige en ijzingwekkende leverde ons vaderland toen een edel schouwspel op. Alle Nederlanders schenen niet zoo zeer burgers van denzelfden staat, als broeders van hetzelfde huisgezin te zijn. En dan durven vreemdelingen nog zeggen, dat wij geenen volksgeest, geen public spirit bezitten!
Vriesland deelde zwaar in de rampen dier drie ongelukkige jaren; maar het deelde naar die eigene verhouding in de weldaden der Nederlandsche menschlievendheid. Niets natuurlijker dus, dan dat deszelfs inwoners algemeen de behoefte gevoelden, om een gedenkteeken hunner dankbaarheid aan het hulpvaardige vaderland op te rigten. Eenige burgers van Harlingen waren de tolken van het algemeen gevoelen, en riepen alle Vriesche Dichters op, om de hulde der dankbare Vriezen aan hunne weldadige landgenooten toe te brengen. Meer dan twintig hunner beantwoordden aan deze edele oproeping; doch, gelijk het, helaas! zoo dikwijls bij ons plaats heeft, de gevoelens der kunstregters liepen zoo zeer uit elkander, dat er geene bekrooning konde gedaan worden, en de gedenkzuil der Vriesche dankbaarheid bleef wel opgerigt in de harten, maar kwam niet, met goud bekroond, van de drukpers.
Onder de mededingers bevonden zich de Heer robidé

{==267==} {>>pagina-aanduiding<<}
van der aa en Mejufvrouw moens; en, door de teleurstelling niet afgeschrikt, zenden zij thans hunne dichtstukken in het licht. Beiden zijn zij doordrongen van hun onderwerp, en de verzen stroomen hun uit het hart; beiden zijn waardige tolken van de dankbaarheid van Vriesland: ons schijnt het echter toe, dat de Dichter de Dichteres, in eenvoudigheid, bezieling en helderheid van beelden en uitdrukking, te boven streeft. Maar van der aa was ook een werkzaam ooggetuige der namelooze ellende en alles overtreffende hulpbetooning; hij moest het dus winnen in waarheid en levendigheid; en, wanneer men eenige met het vloeijende der rede strijdende inversies en eene enkele gewrongene woordvoeging en zinbouw uitzondert, is zijn gedicht waarlijk voortreffelijk. Bij Mejufvrouw moens vindt men ook een aantal schoone plaatsen; doch haar gewone dichttrant, die wel eens in het nevelachtige en gemanierde valt, en in welken men meestal meer fraaije, schilderachtig schijnende woorden, dan diepe of nieuwe denkbeelden aantreft, komt ook hier te voorschijn, ofschoon niet in die mate, als in andere van hare veelvuldige gedichten. Voegt men hierbij, dat zij zich niet op de plaats zelve bevond, en ook het vermogen derft, om dergelijke tooneelen te aanschouwen, dan zal men het haar niet alleen niet ten kwade duiden, dat zij hier voor van der aa moet onderdoen, maar haar zelfs moeten bewonderen, dat zij in zoodanige omstandigheden nog zoo schoon heeft kunnen zingen, en met kleuren, die der waarheid zoo nabij komen, heeft kunnen schilderen.





Griekenland. Dichtstukjes van Wilhelm Müller. Door J.W. Ijntema.


Thus sung, or would, or could, or should have sung 
The modern Greek in tolerable verse. 
 
byron. 

Te Amsterdam, bij G.S. Leeneman van der Kroe en J.W. IJntema. 1828. In gr. 8vo. 16 Bl. f :-30. (*)
In deze kleine gedichtjes van den te vroeg ontslapenen müller steekt oneindig meer echte, volksmatige poëzij, dan in sommige bladrijke versbundels. De nationale geest van Nieuw-Griekenland, natuurlijk hemelsbreed van dien van Oud-Hellas verschillende, spreekt zoo begoochelend en zoo ongedwongen

{==268==} {>>pagina-aanduiding<<}
uit dezelve, dat men waarlijk echte nieuw-Grieksche volksliederen, gelijk die, welke fauriël heeft in het licht gegeven (*), meent te lezen, en dat men geen gepaster motto konde nemen, dan de gekozene versregels van byron:

Zóó zong de nieuwe Griek, of zóó, zóó zou hij zingen, 
Als 't eigen onderwerp zijn' geest in vlam deed staan. 

De Heer ijntema is bijzonder gelukkig geslaagd in derzelver overbrenging; vooral de laatsten zijn voortreffelijk: bij het eerste schijnt hij nog den regten toon niet te hebben kunnen aanslaan; doch bij de volgenden gaat dit crescendo beter, ja zoo goed, dat wij hem durven verzekeren van een welkom geschenk te zullen geven aan het Nederlandsch publiek, dat zoo veel belang stelt in het lot der ongelukkige Grieken, indien hij nog een twaalftal van deze Lieder der Griechen, op dezelfde keurige wijze vertolkt, de wijde wereld inzendt. Vooral V, de Ruïnen van Athene aan Engeland, en VI, de kleine Hydrioot, zijn kunstjuweeltjes.

Almanak voor Militairen, voor het Jaar 1828. Te Koevorden, bij D.H. van der Scheer. In 16mo. 212 Bl. f 1-20.

Het overgroot getal onzer Almanakken is alweder met eenen nieuwen, uitsluitend voor onze Krijgslieden geschikt, vermeerderd, van welken wij hier den eersten jaargang aankondigen. Welingerigt en goed bewerkt, kan dit jaarboekje eenmaal misschien veel nut stichten. Thans, echter, schijnt het ons deels wat al te geleerd, deels wat al te nietig. Het geleerde gedeelte bestaat uit eene met zaakkennis en vrij goed geschrevene Verhandeling over de Geschiedenis der kunst van oorlogen, van de vroegste tot de laatste tijden, welke de grootste helft van dit zakboekje beslaat, en zich uitsluitend met de Grieken bezig houdt; in het toekomend jaar zullen de Romeinen volgen. Vervolgens krijgt men eene verzameling van Anecdoten, meestal tot Militairen betrekkelijk, zeker niet het minst gepaste en minst onderhoudende van dit jaarboekje. Eindelijk volgen een aantal Dichtstukjes van krijgshaftigen aard; en deze maken, eigenlijk gezegd, het nietige gedeelte uit: want, als men een versje van Jufvr. moens en twee namelooze stukjes op Sultan mahmud uitzondert, zijn zij, over het algemeen, beneden de kritiek. Doch de aanvang is in alle zaken het moeijelijkst; en wij blijven dus in de hoop leven, dat de Uitgever in een volgend jaar, door een grooter getal van geschikte medeärbeiders, in staat zal gesteld worden, om dit jaarboekje zoo nuttig en bevallig te maken, dat wij het zonder eenige voorbehouding kunnen aanprijzen.





{==269==} {>>pagina-aanduiding<<}

Boekbeschouwing.

Woordenboek der Kerkelijke Geschiedenis. Door L.G. Bredie. Iste en IIde Deel. Te Amsterdam, bij C.G. Sulpke. 1826 en 1827. In gr. 8vo. Te zamen XVI, 719 Bl. f 5-60.

Het onwedersprekelijk nut, dat Woordenboeken, voor de beoefening der wetenschappen over het algemeen, en die der Geschiedenis in het bijzonder, kunnen aanbrengen; het gemak, dat zij derzelver beoefenaren verschaffen, moet ons groot belang doen stellen in de verschijning van elk nieuw Woordenboek; en, daar ieder zaakkundige weet, hoe veel grondige en uitgebreide kennis, hoe veel belezenheid in alles, wat tot de soortelijke wetenschap slechts eenigzins betrekking heeft, hoe veel navorschend en onpartijdig oordeel, en, eindelijk, hoe veel smaak, zoo wel als geduldige, onvermoeide arbeid, er vereischt wordt, om een Woordenboek, dat slechts eenigzins doelmatig kan genoemd worden, zaam te stellen, moet het eene bijzondere vreugde in ons hart storten, wanneer wij een oorspronkelijk werk van die soort mogen aankondigen, hetzij hetzelve het voortbrengsel is van de zorg en arbeid van velen, hetzij van éénen Geleerde; vooral, wanneer zulk een Woordenboek de hoofdvereischten van beknoptheid, volledigheid, naauwkeurigheid en onpartijdigheid in zich vereenigt, en zich daarenboven (hetwelk niet altijd het geval is met Woordenboeken) ook nog aanprijst door eenen niet stroeven, droogen of ineengedrongenen, maar waarlijk vloeijenden en onderhoudenden stijl.
Allerbijzonderst moeten wij ons verheugen over, en het geleerd publiek gelukwenschen met de verschijning van een Woordenboek der Kerkelijke Geschiedenis. Immers er bestond (gelijk de Schrijver met reden zegt, in zijn berigt voor het Iste Deel) in onze taal nog geen zoodanig werk, ja, wij mogen er bijvoegen, zelfs niet in an-
{==270==} {>>pagina-aanduiding<<}
dere talen; want het Handwörterbuch der Christliche Religions- und Kirchengeschichte von w.d. fuhrmann verscheen omtrent gelijktijdig met het hier aangekondigd werk van den Heer bredie.
Het zal er dus maar op aankomen, of de geleerde man, in deze zoo uiterst moeijelijke onderneming, eenigzins wel geslaagd zij, en of zijn werk - voor zoo verre wij hetzelve thans voor ons hebben - moge gezegd worden, aan de opgegevene algemeene hoofdvereischten eenigermate te beantwoorden. En, na eene zeer aandachtige doorlezing der twee eerste Deelen, kunnen wij opregtelijk betuigen, dat de Schrijver onze verwachting niet heeft teleurgesteld, en dat wij, het werk aan de genoemde hoofdvereischten bestendig toetsende, hetzelve, over het geheel, getrouw aan dezelve bevonden hebben; terwijl wij voor ons van oordeel zijn, dat de Schrijver niet zoo zeer noodig had, de toegevendheid der Geleerden in te roepen, met betrekking tot den inhoud van zijn werk: elk werk toch van deze soort blijft altijd voor vermeerdering en verbetering vatbaar, en dat er, in het oog van dezen of genen, vermeldingwaardige personen of zaken kunnen zijn overgeslagen, is op een veld van dezen omvang onvermijdelijk en het volstrekt volledige bijna onmogelijk. Wij teekenen dus niet opzettelijk een en ander artikel, dat wij onder het lezen misten, aan, b.v. aurelianus; decius, diocletiaan, domitiaan, duitschland; eduard de VI, elizabeth, Koningin van Engeland, engeland; filips de II, enz.; te minder, omdat de Schrijver ons, in het berigt voor het Iste Deel, belooft, een Supplement, of bijvoegsel, bij het werk te zullen leveren.
Ook had hij niet noodig, verschooning voor zijnen stijl te vragen, daar die, niettegenstaande het moeijelijke daarvan bij de zamenstelling van een soortgelijk werk, vooral door het noodzakelijk dringen tot kortheid en beknoptheid, over het geheel eenparig, duidelijk en vloeijend is; zoodat het werk, doorgaans onderhoudend, zich met aangenaamheid laat lezen: de Corrector mag echter,

{==271==} {>>pagina-aanduiding<<}
voor het vervolg, wel wat naauwkeuriger toezien op taalkundige feilen tegen geslacht, naamval en vervoeging, welke wij den Schrijver liefst niet wijten.
Het werk inziende, zal men ook terstond bemerken, dat de Schrijver van de beste, zoo oude als nieuwe, bronnen in het vak heeft gebruik gemaakt, welke overal bij elk artikel zijn aangewezen, en dus bij elk derzelven kunnen geraadpleegd worden.
Ook heeft hij, zeer oordeelkundig, slechts de voornaamste schriften van personen, in de Kerkelijke Geschiedenis voorkomende, opgegeven; alles op te geven, was toch onmogelijk en te bezwarend voor het werk: het gansche werk zal in vier Deelen geheel compleet zijn.
Wij prijzen dus dit over het geheel zeer wel geslaagd en hoogst nuttig werk aan alle beoefenaars en liefhebbers der Kerkelijke Geschiedenis met volle ruimte aan, en zouden ons, omdat wij het in aller handen wenschen, ook van alle aanmerking geheel onthouden, ware het niet, dat de Schrijver zelf, reeds de goedkeuring van onderscheidene voorname Geleerden ondervindende, ons daartoe opzettelijk had uitgenoodigd; zullende hij elke teregtwijzing, of aantooning van misslagen, in dank aannemen, en, zoo wij hopen, daarvan in zijn Supplement het noodige gebruik maken. In deze hope dan deelen wij ook onze aanmerkingen mede.
Onze voorname aanmerking is eene algemeene, en wel deze: In een Woordenboek over de Kerkgeschiedenis (het spreekt van zelf) moeten niet, dan wezenlijk interessante personen, zaken, plaatsen en gebeurtenissen, tot dezelve betrekkelijk, vermeld worden: de beknoptheid en het doel van zulk een werk eischt dat; derhalve geen kleine, onverschillige of beuzelachtige dingen, (althans zoo die, door derzelver gevolgen, niet belangrijk worden;) hoe veel zou toch anders in zulk een werk wel moeten worden opgenomen? - hoe veel heeft nietig bijgeloof en overlevering hier niet te zaam gebragt? En nu toetse de Schrijver zelf aan dezen regel b.v. eens de artikelen: a ain-marian, ab, abdon en senne,

{==272==} {>>pagina-aanduiding<<}
accaophoroi, ader of eder, adulphus, aldegonde (st); boetius, boterbullen, enz. Vooral baart dat opzien, zoodra men meer gewigtige artikelen mist, zoo als de reeds door ons aangevoerde en andere; en hierbij moeten wij niet vergeten op te merken, dat, gelijk wij met genoegen, onder het art. frankrijk, eene korte en duidelijke opgaaf der geschiedenis des Christendoms aldaar, tot op onzen tijd, aantroffen, wij zulk eene opgaaf b.v. misten omtrent duitschland en engeland. Zeer doelmatig toch komt het ons voor, in een Woordenboek der Kerkelijke Geschiedenis, waarin men het geheele leven van een' persoon, een geheel land en volk, eene geheele gebeurtenis, betrekkelijk de Kerkelijke Geschiedenis, op derzelver naam, als met een' oogopslag, moet kunnen overzien, dat men vooral bij ieder werelddeel en ieder land, met zeer korte trekken, derzelver geschiedenis mededeele. Zoo zou men dus onder letter A nog de artikelen afrika, amerika, azië, en europa onder de E wenschen te vinden; en de geleerde Schrijver houde het ons ten goede, dat wij hem vriendelijk verzoeken, aan deze aanvulling te denken, bij het ontwerpen van zijn Supplement, en - gelijk hij, op het art. bijbelgenootschap, reeds begon - dan niet vergete, om ons, op het voetspoor van zschokke, ook met den staat des Christendoms over den ganschen aardbodem, door de Zendelingschappen, kortelijk bekend te maken, als iets, dat wezenlijk tot de Kerkgeschiedenis, vooral van onzen tijd, behoort.
Bij het doorlezen zijn ons eigenlijk gezegde misslagen weinige voorgekomen. Van twee, die van belang zijn, willen wij slechts gewag maken.
Op het art. basedow (joh. bernh.) vond Recensent iets, dat de hooge achting, die hij altijd voor dien oorspronkelijken, Christelijken denker voedde, hem verbiedt onaangeroerd te laten, gelijk ook de liefde tot de waarheid dat van hem vordert. Hetgeen in dit zeer onbeduidend artikel van dien (in 1764 reeds) waarlijk

{==273==} {>>pagina-aanduiding<<}
grooten man voorkomt, schijnt hem in een valsch en zeer ongunstig licht te plaatsen; immers de woorden: ‘Door zijne wijsgeerige schriften zocht hij een algemeen Christendom, enkel door de menschelijke rede bestuurd, in te voeren,’ stellen hem, voor het gevoel van elken nadenkenden, onverdiend in de rubriek der verwerpers eener Goddelijke Openbaring, of der Rationalisten. En wie basedow daarvoor houdt, kent hem noch zijne schriften. Is de Heer bredie, behalve met deszelfs Philalethie, ook bekend met zijn uitgebreider werk: Methodischer Unterricht in der überzeugenden Erkenntniss der Biblischen Religion? Zoo niet, dan zal hem daaruit genoegzaam blijken, dat basedow geen Rationalist was, maar een zelfdenkend, redelijk en liberaal vriend der Openbaring: de man meende het ten minste zoo goed, als onze tegenwoordige, liberale en toch als regtzinnig geachte Protestantsche Leeraars. Dit art. vordert dus herstelling en verbetering.
Op art. coetus gewaagt de Heer bredie nog van de oude Zeeuwsche Kerkvergadering en van gewone Synoden der Provinciën onder de Hervormden, alsof dezelve nog bestonden. Zijn Ed. kent echter, vertrouwen wij, de nieuwe kerkelijke organisatie derzelven; en dus behoort dit art. onder de Errata te worden doorgehaald.
Ook verdient het, dunkt ons, opmerking, dat de Heer bredie, bij het opgeven van legenden, wonderwerken enz. - veelligt om allen schijn van partijdigheid te vermijden - misschien wat te stellig nu en dan verhaalt. Zoo lezen wij, (om een enkel voorbeeld te noemen) IIde D. bl. 166, van Paus deusdedit: ‘Men vindt geene bijzonderheden van hem vermeld, dan dat hij zeer milddadig was en eenen melaatschen met eenen kus van deze ziekte genas;’ even alsof het laatste zoo geschiedkundig geloofwaardig ware, als het eerste. Behoorde men bij dergelijke dingen niet een: men zegt, of iets van dien aard, te stellen?
Wat verzuimde artikelen eindelijk nog betreft, vooral

{==274==} {>>pagina-aanduiding<<}
betrekkelijk Nederland, willen wij vragen, of dacosta's Bezwaren tegen onze Eeuw niet onder letter C behoorden? Maar veelligt kan hij bij de Geschiedenis der Nederlandsche Hervormde Kerk, in onzen tijd, nog eene plaats bekomeń.
Voor uittreksels is het werk niet vatbaar; maar wij verzekeren den Lezer, dat hij b.v. de art. borger, broes enz. met genoegen zal lezen. Wij eindigen onze korte aanprijzende beoordeeling met den hartelijken wensch, dat God den waardigen Schrijver verder lust, geduld en krachten schenke, om zijne taak wèl te voleindigen.

Op bovenstaande beoordeeling, den Redacteur van eene onbekende hand geworden en ons ter toetsing gezonden, zullen wij niets aanmerken, daar wij hoofdzakelijk met hetgeen is aangevoerd instemmen. De moeijelijkheid der eerste beginselen, vooral bij het zamenstellen van Woordenboeken, in aanmerking genomen, hebben wij alle reden, om met bredie's werk tevreden te zijn. Daar hij evenwel (IIde D. Voorb. IV.) de beoordeeling van daartoe bevoegde personen verlangt te zien, zoo wel als elke teregtwijzing en aantooning van misslagen, voldoen wij aan zijn verlangen, door onze aanmerkingen mede te deelen.
Het komt ons voor, dat nog levende personen eveneens hadden kunnen en moeten vermeld worden. In een Woordenboek der Kerkelijke Geschiedenis zoekt men niet alleen zulken, die reeds door Geschiedschrijvers zijn vermeld, maar die ook in het vervolg verdienen in aanmerking genomen te worden. Verzuimt men dit laatste, dan levert men slechts uittreksels, die bij het verschijnen van andere geschiedkundige werken, zonder dadelijke aanvulling, te eenemale onvolledig zijn, en spoedig onbruikbaar worden.
Bij het vermelden van nog levende personen is men in de gelegenheid, om de ingeslopene feilen naauwkeurig verbeterd te zien. Hiervan vinden wij een voorbeeld in

{==275==} {>>pagina-aanduiding<<}
Prof. heringa (*), die zelfs door zijnen Collega christoph. saxe, in diens Onomasticon Litt., verkeerd wordt voorgesteld, als voormalig Professor te Groningen, en welke dwaling ook door den anders naauwlettenden van kampen, Beknopte Geschiedenis der Letteren, is overgenomen. Nog eene andere dwaling heeft die Hoogleeraar dar verbeterd, ten opzigte van zichzelven, en aangetoond, dat men dikwerf mistast in de twee Bisschoppen van IJperen en Gent, beide geheeten cornelius jansenius, als ook in gerardus kuypers, Predikant te Dordrecht, en den anderen, Professor te Groningen. Het verbeteren van zulke misslagen is gemakkelijker, wanneer de vermelde personen nog leven. Daarenboven is men dan minder in gevaar om partijdig te zijn. Het audi et alteram partem staat dan altijd voorop.
Onze voornaamste aanmerking geldt de wijze, op welke bredie zijne bronnen heeft geraadpleegd. Dit had eenigzins oordeelkundiger kunnen zijn, dan door hem is geschied. Wat wij eigenlijk bedoelen, zal uit het volgende kunnen blijken. Het verhaal van bredie, tegen hetwelk de andere Recensent iets heeft aangemerkt, nopens de gewaande mirakelen en bijgeloovige legenden, leiden wij daaruit af, dat hij te veel zijne bronnen is gevolgd, zonder zelf zijn eigen gevoelen te laten zien. In andere opzigten moge hieruit blijken 's mans onpartijdigheid; maar deze verliest niets, wanneer men het onderscheid tusschen waarheid en verdichting laat uitkomen.
Verder dient men, bij het raadplegen van oude bronnen, den tijd niet uit het oog te verliezen, die sedert verloopen is. Hetgeen kok in zijn Woordenboek bij het woord coetus heeft opgeteekend, is thans, ook ten opzigte van Zeeland, niet meer geldende. In Oostvriesland bestaat zulk een Coetus nog. Ammon is nog in leven. IJpeij schreef slechts de Geschiedenis geduren-
{==276==} {>>pagina-aanduiding<<}
de de achttiende Eeuw. Bredie had ammon, of nu von ammon, behooren te vergezellen naar Dresden, als Opperhofprediker en opvolger van reinhard. Ammon is nu de ammon van ijpeij niet meer. Hij werd sedert een Harmsiaan, en is nu regtzinnig. Zoo als bredie hem voorstelt, schijnt hij reeds niet meer te leven. Het berigt van oude dagteekening moet worden aangevuld. Anders levert men slechts een uittreksel, hetwelk ten opzigte van ijpeij's Kerkelijke Geschiedenis, door het Register, overbodig is.
Voorts moet men zorgen, dat, hetgeen in de bron bijzonder wordt opgegeven, niet algemeen worde gemaakt. Dit geldt b.v. het artikel basedow. IJpeij had geschreven (a.w. IVde D. bl. 228): ‘In welk werk hij (basedow) zijnen lezeren zoekt te overtuigen, hoe het stelsel van de wederoprigting aller dingen het beste strookt met de beminnenswaardige eigenschappen van God; zijne bewijzen alleen ontleenende uit de bloote beschouwing, welke de Philosophie ons daarvan levert, zonder de Goddelijke Openbaring in dezen te raadplegen.’ Bredie geeft iets anders op, dan hij vond. Zie dat reeds door den vorigen Recensent aangewezen (*).

{==277==} {>>pagina-aanduiding<<}

Daarenboven is het noodig, dat men verscheidene bronnen, die bij hetzelfde artikel in aanmerking dienen genomen te worden, zorgvuldig vergelijke, de eene uit de andere aanvulle, en geen artikel te boek stelle, vóór dat men alles tot een geheel heeft gebragt. Dit is daarom vooral noodig, omdat men ligtelijk gevaar loopt, door verscheidenheid van bronnen, ook verschil te zoeken in personen en zaken, die volkomen dezelfde zijn. De verscheidenheid der tale, in welke die bronnen voorkomen, maakt het gevaar van te zondigen nog grooter. Van weinig belang moge het schijnen, dat de onrustige ketterjager maresius, Hoogleeraar te Groningen, nu eens genoemd wordt bij zijnen eigenlijken naam samuël desmarets, artikel alting (jacob), dan wederom maresius, art. andlo (petrus ab), en curcellaeus (stephanus); ter voorkoming van verwarring was toch wel nuttig en noodig geweest, onder letter D, art. desmarets (samuël), deze verscheidenheid van namen, aan denzelfden man gegeven, kortelijk te doen opmerken. Wij vinden intusschen daar niets hiervan. Onder letter F had het artikel fevre (jaquesle) eene bloote verwijzing kunnen zijn naar het vroegere faber, (jacobus) Stapulensis. Doch beide deze voorbeelden, die ten minste in den Schrijver geene misvatting aanduiden, zijn van minder gewigt dan het voorbeeld, dat wij nu nog willen bijbrengen. Wij bedoelen de beide artikels albert, bijgenaamd de Groote, Iste D. bl. 120 volg., en albertus magnus, bl. 126 volg. Bij het eerste artikel zijn geraadpleegd vossius, de Historicis Latinis, dupin, bayle; bij het tweede, mosheim en van hamelsveld. Ofschoon in het eerste
artikel naar het tweede verwezen wordt, moet men alleen uit het gelijksoortige, in beide artikels vermeld, opmaken, dat dezelfde persoon in beide

{==278==} {>>pagina-aanduiding<<}
de artikels voorkomt. Eene bloote verwijzing van albertus magnus naar albert zou de duidelijkheid meer hebben bevorderd, en eene herhaling, van hetgeen zoo weinige bladzijden voorafging, hebben voorgekomen. Wie met een' oogopslag slechts leest, waartoe het doel van een Woordenboek van zelve leidt, loopt ligt gevaar, dat buitendien kleine mannetje (*) voor twee personen aan te zien.
Eindelijk willen wij nog het een en ander mededeelen, dat, naar onze gedachten, te onregt is overgeslagen. Hiertoe brengen wij aanvullingen voor sommige artikels: Ammon, volgens hetgeen wij boven hebben aangemerkt. Agende, waar ook de zoo veel geruchts gemaakt hebbende Kirchen-agende für die Hofkirche von Berlin dient in aanmerking genomen te worden. Abresch. (petrus) Het vierde stukje van diens voortreffelijke Paraphrasis et Annotationes in Epist. ad Hebraeos is ten jare 1817 te Utrecht bij de kruyff in het licht gekomen, door de zorg van Prof. heringa. Dathe. (johan august) Diens schoone uitgave der Philologica sacra van glassius had vooral ook vermelding verdiend. Eberhard. (joh. aug.) Onder de tegenschrijvers van dezen verdienen vooral ook eene plaats onze borger en van hengel, in hunne schoone Verhandelingen bij teyler's Genootschap, tegen eberhard's werk: Geist des Urchristenthums. Doch wij willen van deze noodige bijvoegsels verder niet spreken. Het is ons genoeg, dat wij vaderlandsche Geleerden op dit werk opmerkzaam maken, opdat ook, door hunne aanmerkingen, in het een of ander vaderlandsch Tijdschrift mede te deelen, dit wezenlijk belangrijk werk steeds bruikbaarder en vollediger worde.
Reeds is ons een ander Tijdschrift voorgegaan, in het aanstippen van eenige overgeslagene artikels, namelijk de Godgeleerde Bijdragen des vorigen jaars, Iste D. bl.

{==279==} {>>pagina-aanduiding<<}
408 volgg. Doch, daar wij niet in de gelegenheid zijn, dezelve thans te raadplegen, zullen wij, onbekommerd, of wij dezelfde artikels aanvoeren, alleen datgene opgeven, wat ons, zonder lang zoeken, nu in het oog valt. Abresch. (frederiklodewijk) Augusti. (joh. ch. wilh.) Ballenstedt. (h.c.) Barkey. (n.) Bauer. (g.l.) Bosch. (bernardus) Bosveld. (paulus) Brenneke. (jakob andreas) Bretschnbider. (carl gottlieb) Brown, (willem laurens) voorheen Professor te Utrecht. Calkoen, (j.f. van beeck) wegens zijne Verhandeling tegen dupuis en volney. Corrodi. (h.) Ehrenberg. Eichhorn. Eichstädt. Ewald. Eylert. Fichte.
Het is evenwel gemakkelijker, de fouten aan te wijzen, dan middelen te beramen, om dezelve weg te nemen of voor te komen. Het boven aangehaald werk van van senden levert het een en ander op, dat bruikbaar is; en ten opzigte van verdienstelijke mannen, die in ons vaderland, bijzonder te Utrecht, geschitterd hebben, vindt men nergens beknopter en vollediger onderrigt, dan bij heringa, in de boven aangehaalde Oratie en aanteekeningen. Naar volgorde vindt men daar, bl. 133-161, alle de Hoogleeraren vermeld, die eerst aan de Doorluchte School en naderhand aan de Akademie het Hoogleeraarsambt bekleed hebben. Wij wenschen hartelijk, dat bredie, bij het afwerken zijner taak, in de gelegenheid zal zijn, om dit voortreffelijk werk te raadplegen. Bij artikels, als hamelsveld (ij. van), roijaards (ii.), brown, heeft men bijna niets anders in te zien. Voor de perponcher is bijzonder de Oratie van h. roijaards (1820) belangrijk; zoo als bij het vermelden van d.a. walraven de Oratie van h.c. cras, te Amsterdam gehouden, in walraveni memoriam, ten jare 1804.
Ook ter verbetering van het reeds door bredie geleverde is bijzonder dienstig heringa's werk. Wij

{==280==} {>>pagina-aanduiding<<}
hadden wel lust, dit ten opzigte van de drie burmanni, (en niet, zoo als bredie opgeeft, twee) allen genoemd franciscus, vader, zoon en kleinzoon, te toonen. Doch ons verslag beslaat reeds genoegzame ruimte; en daarom eindigen wij met den wensch, dat bredie zijne taak nog gelukkiger voleindige, dan hij dezelve is begonnen.

Geschiedenis der Christelijke Godsdienst en Kerk, door A. Neander. Uit het Hoogduitsch vertaald. Iste Deel. Te Amsterdam, bij P. Meijer Warnars. 1827. In gr. 8vo. VIII en 351 Bl. f 3-60.

Ofschoon wij eenen afkeer hebben van die vertalingszucht, welke onzen leeftijd bijzonder kenmerkt, zien wij echter met groot genoegen goede en nuttige werken van elders overgebragt, zelfs uit Duitschland, van waar men ons zoo veel onnuts, ja, voor ons bezadigd godsdienstig gevoel, nadeeligs, in onze taal opdischt, dat Recensent, alleen bij de woorden, uit het Hoogduitsch vertaald, die hij op den titel van een Nederduitsch werk geplaatst ziet, een' onwillekeurigen tegenzin ondervindt. Daar wij, desniettemin, onpartijdig begeeren te zijn, als wetende, dat er in Duitschland veel goeds en schoons, ook over de Godsdienst, uitkomt, lazen wij de Voorrede des Vertalers, en zagen weldra, dat dit werk van neander op raad en onder het geleide van onzen beroemden vaderlandschen Godgeleerde, van hengel, vertaald was geworden. Ook vinden wij in het werk zelve zeer veel, waardoor het ons voorkwam de eer van eene Nederduitsche vertaling waardig te zijn. Het doel van den Schrijver was, zoo als in gezegde Voorrede met regt wordt opgemerkt, in de werkingen des Christendoms deszelfs Goddelijke kracht, en in de lotgevallen der Christelijke Kerk eene vraagbaak voor volgende tijden aan te wijzen; de stichtelijke onderwijzingen en vermaningen, in de geschiedenis der Kerk voorhanden, op te zamelen;

{==281==} {>>pagina-aanduiding<<}
eene wetenschappelijke en praktikale behandeling der Kerkgeschiedenis te vereenigen, en alzoo te gelijker tijd voor verstand en hart nuttig te wezen. Dit doel steeds voor oogen houdende, heeft hij in zijn werk den glans der nieuwheid met belangrijkheid, het aangename met het nuttige weten te vereenigen. Of, echter, de vertaling eene behoefte was voor de bewoners van ons vaderland; op deze vraag, welke de Vertaler zichzelven ook doet, zouden wij niet even beslissend durven antwoorden. Het nuttige van het werk, vooral bij de beoefening der Godgeleerdheid en Kerkelijke Geschiedenis, erkennen wij zeer gaarne. Ook willen wij hem wel toegeven, dat, ofschoon de Hoogduitsche taal nog al bekend is bij die genen, voor wie dit werk eigenlijk is bestemd, het evenwel iets anders is, niet onbekend te zijn met de Duitsche taal; iets anders, eenen wijsgeerigen en diepzinnigen Schrijver in deze taal overal te kunnenvolgen, de verschillende woorden en zegswijzen uit andere talen, of uit de stelsels der latere wijsgeeren in de taal der tegenwoordige Duitschers overgenomen, in al derzelver kracht te verstaan. Met dat al twijfelen wij, of de vertaling eene behoefte kan genoemd worden, wanneer dit woord in de gewone beteekenis genomen wordt. Onmisbaar of volstrekt noodzakelijk zal het werk zelve, en dus ook de vertaling, niet kunnen geacht worden te zijn. Wij voor ons, intusschen, beschouwen het werk als alleraanbevelingwaardigst, en zijn overtuigd, dat de Vertaler zeer wel gedaan heeft, met hetzelve in onze taal zóó te geven, als hij het gegeven heeft. Veel moeite toch heeft hij aan deze vertaling moeten besteden, blijkens hetgeen hij verder in zijne Voorrede meldt.
Wat nu het werk van neander betreft, welks vertaling wij aanvankelijk voor ons hebben, hoe groot het worden zal, is niet te bepalen, dewijl, volgens de Voorrede, aan deszelfs voltooijing door den Schrijver nog gearbeid wordt. Dit eerste Deel behelst de eerste afdeeling der Geschiedenis van de vestiging en vroegste uitbreiding des Christendoms. Vooraf gaat eene zeer belangrijke In-
{==282==} {>>pagina-aanduiding<<}
leiding. Deze bevat, na eenige korte aanmerkingen, twee afdeelingen: de eerste geeft een algemeen overzigt van den godsdienstigen toestand der Grieken en Romeinen, ten tijde van de vestiging en vroegste uitbreiding des Christendoms; in de tweede vindt men een algemeen overzigt van den godsdienstigen toestand der Joden van dien tijd. Beide deze afdeelingen, schoon niets nieuws kunnende behelzen, zijn echter, zelfs voor een kundig Lezer, op eene belang inboezemende wijze bewerkt. Hierop volgt de Geschiedenis der Christelijke Godsdienst en Kerk, gedurende de drie eerste eeuwen; doch alleen de eerste afdeeling dezer Geschiedenis, waarin gehandeld wordt over de uitbreiding des Christendoms, over de vervolgingen tegen de Christelijke Kerk, en over de bestrijding der Christelijke leer door Heidensche Schrijvers: deze drie bijzonderheden worden behoorlijk ontwikkeld en gestaafd. Eindelijk ontvangen wij eenige Aanteekeningen, meestal van neander, en voor een zeer klein gedeelte van den Vertaler. Deze toch, hoezeer met zijnen Schrijver ingenomen, laat nu en dan blijken, dat hij van een ander gevoelen is.
Wij verlangen naar het vervolg van dit schoone, nuttige en goed vertaalde werk.




Over het gebruik van de Chlorure de soude en Chlorure de chaux, door A.G. Labarraque; vertaald, en met Aanmerkingen, betreffende de bereiding, zamenstelling, eigenschappen en het gebruik dezer Zouten toegelicht, door A.H. van der Boon Mesch, Math. Mag. Phil. Nat. Doctor, en Lector bij de Wis- en Natuurkundige Faculteit aan de Hoogeschool te Leyden, enz. Te Leyden, bij Haak en Comp. 1827. In gr. 8vo. 138 Bl. f 1-50.

De Heer van der boon mesch heeft een verdienstelijk werk gedaan, met over het gebruik der Chlorures opzettelijk te schrijven. Er was wezenlijk behoefte

{==283==} {>>pagina-aanduiding<<}
aan zulk eene aanwijzing. Er is wel hier en daar het een en ander over deze in zoo vele opzigten hoogstnuttige middelen in het midden gebragt, doch alles stukswijze, en het werkje van labarraque is ook niet in elks handen. Menigeen verlangde, bij het aanprijzen van de Chlorures, wat meer daarvan te weten, en wenschte een voorschrift te hebben, hoe men die middelen op het voordeeligst bereiden kan, en in welke gevallen men dezelve aanwenden moet. Zeer welkom is ons dus dit geschrift, waarin aan dat verlangen en die behoefte zoo gelukkig voldaan wordt; en wij achten het voor het publiek belangrijk te zijn, van deszelfs inhoud een kort overzigt te geven.
Nadat de Vertaler, in zijne Voorrede, de geschiedenis van de ontdekking en het gebruik der Chlorures vermeld, en hieromtrent minder bekende zaken heeft medegedeeld, volgt het werkje van labarraque, van bl. 1-48; waarin wij het genees- en heelkundig en het meer huisselijk gebruik van de Chlorure de chaux en Chlorure de soude vinden uiteengezet, en alles, zoo door de vermelding der gevallen, als van het gezag van bekende Geleerden en de besluiten van het hooger bestuur van Frankrijk, ondersteund en bekrachtigd. Van bl. 48-136 volgen de Aanmerkingen van den Vertaler, die zich voornamelijk bepalen bij de bereiding, de zamenstelling, de eigenschappen en het gebruik dezer zouten.
De Schrijver handelt eerst over de zuiverheid der stoffen, die men ter ontwikkeling van chlore gebruikt, en de hoeveelheid, waarin dezelve moeten gebezigd worden. Hij geeft de kenmerken der zuiverheid en onzuiverheid, vooral van den bruinsteen, op, en de middelen ter zuivering van dezelve voor sabrikanten, daar het gebleken was, dat men door de onzuiverheid der middelen bij de fabrijkmatige bereiding der genoemde zouten veel verlies lijden kon. Hierna bepaalt hij de evenredige hoeveelheid, waarin de bruinsteen, het keukenzout, het zwavelzuur en het water behooren gebruikt te worden, en toont proefondervindelijk het gebrekkige van sommige voorschristen aan: de door hem gebezigde en met grondige

{==284==} {>>pagina-aanduiding<<}
bewijzen aangeprezene evenredigheid is één deel bruinsteen, één deel keukenzout, twee deelen geconcentreerd zwavelzuur, met twee deelen water verdund; welk voorschrift de Schrijver, uit scheikundige inzigten en uit de ondervinding van hen, die de Chlorure de chaux fabrijkmatig bereiden, als het beste aanprijst, leverende dit mengsel koud eene groote hoeveelheid chlorgas, en behoevende niet dan op het laatst verwarmd te worden; het komt ook het best overeen met de zamenstelling der aangewende stoffen. Hierna handelt de Heer van der boon mesch over de verbindingen van het chlore met de zuurstof, en doet dit des te naauwkeuriger, dewijl men door de juiste kennis dezer verbindingen beter in staat is, om te beoordeelen, wat er bij de bereiding der Chlorures plaats heeft, en welke de eigenlijke zamenstelling dezer zouten is: wij vinden alzoo de bereiding, vorming en eigenschappen van het chloroxyde, chlorigzuur, chlorzuur en geoxydeerd chlorzuur opgegeven van bl. 63-77, en daarbij een voorstel, om deze zuren betere en met de nomenclatuur in de Scheikunde meer overeenkomende benamingen te geven. Nu volgen de bereiding dezer zouten, de opgave, hoe men hiermede in het groot in de fabrijken te werk gaat en de beschrijving van de werktuigen, die hiertoe met voordeel in gebruik zijn; waarna wij het groot vraagpunt, welke is de zamenstelling dezer zouten, van bl. 85-104 behandeld vinden. Nadat de scheikundige onderzoekingen van de Chlorure de chaux door dalton, welter, thomson, grouvelle, ure, gay-lussac en houton-labillardiere zijn vermeld, waaruit blijkt, dat zij deze zouten houden voor verbindingen van chlore met kalk en soda, en alzoo met geoxydeerde ligchamen, begint de Schrijver
zijne meening te ontwikkelen, dat de zoogenaamde Chlorures verbindingen van kalk en soda met chlorigzuur of met chlore in den tweeden graad van oxydatie zijn. Hij bewijst dit door de eigenschappen van het chlorigzuur en der Chlorures, door eene betere verklaring van de oorzaken der bleeking door het

{==285==} {>>pagina-aanduiding<<}
chlorgas, door het bleekwater van berthollet en de Chlorures, door de vorming van het kobalt-superoxyde uit het kobaltoxyde door behulp van de Chlorure de chaux, door de scheikundige verklaring der verschijnselen, die bij de bereiding dezer Chlorures en dier zonderlinge en onopgemerkte verschijnselen, die bij de daarstelling van de chlorzure potasch plaats hebben. Vervolgens merkt de Schrijver op, dat het nimmer als een bewijs tegen het bestaan van chlorigzure zouten kan worden aangevoerd, dat het chlorigzuur zich niet onmiddellijk met eene zoutvatbare grondlaag kan verbinden; en eindelijk bestrijdt hij de meening, dat de enkelvoudige stoffen zich en met enkelvoudige en met zamengestelde of geoxydeerde ligchamen kunnen vereenigen. Dit gedeelte van het werkje bevat veel oorspronkelijks, en heldert den aard der Chlorures duidelijk op: het verdient de opmerking der Scheikundigen: de naam van Chlorures moet, volgens den Schrijver, in dien van Subchlorites veranderd worden. Hierop vinden wij de meest kenschetsende eigenschappen der zouten opgegeven en derzelver ontleding door het koolzuurgas; waarna de Schrijver over de proefmiddelen handelt, die gebruikt kunnen worden, om de sterkte en de waarde der Chlorures te bepalen, en alzoo over den chlorometer van gay-lussac en de wijze van beproeving van décroizilles, houton-labilladiere, labarraque en ure. Het werkje eindigt met de aanwijzing van het technisch, genees- en heelkundig en huisselijk gebruik der zouten, waarbij aangelegene waarnemingen bijeengebragt en de gevallen aangetoond worden, waarin de Chlorures met vrucht kunnen aangewend worden. Met genoegen zag
de Recensent, dat de Schrijver de waarnemingen zijner landgenooten niet verzwegen heeft.
Uit dit verslag zal de nuttige strekking van des Schrijvers arbeid genoegzaam gebleken zijn. Wij brengen hem daarvoor onzen dank. De Heer van der boon mesch heeft eene proeve gegeven, dat in hem de toegepaste Scheikunde eenen oordeelkundigen en vaardigen

{==286==} {>>pagina-aanduiding<<}
beoefenaar vindt. Hij ga voort op dien weg, om zijnen landgenooten van dienst te zijn. Van zijne vlijt, vindingrijkheid, voortvarendheid en welingerigte studie verwachten wij veel.





Redeveroing van C.J.C. Reuvens, over het verband der Archaeologie met de hedendaagsche Kunsten, gehouden den 23 Sept. 1826, bij het aanvaarden van het gewoon Hoogleeraarsambt, bijzonder in de Archaeologie, aan de Hoogeschole te Leyden. Uit het Latijn, door P.O. van der Chijs. Te Amsterdam, bij J. van der Hey en Zoon. 1827. In gr. 8vo. VIII en 74 bl. f :-90.

Toen de Hoogleeraar reuvens in 1818 het buitentengewoon Hoogleeraarsambt in de Archaeologie op Hollands Hoogeschool aanvaardde, was dat vak sinds eene reeks van jaren met minder ijver behandeld. Men had, ja, de verzameling van papenbroek; maar dit was dan toch waarlijk voor eene Akademie als Leyden geen Museum, dat men de vreemdeling kon vertoonen, en over het vak zelve der Kunstgeschiedenis werden, zoo verre wij weten, geene lessen gegeven De onverpoosde ijver des Hoogleeraars, die moeite noch kosten ontzien heeft, om in dit vak den vaderlandschen roem te handhaven, en ons op de hoogte van andere Volken te plaatsen; de ongemeene milddadigheid des Konings, die bepaaldelijk deze studie, welke geene geringe uitgaven vereischt, door aankoopen uit verschillende landen heeft aangemoedigd, - hebben thans de Leydsche verzameling tot eene hoogte opgevoerd, der Hoogeschole en haren roem allezins waardig, en aan welke slechts ééne zaak ontbreekt, ruimte ter plaatsing en behoorlijke schikking. Elk beminnaar der kunsten en oudheden heeft dus de aanstelling van dezen ijverigen Geleerde tot gewoon Hoogleeraar in zijn vak toegejuicht. Het was te verwachten, dat

{==287==} {>>pagina-aanduiding<<}
zijne Intreêredevoering over eenig gedeelte zijner geliefkoosde studie zou loopen. Hij heeft daartoe het verband der Archaeologie, of kennis van oude Gedenkstukken, met de Kunsten gekozen. Inderdaad een zeer gewigtig en natuurlijk verband! Nogtans heeft de Hoogleeraar zijn onderwerp niet in deszelfs volle uitgebreidheid behandeld, waartoe de tijd hem ontbrak. Hij vertoeft hoofdzakelijk, en bijkans uitsluitend, bij de Bouwkunde, en wel bij het verschil tusschen den staat dier kunst in Frankrijk en Nederland. De reden daarvan is eenvoudig. De Hoogleeraar had een aantal bouwstoffen tot de Geschiedenis der Bouwkunde in ons Vaderland verzameld, doch het veld te ruim en zijnen tijd te bekrompen geoordeeld, om dit plan volledig door te zetten. Hij wilde dus deze bouwstoffen bij de gezegde Intreêredevoering gebruiken; en hij heeft daaraan zeer wel gedaan. Alleen zij het ons vergund, op te merken, dat de titel der Redevoering dan wat ruim gesteld is; en, daar slechts op het slot der Redevoering een enkel woord van de andere kunsten gezegd wordt, zou men het stuk zeer gevoegelijk kunnen noemen, over het verband der Archaeologie met de Bouwkunde. Deze invloed wordt dus betoogd: Frankrijk bezit veel schoonere en met meer smaak opgetrokkene gebouwen, dan Nederland. Wat is hiervan de reden? Niets anders dan de invoering van den antieken smaak uit Italië door Koning frans I in de zestiende Eeuw, die vervolgens nog meer beschaafd en ontwikkeld is. Nederland heeft zoo iets niet gehad. De Bouwkunde heeft in onze Noordelijke Provinciën eigenlijk nimmer gebloeid, (wel in de Zuidelijke; men denke slechts aan de Kerk van Antwerpen, het Raadhuis te Leuven, enz.) Hiervoor vindt de Hoogleeraar drie
oorzaken; gebrek aan natuurlijken steen, de langdurige burgerlijke en Spaansche oorlog, en de Hervorming. Tot de oudere Byzantijnsche of Nieuw-Grieksche bouworde (met zuivere bogen), zoo wel als tot de latere, verkeerdelijk zoo genoemde, Gothische (met spitse bogen), behoort harde steen; en deze ontbreekt in Noord-Nederland, waar men zich met tuf-
{==288==} {>>pagina-aanduiding<<}
of baksteen behelpen moet, en waar zelfs de naburige Bentheimer steen te veel van vervoer kost. Dus hebben wij ook bijkans geene overblijfselen der eerstgemelde bouworde; en die der tweede, hoezeer menigvuldiger, zijn naakt, van sieraden ontbloot, en vertoonen niets van dat treffende, 't welk de Gothische kerken in andere landen verheerlijkt. (Het zij ons vergund, den Hoogleeraar te vragen, of dit niet wat onbepaald gesteld is? Moet de Gothische bouworde, waarin men het ten Hemel opstrevende, het reusachtige, toch ook in zijne soort bewonderen moet, dan altijd sieraden en krullen hebben, om te behagen? Dit komt ons minder noodzakelijk voor. Op ons maakt de Groote Kerk te Haarlem altijd, althans van buiten, een' diepen indruk, en wij vinden daarin, hoe naakt zij dan ook moge wezen, iets grootsch, iets hartverheffends. Meer andere van dien aard zouden wij kunnen opnoemen.) De tweede reden zijn de burgerlijke oorlogen. (Deze waren ons echter met Frankrijk ten tijde der Ligue gemeen.) Het is waar, dat met de Hervorming, behalve de waarlijk bejammerenswaardige schade aan beeldhouw- en schilderwerken, vele beelden en versierselen aan de kerken vergruisd zijn; maar waarlijk, die heiligenbeelden in nissen en monnikskappen wijken dan toch zoo hemelsbreed af van de modellen van goeden smaak, die door de Italiaansche kunstenaars onder
frans I naar Frankrijk gebragt zijn, dat wij derzelver gemis niet zoo bijzonder behoeven te bejammeren. (Alleen de vernielde Abdij te Egmond is misschien een zwaar, een onherstelbaar verlies.) Doch de Hoogleeraar schrijft het gemis eener goede Bouwkunde der Natie zoo hoog aan, dat hij zelfs het woord schoon of fraai daardoor uit den dagelijkschen omgang verbannen, en door mooi, of lief, of netjes vervangen acht. Dit gaat toch blijkbaar te verre. Zou de beschaving en het schoonheidsgevoel zoo geheel afhankelijk zijn van de monumenten der Bouwkunst? Alsdan gelukkig Keulen, waar zich deze gedenkstukken bijkans uit alle tijdperken vertoonen; van de Oud-Romeinsche Bouwkunst in de Kerk Marie in het Kapitool,

{==289==} {>>pagina-aanduiding<<}
van de Byzantijnsche in de St. Geryons-kerk, van de dusgenaamde Gothische, eindelijk, in den wereldberoemden Dom, misschien met den Straatsburger Munster en de Westmunster-kerk het meesterstuk dier bouworde. En nu, waar is het schoonheidsgevoel, dat de Keulenaars zoo bijzonder onderscheidt? Men zie slechts op hunne naauwe en kromme straten, het ellendige voorkomen hunner huizen, wanneer men de hoogst geringe bijdrage der in Keulen geleefd hebbende personen tot de massa der beschaving, in vergelijking b.v. met Amsterdam (dat toch geenen Dom heeft), niet wil in aanmerking nemen. De aanmoediging tot de beoefening der Bouwkunst is dus wel nuttig bij ons Volk, maar wij gelooven toch niet zoo dringend noodzakelijk als het hier voorkomt. De Hoogleeraar heeft ééne reden tot den minderen bloei der burgerlijke Bouwkunde niet genoemd. Zij ligt in de noodzakelijkheid der waterbouwkunstige werken. Wij mogen in onze Noordelijke gewesten geene trotsche Kerken of Raadhuizen met Gothische sieraden hebben; wij hebben Katwijker sluizen, Helvoetsluizer dokken, Noordhollandsche kanalen, minder schitterend, maar nuttiger, dan gene. Deze bedenking is den Heere collot d'escury in Hollands Roem niet ontfnapt.
De vertaling van den Heer van der chijs, dien Z.M. tot hulp des verdienstelijken Hoogleeraars in zijne oudheidkundige werkzaamheden heeft aangesteld, is voortreffelijk. Wij hebben dezelve met den Latijnschen tekst der Redevoering (mede dit jaar uitgekomen) vergeleken, en haar overal zeer getrouw, hoewel niet slaafsch, gevonden. Zij leest overal als een origineel, en heeft niets van die stijfheid, welke ons menigmaal in vertalingen uit Latijnsche werken, en vooral Redevoeringen, heeft gehinderd. Niettegenstaande hetgeen wij op dit stuk meenden te moeten aanmerken, heeft hetzelve ons door de nieuwheid en belangrijkheid des onderwerps en de wijze van behandeling zeer bevallen; en het wordt nog nuttiger door een bijvoegsel, de opgave van werken over de Bouwkunst der Middeleeuwen behelzende. Dat

{==290==} {>>pagina-aanduiding<<}
het vertaald werd, was, indien het eenigzins doel zou treffen, noodzakelijk: want alle liefhebbers en bevorderaars der Bouwkunst lezen juist geen Latijn.




Geschiedkundige Galerij der beroemdste Duitsche Helden. Van de oudste tijden af tot op de tegenwoordige eeuw. Naar het Hoogduitsch van Dr. Carl Venturini, door A. Bruggemans. II Deelen. Te Dordrecht, bij Blussé en van Braam. Te Rotterdam, bij Mensing en van Westreenen. In gr. 8vo. Te zamen 1023 Bl. f 7-80.

Er ligt den lezer weinig aan gelegen, te vernemen, waarom, buiten onze schuld, zoo laat dit werk wordt vermeld. Ook kunnen de lotgevallen van één enkel exemplaar weinig belangstelling opwekken.
De Schrijver schijnt voornemens geweest te zijn, de voornaamste Duitsche Helden letterlijk ten tooneele te voeren. Dit blijkt reeds uit den oorspronkelijken titel van het voor ons liggende werk: Deutsches Heldenbuch. Historisch-dramatische Darstellung der gröszten Deutschen Männer, welche für vaterländische Freiheit ruhmvoll kämpften. Von der altesten bis auf unsere Zeit fortgeführt. Te oordeelen naar hetgeen ons aangaande hermann, Hertog der Cheruskers, in deze twee lijvige deelen is geleverd, moest het geheel van eene buitensporige uitvoerigheid zijn. Neemt men alleen de Duitsche Helden in aanmerking, die in onzen tijd geen minder hatelijke onderdrukkers, dan de toenmalige Romeinen waren, hebben helpen overwinnen, dan komt ons reeds het plan als te reusachtig voor, om, ik zal niet zeggen door éénen man behoorlijk uitgevoerd, maar door het Publiek met belangstelling ontvangen en gretig gelezen te worden. Men denke hier maar aan blücher, bülow, brunswijk-oels, witgenstein en aan zoo velen, als men zich hier gemakkelijk zal herinneren. Bij het ver-
{==291==} {>>pagina-aanduiding<<}
vaardigen van zoo vele en zoo uitvoerige schetsen verloopt de tijd, en daarmede ook de grootste belangstelling in de duurgekochte vrijheid. De weinige jaren, sedert die heugelijke gebeurtenissen vervlogen, bevestigen, helaas! deze vergeetachtigheid, ook van Nederlanders. Het komt ons daarenboven onmogelijk voor, dat vele Duitsche Helden in zulk eene Galerij kunnen geplaatst worden. Dergelijke dramatische voorstelling, als welke hier van hermann en diens tijdgenooten geleverd is, wordt onuitvoerbaar bij het vermenigvuldigen van geschiedkundige gedenkstukken. De tijd van hermann behoort tot
den Mythischen leeftijd; dat is, tot den zoodanigen, bij welken latere Schrijvers de Mythen eer uit- vinden dan vinden. Op zulk een' verren afstand neemt men het zoo naauw niet, omdat men niet algemeen op zonde tegen de wezenlijke geschiedenis kan betrapt worden. Verouderde zeden en gebruiken dekken den Schrijver bij voorkomende misvattingen, en de voorgewende Mythen blijven altijd bruikbare verdedigingmiddelen bij elk vergrijp. Doch bij het zwijgen der poëzij van de Geschiedenis leeft het proza. Hermann kan beter dramatisch worden voorgesteld dan de hohenstaufen, vooral beter dan blücher of bülow.
Venturini nam alzoo eene taak op zich, welke, hoe meer zij onzen tijd naderde, te minder uitvoerlijk moest worden. Het is goed, dat hij alleen hermann heeft behandeld. Het volgende moest van zelve mislukken. Daarom is het beloofde in de pen gebleven, naar hetwelk wij ook niet verlangen.
Onder volgende rubrieken handelt venturini zijnen hermann af: I. Stamvaders der Duitschers. Oudste overleveringen. Woonplaatsen en volkskarakter. II. Geestgesteldheid onder Duitschlands oude Volken. De Sueven. De Katten. De vrije Saksen en hun eigenlijke toestand. Rome's staatkunde in die woelige tijden. III. Hermann's afkomst. Zijne jeugd, zijne opvoeding, en zijne vorming in de Romeinsche wapenschool. IV. Het Volksverbond in Neder-Duitschland, ter wraak-
{==292==} {>>pagina-aanduiding<<}
oefening over geschondene eer, regten en vrijheid. De vernielende veldslag in het Teutoburger-woud. Dit vindt men in het eerste deel. Het tweede behelst: I. Gesteldheid van Rome bij de tijding van varus nederlaag. Onmiddellijke gevolgen van dezelve in Germanië. II. Bewegingen in Rome bij den dood van augustus. Opstand der Legioenen aan den Rijn. Togt van drusus germanicus tegen de Marsen en Katten. III. Nieuw verraad van segestes. Thusnelda in de magt der Romeinen. Algemeene oorlog in Neder-Duitschland. IV. De laatste veldtogt van den jongen drusus in Neder-Duitschland. Slag op de Idistavische vlakte. Rampspoedige terugtogt van het Romeinsche leger. Laatste tijding van thusnelda. V. Gesteldheid van Neder-Germanië, na het eerste tijdvak van den Romeinschen oorlog. Hermann's krijgstogt tegen den Markbod in Opper-Duitschland. VI. Hermann's dood. - Dieper kunnen wij ons met den
inhoud van dit werk niet inlaten.
Betrekkelijk is ons oordeel over de waarde dezes werks. Ter uitspanning en vermaakshalve in handen genomen, heeft deze Historische Roman veel vooruit boven de duizend en één Romans, welke waarschijnlijkheid noch wezenlijkheid bezitten. Doch ter aankweeking van vaderlandsliefde en ter aanvuring van heldenmoed bezit geen Roman eenige waarde, al is deszelfs Schrijver ook de beroemde c. venturini. Ongelukkig het Volk, dat daartoe aan zijne vaderlandsche Geschiedenis niet genoeg heeft!

Het Hof van Holland, onder de Regering van Lodewijk Bonaparte, door een' Auditeur. Uit het Fransch vertaald. Met Aanteekeningen. Te Amsterdam, bij de Erven H. Gartman. In gr. 8vo. VIII en 307 bl. f 2-60.

Na de verschijning der Documens historiques van den gewezen' Koning van Holland dachten wij geene verdere berigten wegens die kortstondige Regering meer te zullen bekomen. Hier nogtans levert ons een Franschman, een ondergeschikt

{==293==} {>>pagina-aanduiding<<}
ambtenaar van napoleon's Broeder, een verslag van hetgeen onder diens Regering alhier zou zijn voorgevallen. De hoofdzaken komen veelal met die Documens overeen, of zijn misschien wel daaruit genomen; en buiten deze vindt men daarin voornamelijk een aantal nietige Hof-intrigues, verslag wegens de onbeduidende verrigtingen des Konings, wanneer hij zich niet met staatzaken bezig hield, wegens de vermaken ten Hove, 's mans wispelturigheid in het wegzenden zijner ondergeschikte ambtenaars en bedienden, en eindelijk eenige galante avonturen, hetzij van den Schrijver zelven, hetzij van den Koning, hetzij van anderen, die zeer goed hadden kunnen wegblijven, en die zekeren jong overledenen Grootmaarschalk van het Paleis des Konings geene eer aandoen, wiens gedrag omtrent de vrouw van een' Spaanschen krijgsgevangen' Officier en dien Officier zelven in een zeer schandelijk en verachtelijk licht verschijnt. Doch waartoe deze schandkronijk opgehaald? Het boek had eigenlijk wel onvertaald kunnen blijven; maar, zoo het nu eenmaal overgezet moest worden, kon het in geene betere handen gevallen zijn. De Vertaler is blijkbaar een zeer kundig man, die niet alleen zijne taak, vrij van alle Gallicismen, zeer goed verrigt heeft, maar ook op vele plaatsen, waar de Schrijver zijne deerlijke onkunde nopens onze zeden, gewoonten en geschiedenis met waarlijk Fransche onbeschaamdheid durft ten toon spreiden, behoorlijk teregtwijst, en daarbij zelf eene soliditeit, eene kennis der jongste gebeurtenissen, zelfs aan het Hof van lodewijk, eene regtvaardigheid in de beoordeeling van zijnen Auteur, en een' echt vaderlandschen geest aan den dag legt, die onder de thans zoo talrijke klasse der Overzetters waarlijk eene zeldzaamheid zijn.
Wij zullen trachten eenige weinige algemeene trekken op te zamelen, die in dit werkje voor den Nederlandschen Lezer misschien van belang kunnen zijn. Lodewijk was zekerlijk ongemeen wispelturig in het wegzenden, zelfs van zulke ambtenaren en bedienden, waarop hij vroeger bijzonder gesteld scheen; maar het waren bijna uitsluitend Franschen, wien zulks te beurt viel. De Schrijver is daarover gebelgd, omdat hij zelf een Franschman is; (hem schijnt nogtans dit lot niet te beurt gevallen te zijn, daar hij tot op het laatst van lodewijk's Regering als ooggetuige spreekt) maar wij mogen met reden vooronderstellen, dat de ongelukkige Koning meermalen zijne dienaren betrapt heeft op on-
{==294==} {>>pagina-aanduiding<<}
geoorloofde briefwisseling, hetzij met napoleon's Staatsdienaren, hetzij met de Koningin hortensia, met welke de Koning in volslagene verdeeldheid leefde; eene vrouw, die Holland geen goed hart toedroeg, die den geheelen hofstaat, en misschien wel zelfs burgerlijke en staatsbedieningen, uitsluitend aan Franschen wilde zien toebetrouwd, en door welke misschien haar minnaar (dit toch is geen geheim meer) napoleon veel uit Holland vernam, hetwelk hij niet weten, of althans zóó niet vernemen moest. Had lodewijk dit van eenigen ondervonden, zoo was het niet onnatuurlijk, dat hij meer Franschen, en eindelijk allen begon te wantrouwen, naarmate hij zich meer van de degelijkheid en opregtheid van den Hollandschen volksaard leerde overtuigen. Het is echter te begrijpen, dat deze afgedankte Franschen, nu met gif en gal, niet alleen tegen lodewijk, maar ook tegen de Hollanders, die zij dachten dat hun den voet geligt hadden, vervuld, thans met
verdubbelden ijver dezelven, misschien door middel van hortensia, bij den alvermogenden tiran hebben gelasterd; zoodat de beklagenswaardige Naamkoning van Holland, juist door den maatregel, dien hij nam om zich te beveiligen, te dieper in het ongeluk stortte. Een bewijs daarvoor levert de brief, door napoleon op 21 Dec. 1809 aan zijnen Broeder geschreven, waarin hij zich vooral over het verjagen der Franschen beklaagt; iets, hetwelk dan ook een voorwendsel tot de berooving en daarop gevolgde inlijving van het Koningrijk aan de hand gaf. - Ten andere wordt de reeds aangestipte ongelukkige betrekking van lodewijk tot hortensia beter uiteengezet, dan wij nog ergens gezien hebben. Eerstgenoemde kon zich, kieschheidshalve, daarover in de Documens niet zoo breed uitlaten (schoon voor verstandigen daaromtrent genoeg gezegd is): hier ziet men, hoe de verdeeldheid reeds spoedig na 's Konings komst tot den troon zigtbaar werd; hoe hortensia meer de vermaken van Parijs beminde, dan de bedaarde zeden van Holland. Den Haag was haar niet eens levendig genoeg; hoe zou het Utrecht geweest zijn? De Fransche Schrijver vindt de verwijdering der Echtgenooten ergerlijk, en wilde wel, dat lodewijk gezag gebruikt had, om hortensia terug te houden; doch wij zijn het met den Vertaler eens, dat dit de kwaal erger zou gemaakt hebben, blijkens hare, door napoleon, nu hij met maria louisa gehuwd was, gedwongene terugkomst in 1810, die nog grooter ergernis gaf,

{==295==} {>>pagina-aanduiding<<}
doordien de Echtgenoot, volgens de hier medegedeelde berigten, de vertrekken, welke tot die zijner Vrouwe geleidden, liet afsluiten en zelfs toemetselen; ja dat hij haar, die naar Frankrijk wilde terugkeeren, zulks volstrekt belette, zoodat zij niet zonder de hulp der weinige Fransche hofbedienden, die lodewijk nog had overgehouden, en niet dan door list, naar Antwerpen kon ontsnappen, en daarop zekerlijk, te Parijs teruggekomen, de klove met den Keizer onheelbaar gemaakt heeft. Voorts leeren wij uit dit geschrift zoo wel, als uit de Documens, den thans (God betere 't!) door velen zoo hoog opgevijzelden napoleon weder als een' lagen, afschuwelijken dwingeland kennen, die, schoon meester van een land van 40 tegenover een van 2 milioenen zielen, nog niet het hart heeft, om laatstgemelde aan te randen, eer hij deszelfs Koning door verraad naar Parijs had gelokt, en daar, op struikroovers-manier, met het mes op de keel tot den asstand van derdehalve Provincie had gedwongen. Wel te regt had hij dus zelfs aan zijne eigene familie, om niet te zeggen aan de honderdduizenden, door hem tot vertwijfeling gebragt, de ballingschap op St. Helena verdiend, die zekere lieden thans zoo zeer bejammeren. Een groot man was hij nooit; daartoe behoort meer adel der ziel.
Van de nietigheden en dwaasheden, die dit boek bevat, zullen wij slechts opnoemen de schildering van Vriesland, als een oord van ballingschap, als een verschrikkelijk land, waar de dampen van een ongezond gewest (in 1808) een' Franschman in korten tijd deden sterven; - het verhaal van een' tooneelspeler, moraitrier, die de nieuwe hovelingen onophoudelijk onderwees in de groote kunst van den hoed te houden, den degen te dragen, en met de jabot te spelen; - den plotselingen overgang van de schildering der Amsterdamsche kermis tot het wetboek napoleon; - het verloten van allerlei aardigheden, op de Haarlemsche kermis gekocht, b.v. een' hansop te paard en een' porseleinen waterpot, op het Loo; - het invlechten eener allezins beuzelachtige Anecdote van een' papegaai tusschen de verhalen der jammeren van den Koning en het land, enz. Hoe het zij, indien men lust heeft, zich dit werk aan te schaffen, moet men volstrekt de verbeterende vertaling, niet het Fransche origineel koopen, dat den Schrijver zoo min als zijner Natie tot eere verstrekt.





{==296==} {>>pagina-aanduiding<<}

De Voet in 't Graf. Jongste Gedichten van Mr. Willem Bilderdijk.


- Συγχεῖ πάνθ᾽ ὁ παγκρατῆς χρόνος, 
Φθίνει μὲν ἰσχὺς γῆς, Φθινεῖ δὲ σώματα. (*) 
 
sophokles. 

Te Rotterdam, bij A.F.H. Smit. 1827. In gr. 8vo. VIII en 204 bl. f 3-:
Toen ons deze bundel in handen kwam, drong zich bij ons het denkbeeld op, dat bilderdijk dan zich eindelijk zou bekeeren. Met den voet in het graf is het immers, bij het minste greintje van welmeenendheid, onmogelijk, streng te oordeelen over medemenschen? Het geopende graf maakt den menschenhater, zoo niet zacht gestemd, ten minste voor schelden en verdoemen stom. Want, volgens bilderdijk zelven,

Die steeds om Gods genade smeekt, 
Heeft nooit een wreed gemoed. 

Nu, dachten wij, zal hij, bij het te gemoet gaan van den dood en hetgeen verder volgt, alleen tot zichzelven inkeeren, het kwaad alleen in zichzelven veroordeelen, het oordeel over anderen, naar het bevel van jezus, aan God alleen overlaten, en eindelijk eens in beoefening brengen, wat hij te voren zoo schoon, maar alleen als Dichter, ter regeling van zijn gedrag en oordeel, afgebeden heeft:

Laat mij altijd onderstellen, 
Dat het menschdom liefde kweekt. 
Zoo de schijn het ook weêrspreekt, 
Laat mij nooit een oordeel vellen, 
Dat aan dezen plicht ontbreekt. 
 
Laat mij niemands daden wegen 
Op de goudschaal van 't verstand, 
Aan de dwaling na verwant; 
Opgerezen, neêrgezegen, 
Naar het wanken van de hand. 

{==297==} {>>pagina-aanduiding<<}

Neen, maar laat mij alles schatten 
Naar de wenschen van een hart, 
Dat zich-zelve kenbaar werd, 
En de zwakheid kan bevatten, 
Die den braafsten soms benart (*). 

Het afgewende gelaat des Grijsaards van den geopenden grafkuil, het niet uit nederigheid afgebeelde uitgaan van den vulkaan, en het gekrulde Grieksch uit een treurspel van den Heidenschen sophokles, op het vignet, door bilderdijk zelven geteekend, boezemden ons wel eenig wantrouwen in; maar wij bleven toch op de mogelijkheid zijner bekeering hopen. Dat hij alleen op het vignet met den voet in het graf zou zitten, durfden wij nog niet bepalen. Het Voorbericht gaf ons hoop, dat de gedichten zouden overeenstemmen met 's mans zielsgesteltenis en omstandigheden. Dat de Grijsaard mijmert, vooral hij, die zich overleefd heeft en zich in den dompigen levensavond bevindt, zegt de man gul weg; en wij zijn, voor zoo verre het hem betreft, het hierin met hem eens. Stichting belooft hij; en wie kan alleen woorden verwachten van een' man, die den dood niet lang meer ontloopen kan?
Onze gunstige meening over dezen bundel daalde merkelijk, bij het lezen van het opschrift: Staatsgezag. Heeft dan de man met den eenen voet in het graf niets anders te bepeinzen? Hetgeen daar bl. 12 volg. voorkomt, willen wij niet eens aanvoeren; ook niet hetgeen hij lastert (in Filozoofsche Deugd, bl. 10) tegen de tegenwoordige Predikers van het Evangelie. Wij vonden in de Slaapverkwikking (bl. 19) de reden opgegeven, waarom bilderdijk eigenlijk nooit in goede luim is geweest. Hij is nooit goed uitgeslapen; en het is dus waarschijnlijk, dat zijne gedichten, die in den morgenstond gemaakt zijn, de somberste zijn. Na een middagslaapje gaat het hem, bij goede spijsvertering, misschien beter van de hand.

Waar, waarom moest de slaap, die heilzame artsenij, 
Steeds kwelling, arbeid, en vermoeiing zijn voor mij, 
En deed hetgeen bij elk een bron is van genieten, 
Mij 't aangezweepte bloed door 't hersenstelsel schieten? 

{==298==} {>>pagina-aanduiding<<}

Helaas! 'k beproefde nooit dien zegen van den slaap. 
Reeds, aan den leiband naauw geheel ontwassen knaap, 
Zoo verr' mij is vergund den tijd weêr op te halen, 
Was slaap mij drukkend, en een eindloos hersenmalen; 
't Ontwaken, naar en droef, met afgemat gevoel 
In 't lichaam en den geest, van 't doorgestaan gewoel 
Der hersenschimmen, die mijn nachten als mijn dagen 
Vervulden, met het bloed door 't peinzend hoofd te jagen; 
En wonder van Gods hand is 't, dat ik Grijzaart leef, 
En vrij van 't wreed gevolg der hersenkrenking bleef. 

Op de twee laatste regels kan men zekerlijk gegronde aanmerkingen maken. Maar wie belijdt gaarne eigene hersenkrenking? Daartoe komt niemand, het minst bij de hevigste vlagen. Intusschen bewijst het enkele stukje, de Taal, dat bilderdijk, niet vrij van hersenkrenking bleef.

Het is inderdaad een ongeluk, indien niet iets ergers, dat de man niet slapen kan. Daarom weet hij somtijds niet, wat hij droomende dicht, of dichtende droomt. Nu weten wij het, dat ten minste voor hem de morgenstond geen goud in den mond heeft. Het graf zelfs trekt hem dan, ten minste 's morgens, niet af van hersenschimmen! Ongelukkige!.... Hoort maar eens dezen wensch, bl. 47.

ô Mocht geheel Euroop van West tot Oosterkimmen 
't Godtergend-helsch Parijs in vlammen op zien klimmen, 
En 't menschdom wreken van vier eeuwen gruweldaân, 
Met Duiv'len-, neen, met meer dan Duiv'lengeest bestaan! 

Het geheele stuk, getiteld de Taal, bl. 43-49, is zekerlijk gedicht in de hevigste vlaag van krankzinnigheid, in welke hem het hersenmalen en het gewoel der hersenschimmen tot dusverre ooit gebragt heeft. Het zachtzinnigst en Christelijkst oordeelt men, wanneer men hem, met den eenen voet in het graf, als impos mentis (krankzinnig) beschouwt en beklaagt.
Van de afzonderlijke stukken van meerdere of mindere uitgebreidheid, in dezen bundel voorkomende, bereikt geen die hoogte van razernij en ijlhoofdigheid, welke in de Taal zich aan iederen onpartijdige (*) voordoet. Hetgeen bilder-
{==299==} {>>pagina-aanduiding<<}
dijk in de Slaapverkwikking zoo gul weg van zichzelven heeft verklaard, geeft ons regt, de stukjes in dezen bundel tot twee soorten te brengen, naar den tijd, op welken zij hem ontvloeid zijn: Morgenstukken en Namiddagstukken; bij welker beoordeeling ook wind en weder evenzeer in aanmerking komen, als de lange duur van zijne droomen, die zelfs op klaren dag niet schijnen af te breken. Bij zulk een kruidje roer mij niet werkt zelfs het geritsel van bladeren bijna met hetzelfde geweld, als een hevige orkaan bij den gezonde. Door bilderdijk's gulle belijdenis aangaande zichzelven verstaan wij nu hetgeen vosmaer (†) schrijft: ‘Ieder deeltje, van welks werking een gezond mensch niets bemerkt, kan
zulk eene gevoelige spinneziel hevig aandoen en geheel in onrust brengen. - Doch als het kleinste zieltje boos wordt, of door eene andere drift ontstoken, hoe hevig zien wij hare webbe bewogen! En droogt zij niet uit van nijd, haren spinnenäard regt ontdekkende?’ Mannen uit de maan en hersenschimmen hebben bij zulk eene spinneziel dezelfde uitwerking. Alleen hetgeen wezenlijk is, brengt deze overgevoelige spin niet in rustelooze beweging. En wanneer dan, bij het hevig schudden der geheele webbe, aan de spin een dichtstuk ontvloeit, zal dit dan kalm en rustig kunnen zijn? Er is dan wel onderscheid tusschen hetgeen bilderdijk, bij en na het schudden zijner webbe, zingt of schrijft. Droomen en hersenschimmen vullen zijne nachten en dagen, en vullen, ten minste vullen voor een groot gedeelte aan, de onderscheidene bundels, welke van hem, van dag tot dag, in het licht komen.
Het bovenstaande is wel voldoende, om den onderscheiden'

{==300==} {>>pagina-aanduiding<<}
aard dezer luimen, vooral der kwade luimen, te leeren kennen. Onder het hersenmalen en het gewoel der hersenschimmen, vooral 's morgens bij het opstaan het bevigst, heeft hij waarschijnlijk het volgende gedicht:

De Taal aan band! en hoe? Van die geen taal verstaat, 
En wien de schrijfsiguur voor klank en reden gaat! 
Waar zag men ooit eene eeuw, die zulk een slag van dwazen 
Vergunde om anders dan (in) 't dolhuis uit te razen! 
Maar neen, zij prijken op den leerstoel. - 

Bl. 120:

Rampzalig kroost, in wind van praalzucht opgetogen, 
Wat wordt er van uw hart, uw oordeel, en verstand! - 
Geen liefde of Godvrucht meer uit moederborst gezogen! 
Geen onderwerping meer, geen wet of zedeband! 
Van jongs ten toon gesteld, gevormd voor praalschavotten, 
Aast ge op een kranken lof en nietig handgeklap; 
Praat meestrendwaasheid na, en leert met waarheid spotten, 
En 't heerschend wangerel neemt ge aan voor wetenschap. 

Dat bilderdijk somtijds niet wist, of hij droomde of niet, blijkt uit zijne vraag, bl. 145:

En droomde ik uit, of droom ik nog? 

Dit geheele stukje, Droom getiteld, bewijst duidelijk, dat de man nog aan het droomen leed, toen hij het bed verlaten had.

't Was een benaauwde droom, die nog mijn hoofd bezwaart. 

Bl. 163:

Hiertoe zoo veel onderwijzers, 
Die als zoo veel schroevende ijzers, 
Taal en uitspraak, geest, gevoel, 
Naar een dommen gril verwringen, 
En de ziel in kluisters dwingen, 
Naar 't hun-zelv' verholen doel! 
 
Hiertoe zoo veel maatschappijen, 
Korven, eens van noeste bijen, 
Honing purende. - Ach hoe kort! 
Nu een broed van vuige hommelen, 
Dat met wesp- en keverdommelen 
Alles razende overstort! 


{==301==} {>>pagina-aanduiding<<}

De staatkundige en godgeleerde razernij van bilderdijk slaan wij over, als genoeg bekend en hier voor de vijftigste maal weder door hem uitgekraamd, vooral in zijne Morgengedichten.
In dezen bundel is evenwel niet alles, schoon wel het meeste, op dezen toon gestemd. Ook laat hij zelfs in het betere er wel weder iets van St. Anne onder loopen; b.v. bl. 108:

Leef, wat ook word' van 't land, dat, van God afgevallen, 
Op onafhanklijkheid en zelfbeheer durft brallen, 
En vloekbren Eigenwaan afgodische outers sticht - 
Wat van een wareld word', die Heiland kent noch plicht - 
Wat oordeel van Gods wraak 't versodomt schuim der volken 
Of wegspoele in één zee, of inzwelge in den gloed 
Der opgeborsten zwavelkolken, 
Die 't onkruid, lang geduld, in 't eind verteren moet, enz. 

Wie zou dit verwachten in het anders voortreffelijk stukje: Aan mijne Wederhelft? Maar het was ook nacht, voor den Dichter de tijd zijner droomen, en van het gewoel der hersenschimmen.
Voortreffelijk is vooral zijne vertaling van de Klaagliederen van jeremias, Hoofdst. IV. Jammerklacht, bl. 73:

vs. 1. Hoe is de Tempelpracht, hoe 't eermetaal ontluisterd, 
Het echte zuivre goud! Hoe 't kostlijk eêlgesteent' 
Des Heiligdoms bezwalkt en in zijn gloed verduisterd! 
Hoe onder 't slijk vertrapt! Weent, Sionieten, weent! 
 
vs. 3. Het woeste zeekalf biedt op klip en dorre stranden 
Zijn welp de volle speen en zoogt zijn vormloos kroost; 
Maar Sion, als de struis der Afrikaansche zanden, 
Heeft, hoe de zuigling schreit, voor 't dorstend hart geen troost. 

Wij mogen niet meer afschrijven. Hier is evenwel alles zoo uitmuntend, dat wij meer Jeremiades verlangen zouden, wel te verstaan, indien bilderdijk zich leiden liet door denzelfden voortreffelijken geest, als den Israëlitischen klager bezielt; anders hebben wij van hem Jeremiades genoeg.
Bij het doorlezen van dezen dichtbundel kwam ons dikwerf te binnen het volgende:

{==302==} {>>pagina-aanduiding<<}

Op mijn Afbeeldsel, door schweickhardt geschilderd. (*)

Een diepvervallen hut, een tros verflenste bloemen 
Is, door de kunst verbeeld, een voorwerp van waardij. 
Door schweickhardts hand gemaald, mag elk mijn beelt'nis roemen; 
Zoo roemt men zelfs een wesp in huizem's schilderij. 

Bilderdijk heeft zich door dit bijschrift als naar het leven geteekend. Schweickhardt's hand teekent het uitwendige. De Dichter maalt het inwendige. Dit laatste is het beste gelukt. De wesp valt altijd op de eêlste vruchten, en steekt ieder, die dit ooft in bescherming neemt. Het laatste, dat van de wesp sterft, is - haar angel.
Eindelijk deelen wij nog onze gedachten mede over de gepastheid van titel en vignet voor den inhoud van dezen en ook van vroegere dichtbundels. Het komt ons namelijk voor, dat bilderdijk niet het oog op het graf heeft gehad, toen hij de meeste stukken in dezen bundel vervaardigde. Hiertoe brengen wij niet Algemeene Dolheid, bl. 200, eene vrije vertaling van het fraaije denkbeeld des Franschen Abts de mennais, noch de kostelijke vertolking der wanen wartaal van bonald, bl. 189. Hier toch geldt alleen similis simili gaudet. Als bewijs voor ons gevoelen kan wel dienen het slot uit de Ontschuldiging eens Grijzaarts, b. 199:

Wat wil men meer van mij? Verstand en geest verrookten, 
En de aders hangen slap, die eens tot barstens kookten, 
De spieren zijn verstijfd, en 't hart vergeet te slaan; 
Dees wareld ben ik door, eene andre vangt reeds aan. 

Zou dan bilderdijk, die, met uitzondering van zichzelven, zijne Vrouw

- - en 't handvol Godgezinden, 
Dat aan 't geslachte Lam als krijgsbuit toebehoort, 

(bladz. 41) alles en allen vervloekt, niet gebeefd hebben bij het uitstooten vooral van den laatsten regel, indien hij aan zijnen dood had gedacht? Welk eene wereld of wareld gaat hij dan te gemoet, welker begin van hem door lasteren en vloeken gekenmerkt is?....

{==303==} {>>pagina-aanduiding<<}

Hoe zwartgallig de knorrige man ook over anderen denkt en oordeelt, gelooven wij, dat de voet in het graf voor bilderdijk hetzelfde is, wat joab eens waande, dat voor hem zouden zijn de gegrepen hoornen des altaars (1 Kon. II: 28). Het voorbeeld der mannen, die van den Koning de zoo noodige Abolitie hadden verzocht en verkregen, maakte hem zekerlijk opmerkzaam, en joeg hem naar het graf, als het Asylum of de vrijplaats voor erge gevolgen. Althans zijne geheele houding op het vignet, met afgewend gelaat om vergiffenis smeekende, begunstigt dit vermoeden even zeer, als de inhoud, ook van dezen bundel, op meer dan ééne plaats aanwijst, dat ook bilderdijk wel degelijk Abolitie noodig had.





Advijs over de Verhandeling, bekroond door de Hollandsche Maatschappij der Wetenschappen te Haarlem, op hare Prijsvraag, over de oorzaken van het verval des Nederlandschen Handels, en de middelen tot herstel of uitbreiding van de(n)zelve(n), uitgebragt geweest(?) door G.K. Grave van Hogendorp, Mede-Directeur dier Maatschappij. Uitgegeven door Prof. H.W. Tijdeman. Te Haarlem, bij de Wed. A. Loosjes, Pz. 1828. In gr. 8vo. 70 bl. f :-75.

De verdienstelijke Staatsman, wiens vruchtelooze pogingen tot verligting van de zware lasten, die op den handel drukken, en denzelven uit Holland, waar nog bovendien de onevenredige grondlasten alles duurder maken, allengs naar Braband of Hamburg en Bremen verplaatsen; de Wereldburger, wiens zucht voor den vrijen handel in 't algemeen zoo bekend en toegejuicht is, had een Advijs gegeven op de bekende Verhandeling van den Heer ouwerkerk de vries, stemmende tot eene voorwaardelijke bekrooning. Dit stuk was, om de uitgebreidheid, op de vergadering niet gelezen; maar Prof. tijdeman, wien de lectuur daarvan vergund was, verzocht, om het eerst in een Tijdschrift te plaatsen en naderhand afzonderlijk uit te geven, hetwelk hem werd toegestaan. Wij hadden dien zelfden wensch, bij onze beoordeeling der bekroonde Verhandeling, te kennen gegeven; en het verheugt ons hartelijk, thans in de gelegenheid te zijn, onzen Lezeren den inhoud van dit belangrijk Advijs mede te deelen.

{==304==} {>>pagina-aanduiding<<}

De Graaf van hogendorp prijst de Verhandeling over 't algemeen en keurt haar der bekrooninge waardig, doch met eenige bepalingen; namelijk, dat de Maatschappij haar zegel niet hange aan 1) de verdediging van het invoeren van hooge regten op den koophandel. De Heer de vries had deze hooge regten niet dadelijk verdedigd, maar toch ter loops zich niet ongunstig daarover uitgelaten. Dit kon de Graaf niet dulden: hij geeft in weinige woorden het résumé van 't geen hij zoo dikwerf in de Staten-Generaal heeft doen hooren, dat hooge regten, hoe men de zaak ook keere of wende, en onder welke schijnschoone voorwendsels men die verbloeme, den handel wegdrijven. Vervolgens komt hij 2) op 't geen de vries van ons koloniaal stelsel gezegd had. Hier verdedigt hij de onbepaalde vrijheid van handel, met eenige beschermende regten. Zoo gereedelijk wij hem het eerste punt toegaven, zoo zeer moeten wij hier van hem verschillen. De voorspoed van Java is een groot, is een voornaam, maar niet het eenige, niet het voornaamste belang van het Moederland. Wanneer, ten gevolge van onbepaalde toelating van vreemden, die, door allerlei omstandigheden, en door den veranderden toestand der wereld, thans goedkooper varen en goederen aanbrengen kunnen dan wij, de koloniale goederen op Java buitensporig rijzen, en daarentegen in het Vaderland, door den grooten toevoer, zóó dalen, dat elk schip met koffij, dat aankomt, zuiver verlies is, moeten dan niet eenige krachtdadige maatregelen tot bescherming worden genomen? (Men zie het Advijs van den Heer van alphen op de Geldleening voor Oostindië.) De ondervinding beslisse! Is Java's financiéle toestand in de jaren van vrijen
handel, terwijl de koffijprijzen de buitensporigste hoogte bereikten, vooruitgegaan? of dagteekent zich het grootste gedeelte van den achterstand der 20 Millioenen uit dien tijd? (De Oorlog heeft dien achterstand verergerd, maar niet oorspronkelijk veroorzaakt.) Theoretisch laat zich voor den onbepaald vrijen handel in de koloniën veel, zeer veel zeggen; maar in de praktijk is het somtijds daarmede anders gelegen, en wij vreezen, dat de hoogverdienstelijke Schrijver van het Advijs te veel aan zijnetheorie vasthoudt, en de gesteldheid der zaken, den ondernemenden en onderkruipenden aard onzer mededingers in den handel, der Engelschen, niet genoeg in het oog houdt. Dit blijkt ook wel uit zijne aanmerking over het 3de punt; dat, namelijk, de Schrijver der Verhandeling zich

{==305==} {>>pagina-aanduiding<<}
te nadeelig tegen Engeland en Amerika uitlaat. De Heer de vries had daadzaken gemeld; en waarlijk, dat de Engelschen ons over 't geheel niet genegen zijn, is wel aan raffles, aan crawfurd, aan Sincapore, aan hun gedrag op Sumatra (zie de Reizen van nahuys), aan hun onlangs gedaan verbod van handelgemeenschap met de Kaap, bepaaldelijk aan Nederlanders, gebleken! De Graaf van hogendorp treedt in een uitvoerig en zeer belangrijk betoog over Engelands wereldhandel, om te bewijzen, dat het stelsel van huskisson, de meerdere ontlasting en vrijheid des handels, heilzame gevolgen voortbrengt. Doch of men vooreerst nog den handel met de gewezene Spaansche koloniën tot die soort van gevolgen betrekken moet, is ons nog zoo zeker niet, als de Graaf zegt: ‘De voordeelen van Engeland (daarin) moeten van jaar tot jaar grooter worden.’ De Engelschen hebben millioenen ponden sterlings in leeningen aan de nieuwe Staten en in Mexicaansche mijnen gestoken; de nieuwe Republieken zijn alle bankeroet gegaan; het geld van de leeningen is dus weg, en het is met de Mexicaansche mijnen geloopen als met de oude schatgravers en met de Mississipi-schatten van wijlen law, winderiger gedachtenisse! Nu zijn ook de rijkste bezitters en kooplieden, de Spanjaarden, uit Mexico gebannen, en de wanorde is er ten top, gelijk reeds vroeger in Columbia. Dat de Engelschen in Indië en elders ondernemend zijn en goede maatregelen hebben genomen, is
onbetwistbaar; maar dat zij in hun systema weifelen, zoo als de Heer de vries beweert, is ook zeker: men zie slechts de tegenstrijdige gevoelens van canning en wellington over den graanhandel (de corn-laws), waaromtrent men thans een mezzo termine gevonden heeft, die niemand voldoet. Dat de Engelschen in Afrika groote pogingen tot beschaving en verspreiding des Christendoms, alsmede tot opsporing van nieuwe handelswegen, doen, verdient allen lof; maar hunne kolonisatie aan de Kaap en in Canada geeft toch blijk, gelijk de Graaf zelf erkent, dat duizende huisgezinnen zonder brood zijn, gedeeltelijk ook door de machinerie. Zou dit stelsel eener onbepaalde productie van manufacturen door de machines, waarbij duizende huisgezinnen aan den bedelstaf komen, dus wel zoo stellig aanbeveling verdienen? - De uitdrukking van den Heer de vries, dat de Amerikanen overal komen snuffelen, heeft hij zelf, bij de herziening zijner Verhandeling, weggenomen.

{==306==} {>>pagina-aanduiding<<}

De edele Schrijver besluit zijne Verhandeling, dus mag men dit Advijs wel noemen, met uitzondering van de daaruit getrokkene resultaten, op deze wijze: ‘Bij de groote uitbreiding van den wereldhandel, die heden plaats heeft en nog gedurig voortgaat, zal - of kan ten minste - in het vervolg het aandeel van Nederland in denzelven grooter worden, dan ooit de handel in vroegere dagen geweest is.’ Wij vereenigen ons van harte met dien wensch, die wij hopen, dat door gepaste maatregelen tot eene voorspelling mag worden. En zouden wij daartoe geene hoop hebben, thans, nu eensdeels de Amstelstad eerlang de wezenlijke voordeelen van een Entrepót mag genieten, hetwelk eenigermate de botsende belangen kan overeenbrengen, en anderdeels de Man tot het bestuur der geldmiddelen geroepen is, die veertien jaren bij ondervinding gezien heeft, hoe handeldrukkende en handelbelemmerende maatregelen Noordhollands handel, te midden van den algemeenen Vrede, onder het bestuur van een' algemeen beminden en gezegenden Vorst, naar den ondergang doen snellen? Zou deze keuze voor Amsterdam niet een onderpand zijn der hoop op betere dagen?
De Heer tijdeman heeft, in een Naschrift, nog eenige bedenkingen tegen de bekroonde Verhandeling medegedeeld, waarvan wij hier niet kunnen spreken, zonder te veel tot bijzonderheden te vervallen.




Offer aan de lijdende onschuld, of Swaving's vlugt uit Delft, in vrouwelijk gewaad; zijnde een uittreksel uit zijne tienjarige militaire loopbaan, door hemzelven beschreven, ter verontschuldiging van den veroordeelden Artillerist, die, tijdens zijne in hechtenis stelling, in zijne woning op schildwacht stond. Te Dordrecht, bij Blussé en van Braam. 1827. In gr. 8vo. VI en 209 Bl. f 2-40.

J.C. Swaving, schrijver van het Offer aan de lijdende onschuld, ontmaskerd, of mijne verdediging op beschuldigingen in genoemd werkje voorkomende; door J.C. Poortermans. Te Amsterdam, bij C. Schaares. 1827. In gr. 8vo. 84 Bl. f :-90.

Beide deze geschriften hadden wel achterwege kunnen ge-
{==307==} {>>pagina-aanduiding<<}
bleven zijn. Althans boezemen dezelve aan het vaderlandsch letterlievend Publiek weinig belanstelling in.
Swaving, schrijver van het eerste stuk, alles behalve loffelijk bekend, geeft, zoo als hij voorwendt, uit zijne Tienjarige Militaire Loopbaan, welk werk weldra geheel in het licht zal verschijnen, dit uittreksel, met oogmerk, zoo het heet, om de lijdende onschuld te verontschuldigen en te ondersteunen. Zijn wezenlijk, zoo niet eenig oogmerk blijkt evenwel geweest te zijn, den schrijver van het tweede stukje in een allerhatelijkst daglicht te zetten. Het is alleen dit punt, op hetwelk ons verslag dezer beide stukjes moet nederkomen. Hoe beknopter dus, hoe beter voor lezers, die aan kijverijen weinig deel nemen.
Hetgeen swaving, onder schijnbare openhartigheid, verhaalt van de vervolgingen, aan welke hij is blootgesteld, en van de redenen dier mishandelingen, laten wij over aan het oordeel van den Recensent, wien swaving's Tienjarige Militaire Loopbaan in handen zal komen. Het vonnis, tegen swaving geslagen en door poortermans medegedeeld (bl. 80), zal dezen dan wel van dienst zijn.
Swaving, wegens kwade trouw in zijne administratie in hechtenis gesteld, ontkwam, in het rouwgewaad zijner vrouwe, te Delft, de hem wachtende straf. Te Londen ontmoet hij in poortermans eenen Westindischen bekende, die van swaving eene som van f 660 te vorderen had. Dit laatste punt wordt door swaving, niet zeer eerlijk, ontkend, bl. 142. Poortermans toonde evenwel, blijkens zijn geschrift, bl. 19 volg., althans zijn vijand niet te zijn. Hij liep met hem gearmd door Londen, liet voor swaving een déjeuner à la fourchette opdisschen, met een bottel Burton-ale. ‘Ik deed mijn best hem, zoo veel ik kon, te troosten, en gaf hem, op zijne dringende en herhaalde bede, twee pond sterling, om zich vooreerst te redden; terwijl ik nog dienzelfden dag een crediet van vijf pond voor hem opende, waarvan hij echter geen gebruik gemaakt heeft.’ Hij liet zich door swaving belasten met brieven aan diens vrouw en broeder. ‘Ik schetste (bl. 25) haar zijnen wanhopigen toestand, en bood mij, niettegenstaande ik haar geheimhouding verzocht, aan, haar antwoord, en wat zij aan hem te zenden mogt hebben, te bezorgen, omdat ik met den vlugteling en zijne verlatene vrouw medelijden had, en het mij altijd ten pligt reken, ongelukkigen hulp te bieden.’ Poor-
{==308==} {>>pagina-aanduiding<<}
termans ontving f 80. aan dubbeltjes. ‘De arme vrouw (bl. 27) betuigde mij, dat die tachtig gulden het overschot van honderd was, haar door de Heeren Officieren - tot onderstand gegeven.’ Van dit geld heeft poortermans aan swaving
toegezonden vijf souvereinen. Wij zullen dit op zijne verzekering aannemen, ofschoon het reçu (Bijlage 14) slechts van twee of drie souvereinen gewaagt. Door het achterhouden van een gedeelte der hem als vriend en redder, en niet als schuldeischer, toevertrouwde penningen heeft poortermans den haat van swaving gaande gemaakt, die hem, ja, belasterd heeft, door hem te beschuldigen van lage en vuile bedoelingen tegen de eer van zijne vrouw. Het bewijs van swaving brengt de nulliteit van zelve mede, als vertaald door hem en (NB.) hier en daar eenigzins vermeerderd en uitgewerkt. Tegen zulk eene zoo weinig ondersteunde beschuldiging valt de verdediging gemakkelijk. Ook heeft poortermans deze beschuldiging, als laster, zegevierend ten toon gesteld. Op het andere punt, diefstal, verdedigt zich poortermans even voldoende, in zoo verre zijne bepaling doorgaat: ‘Door het woord diefstal verstaat men alleen het rooven of terughouden van datgene, wat aan anderen toebehoort, en waarop wij geen het minste regt verkregen hebben.’ Doch, voor zoo verre poortermans zich hier op de openbare meening beroept, en dit schijnt hij te doen door de uitgaaf van deze zijne verdediging, heeft hij hier op minderen bijval te rekenen, dan bij het andere punt van beschuldiging. De openlijke meening ontkent geenszins uw regt, poortermans! op de bezittingen van swaving, bij uwe billijke schuldvordering. Maar de geheele, zoo heilige som van f 80. werd met geene vijf souvereinen afbetaald. Het déjeuner en de twee pond was, volgens uwe boven aangehaalde woorden, eene gift, uit
medelijden. In de houding, in welke u dit geld door eene ongelukkige vrouw zoo zuur en duur werd toevertrouwd, hadt gij, naar menschelijk gevoel, geen regt, één half centje achter te houden. Mensch en Christen is hier meer dan schuldeischer. Zwijg anders van uw medelijden!
Meer willen wij van beide deze schriften niet zeggen.





{==309==} {>>pagina-aanduiding<<}

Nieskruid voor den Heer J.L. Nierstrasz, Jr. Te Amsterdam, bij J.C. van Kesteren. 1828. In gr. 8vo. 88 Bl. f :-60.

Het is een booze tijd voor onze Dichters, zoo wel voor de oude als voor de nieuwe. Witsen geysbeek heeft ons in den verleden jare geleerd, dat vondel, al noemt hem bilderdijk ook zijnen meester, alleen door het blind vooroordeel kan geprezen worden, daar hij eigenlijk niets goeds geschreven heeft, dan eenen enkelen Lierzang; thans begint men ook onze modernen met dezelfde maat te meten, en de arme nierstrasz is, waarschijnlijk alleen omdat hij algemeen gelezen en geliefd wordt, het onderwerp geworden van het onderhavige schotschrift, waarover zich onze Letterkunde nog meer schamen moet, dan over het boven bedoeld artikel in dat zoogenaamd kritisch Woordenboek onzer Dichters. Beide stukken gelijken elkander als twee druppelen waters uit dezelfde moddersloot; het is de eigen persistérende, quasi-vernuftige trant; dezelfde oppervlakkige oordeelwijze, die niet in het innerlijke wezen der dichtsoorten indringt, maar zich slechts aan de bovenzijde der uitdrukkingen vasthecht; dezelfde zucht tot verdraaijing en bespottelijkmaking, die overal, waar zij slechts kans ziet om te doen grimlagchen, goedkoop geestig tracht te zijn, door de eene of andere voorkomende dichterlijke uitdrukking met de ongelijkslachtigste bijvoegsels te verbinden, en aan dezelve aldus een burlesk uitzigt te geven. Alleen de saus en de specerijen zijn in dit Nieskruid wat ruimer en kwistiger gebruikt, dan in het artikel over vondel; en deze bestaan in eene menigte van hatelijke en nietsafdoende personaliteiten op den Schrijver en deszelfs beroep; een aantal opzettelijke vervalschingen van hetgene hij geschreven heeft; eenige schandelijk-profane uitvallen; sommige onkiesche aardigheden op personen, met welke nierstrasz in betrekking staat;
en dan ten slotte eene zee van aardigheden tegen den Redacteur van dit Tijdschrift, die de doodzonde begaan heeft van eene beoordeeling op te nemen, in welke niet alles, wat nierstrasz gedicht heeft, voor afschuwelijk wordt uitgekreten, maar integendeel, met de noodige voorbehoudingen, soms wordt geprezen. Neemt men nu dit alles bij elkander, dan heeft men

{==310==} {>>pagina-aanduiding<<}
de quintessentia van dit schotschrift, in hetwelk het jammer is, dat men soms eene aanmerking ontmoet, die gegrond mag heeten, daar deze in zulk slecht gezelschap niet voegde, en altijd vergiftigd wordt door den kwaadaardigen toon, op welken zij wordt voorgedragen. Het eenige bewijs, dat de Schrijver van dit stuk nog alle schaamte niet heeft uitgeschud, is, dat hij zijnen naam niet voor hetzelve plaatste; men ziet hieruit, dat hij nog niet openlijk als Paskwilschrijver wil bekend staan; doch de quasi-aardigheden, welke hij, is onze gissing gegrond, (*) zichzelven uit zijne vroegere werken ontsteelt, en de geheele manier, verraden hem aan elk, die geen vreemdeling is in onze Letterkunde, en velen zullen terstond na de lezing uitgeroepen hebben: Nijpende honger en brandende dorst, quid non mortalia pectora cogunt! - Ja, ja, de Dichters, en vooral de Puntdichters, zijn dan ook van nature magtig dorstig. Nieskruid, bl. 40.
Wij hebben reeds zoo veel gezegd over de ingrediënten, uit welke dit Nieskruid is zaamgeflanst, dat men onze beoordeeling ligtelijk aan persoonlijke geraaktheid zoude kunnen toeschrijven, indien wij onze beschuldigingen niet, door het aanvoeren van enkele staaltjes, staafden. De rijkdom der keuze maakt ons hier alleen verlegen; want iedere bladzijde levert overvloed. Wij zenden echter de algemeene aanmerking vooraf, dat het geschrift klaarblijkelijk alleen vervaardigd is tot voedsel voor den lachlust van dat gedeelte des publieks, hetwelk geen grooter genoegen kent, dan het inktpotsmijten en de pennesteken van de vechthanen uit het schrijversgild; en geenszins voor hen, die zich meer bepaaldelijk met de theorie of praktijk der Dichtkunst bezig houden. Ware dit laatste het geval, dan had de Schrijver wezenlijk eene nuttige taak verrigt, gelijk hij het thans, door er zichzelven, tot walgens toe, complimenten over te maken, zijnen Lezeren wil doen gelooven. Indien hij ons, b.v., in ruiling voor een honderdtal zijner aardigste aardigheden, eens had aangetoond, welke de noodwendige gebreken zijn der beschrijvende dichtsoort, en dezelve bewezen uit den Naere-
{==311==} {>>pagina-aanduiding<<}
bout; indien hij ons eenige teekenen had opgegeven, aan welke men het echt verhevene kan onderkennen van het hoogdravende en bombastische, dan had hij onzen dank verdiend, al verschilden wij ook van zijne wijze van zien, en tevens getoond, dat hij was ingewijd in de geheimen eener kunst, van welke hij thans, niettegenstaande zijne dichterlijke veelbelezenheid en zijnen hoogen magttoon, slechts de oppervlakte schijnt beroerd te hebben.
Doch, al ware hij hiervoor berekend, hij wilde niet nuttig zijn, niet onderwijzen; hij wilde beleedigen en hatelijk verguizen. Tot dit oogmerk bezigde hij, 1o. eene menigte personaliteiten, voornamelijk ontleend uit de voorgewende verwaandheid, welke in sommige onvoorzigtige uitdrukkingen van de Voorrede voor nierstrasz's Gedichten zoude doorstralen, en welke, volgens hem, niet minder blijken zoude uit de kenschetsing van feith, door warnsinck in de Gedenkzuil geplaatst. Aan dit laatste stuk heeft echter nierstrasz geen het minste deel gehad, en kan dus ook, in allen gevalle, niet verantwoordelijk zijn voor de briefuittreksels, welke de Amsterdamsche Suikerkoker (gelijk de Heer warnsinck hier genoemd wordt) in dezelve heeft geplaatst. Die lage toespelingen, ook op het voormalig koopmansberoep van nierstrasz, komen, vooral in ons handeldrijvend Vaderland, niet te pas, waar zoo vele kooplieden zich tot den eersten Dichterrang verheven hebben, en slechts het verkoopen van lasteringen, om des lieven broods en dranks wille, met schande gebrandmerkt wordt. De allerhatelijkste uitvallen op nierstrasz's aandeel in de oprigting van het Genootschap tot zedelijke verbetering der boeven, (gelijk hetzelve hier betiteld wordt) welke zoo ver gaan, dat men zelfs de Hooge Regering tegen deze loffelijke instelling tracht op te zetten, bl. 31, bewijzen alleen de vuilaardigheid van den Schrijver, en de onkunde van lieden van zijne soort omtrent de edeler denkwijze van het beter gedeelte der Natie en van onzen geëerbiedigden Koning.
2o. Verder zoekt de snuisjestoediener, door een aantal opzettelijke vervalschingen en verdraaijingen van hetgene nierstrasz geschreven heeft, hem en zijne gedichten in een bespottelijk licht te stellen. Zoo maakt hij er zich b.v. regt vrolijk over, dat nierstrasz de schepen voetje voor voetje door zee laat gaan. Wij lezen echter in den Naerebout, bl. 59:

{==312==} {>>pagina-aanduiding<<}


Zij loeven op, met trage vaart, en voet voor voet 
Al worstlend met den stroom. 

waarin niemand zeker iets berispelijks vinden zal. Verder staat hij verbaasd, dat nierstrasz de Deugd ons laat omfladderen; doch hier was zeker de snuif hem in de oogen gewaaid, dat hij verkeerd las, want er staat in den Howard, bl. 7:

de vreugd, 
Die ons omfladdert langs des levens rozenpaden. 

Zoo zegt hij, na eene menigte profaniteiten over die schoone plaats in de Onsterfelijkheid, (Ged. bl. 14) waar men die heerlijke lofspraak op den Bijbel vindt: Ei, ei! dat is al een raar boek! Is het ook van den onsterfelijken frans baltes? Wel neen, enz. Dat boek ontzwachtelt wondren zonder tal; dat boek is uit eene bron gestroomd, die nimmer op zal droogen, enz. enz. Men leze en oordeele:

Is iedre waarheid, dáár verkondigd aan 't heelal, 
Niet de eerste ontzwachteling van wondren zonder tal? 
Is iedre zegen, die ons dáár houdt opgetogen, 
Niet uit de bron gestroomd, die nimmer op zal droogen; 
Die 't eerste menschdom aan haar teugen hield geboeid, 
En eenmaal 't laatst geslacht nog zeegnend overvloeit? 

Wij konden nog menige andere staaltjes van dergelijke kwade trouw bijbrengen; doch tres faciunt collegium en ex uno disce omnes. Tevens strekke het laatst aangehaalde tot een proefje van des Schrijvers eerbied voor het heilige.
3o. Omdat het den snuifman meestal moeijelijk was, stof tot gegronde aanmerkingen te vinden, en hij toch voor het oog van den grooten hoop met magt van legerbenden wilde te veld trekken, neemt hij op den duur zijne toevlugt tot de kunstgreep, om sommige dichterlijke vrijheden, uitdrukkingen en woordverbindingen, welke algemeen gewettigd zijn, als bewijzen van nierstrasz's onvergeeflijke onkunde te doen voorkomen. In den Naerebout staat Afrikes zuidhoek; hier glost hij: De Dichter heeft zoo goed de Prosodie als de Poëzij aangeleerd, en daarom maakt hij de tweede lettergreep in Afrika lang. (Bl. 76.) Maar bilderdijk, bij wiens woorden hij zweert, bezigde dezelfde vrijheid, in zijne Kenschets onzer Voorvaderen. - Op de eigenste bladzijde beuzelt

{==313==} {>>pagina-aanduiding<<}
hij: In zijn taalsysteem schijnt men ook te mogen zeggen: kind en moeder deed; bram- en marszeil zakt; alsof deze enkelvoudige vorm bij enkelvoudige woorden, door en zaamgekoppeld, in onze poëzij niet geoorloofd ware. Kinker, wiens uitspraken hij telkens, te pas of te onpas, aanhaalt, leere hem dit:

Uw vorst en volk is vrij. (Gedichten, II. bl. 88.) 
Zoo staats- en kerkgeschil de vaadren hield gescheiden. 
(Ibid. II. bl. 29.) 

Deê voor deed, of liever dede, is in zijn oog eene taalfout, waarvoor een schooljongen de plak moest krijgen. Arme bilderdijk! gij zijt reeds zoo oud, en moet nog op het schandbankje:

En 't was haar, of de ziel haar matte borst ontgleê. 
(Ondergang der eerste Wereld, bl. 32.) 

En dan ook nog voor dat Cherubienen, om te rijmen op ienen; want dit heeft nierstrasz u vast afgezien.

Dekt met uw vleugelen, gewiekte Cherubienen. 
(Wit en Rood, II. bl. 21.) 

Ja, driewerf ongelukkige Hoofdvorst onzer Poëten! wij beginnen te gelooven, dat nierstrasz alleen het voorwendsel, de zinnebeeldige zondenbok geweest zij, maar dat gij eigenlijk gemeend waart. Mutato nomine de te fabula narratur. Iedere kleine overtreding van hem hebt gij door eene grootere zonde gewettigd. Hij mag volstrekt geenen heerscher langs bloedige trappen ten troon laten klauteren; en bij u lezen wij wel van golven, die

Het hobblend zeekasteel beklautren en bestoken. 
(Ondergang der eerste Wereld, bl. 88.) 

waarbij de snuifman zeker terstond aan een hobbelpaard zal denken. Bij hem is eene rookende borst een walgelijk beeld, waarvoor zich een fijngevoelig Dichter wachten moest; hoe veel afschuwwekkender zijn dan niet bij u, Ondergang, bl. 88:

De handen rookend klam van uitgegoten bloede. 

Bij hem is het bespottelijk, dat een tranenvloed de wangen weekt; maar waar verschuilt gij u dan wel met dat

{==314==} {>>pagina-aanduiding<<}


..... oog, van tranen blind geweekt. 
(Vert. en Rom., bl. 175.) 

Bij hem vrijt slechts de zefir over de Spaansche baren; maar bij u is het koeltje nog oneindig sentimenteler en wellustiger:

Daar gaat het door het woud op 't hupplend groen ten dans, 
En kust Elpines wang en boezem onder 't weenen. 
(Ondergang, bl. 31.) 

Wij konden het op dezen toon nog eenen geruimen tijd volhouden; doch het is reeds overvloedig genoeg tot bewijs, dat er geen Dichter bestaat of bestaan heeft, wien men, door vervalschen en verwringen, door toevoegen en afnemen en dergelijke kunstjes, niet in een bespottelijk licht kan stellen. De snuifman zegt, pindarus door en door bestudeerd te hebben; hij wende dezelfde methode eens op hem aan, en het zal er waarachtig nog anders uitzien.
Wij hadden nog zoo veel op het hart; doch de Helleborist beslaat reeds oneindig meer plaats, dan hij waardig is. Geen woord dus over de hoogstonkiesche aardigheden omtrent personen en gelegenheden, op welke sommige stukjes van nierstrasz vervaardigd zijn. Indien men eens op dezelfde wijs met de Rijmregisters van den burgerlijken stand hunner familie, door sommige verzenlijmers uitgegeven, die vondel durven beoordeelen, omsprong, wat zou het lachlievend publiek zich dan verkneuteren! Maar wij mogen toch niet geheel zwijgen van de bijzonder wellevende wijs, op welke de Redacteur van dit Tijdschrift in het Nieskruid telkens wordt aangesproken. De Heer ijntema heeft, wel is waar, geene enkele letter van de beoordeeling, in No. III der Letteroefeningen voorkomende, geschreven; maar hij dankt toch den snuifman zeker hartelijk voor de beleefdheden, hem toegevoegd, wel wetende, dat de scheldwoorden van sommigen eervoller zijn, dan de lofspraken van velen. Hij vindt het gewis ook zeer natuurlijk, dat men met dergelijke pijlen, wier punt van geestigheid zoo stomp is, liever op eenen bekende mikt, die dan toch ten minste in schijn kan getroffen worden, dan dat men dezelve op eenen onbekende in het wilde los laat vliegen. Recensent is dan daarmede ook volkomen tevreden, en neemt het den Nieskruidtoediener volstrekt niet kwalijk, dat deze hem dikwijls iets doet zeggen, waaraan hij nimmer gedacht heeft; want bij sommigen is het liegen tot eene tweede natuur geworden, en men kent de spreuk: Ex-
{==315==} {>>pagina-aanduiding<<}
pellas furca, tamen usque recurret. Zoo legt men ons in den mond, dat de Lierzang op Rubens zoo heerlijk is, als in eenige Letterkunde iets kan gevonden worden; terwijl wij op deze wijs alleen van deszelfs aanhef spraken, en een aantal plaatsen als gebrekkig aanwezen,
dezelfde, met welke de snuisman zich op zijnen trant vrolijk maakt. Verder zouden wij dat Lierdicht eene Dithyrambe, in de beteekenis der Ouden, genoemd hebben; wij zeiden alleen, en herhalen het nogmaals, dat het bij ons gebruikelijk is, om Lierzangen, welke niet in gelijkmatige coupletten, maar in ordeloos afwisselende regels van verschillende lengte gedicht zijn, Dithyramben te noemen; en wij staven zulks thans met het eerste stuk uit de Dichterlijke Gedenkrol van Nederlands Verlossing en Herstel, in 1814 door witsen geysbeek uitgegeven, waar deze Hypereriticus zijne eigene vrij onlyrische geestvrucht met groote letteren DITHYRAMBUS betitelt, en in welke wij die eigenste zatheid, over welke bij nierstrasz zoo veel aardigs gezegd wordt, nog eenigzins Bacchischer wedervinden, bl. 2:

En zich tot walgens aan zijn bloed had zat gedronken. 

Dat de Schrijver ons vervolgens naar pindarus verwijst, om over den edelen Dithyrambus te leeren oordeelen, toont zijne volslagene onbekendheid met dezen Zanger, die Odendichter en geen Διθυραμβοποιὸς was; en de geheele redenering over deze hoogdravende dichtsoort bewijst slechts zijne onkunde in de Letterkunde der Grieken; want zij kenden slechts ééne soort van Dithyramben, die, uit lofzangen op bacchus ontsproten, altijd de kenmerken van hunnen oorsprong behielden. - Zijne woordkritiek van den Naerebout aanvangende, zegt hij: Dit is nu dat tweede beroemde gedicht, waardoor nierstrasz zich, volgens den door- en doorkundigen ijntema, almede heeft vereeuwigd! Wij schreven alleen, dat nierstrasz zich door dat stuk voordeelig had bekend gemaakt, en gaven zelfs duidelijk genoeg te kennen, dat wij met het beschrijvende genre in geenen deele wegloopen.
Sed omne nimium nocet, en dus basta! Het publiek kan uit de aangevoerde bewijzen thans genoegzaam de kieschheid, goede trouw en onpartijdigheid van den man beoordeelen, die op verscheidene plaatsen zegt, deze onaangename taak alleen ten algemeenen nutte ondernomen te hebben, en

{==316==} {>>pagina-aanduiding<<}
niet onduidelijk te kennen geeft, dat hij alleen in staat is, om de waarde of onwaarde van een gedicht te beoordeelen. Waarlijk, hij beweert zijn Grieksch zoo bijzonder goed te verstaan, maar vergat de spreuk van pindarus, welke onze zalige Rector ons reeds vóór dertig jaren ten leefregel voorschreef:

Ἐπεὶ τόγε λοιδορῆσαι 
.... ἐχθρὰ σοΦία· καὶ 
Τὸ καυχᾶςθαι παρὰ καιρὸν 
Μανίαισιν ὑποκρέκει. 

Dat is, (want de goede man mogt het soms niet verstaan, en het is hem toch zoo nuttig en noodig) vrij overgebragt:

De kunst van lastren is de wijsheid van den haat, 
En zelflof 't snaargeluid, dat razernij verzelt. 


Almanak der Akademie van Groningen, voor 1828. Te Groningen, bij J. Oomkens. f :-55.

Landhuishoudkundige Almanak, enz. voor 1828. Te Groningen, bij J. Oomkens. f :-30.

No. I. Deze Almanak, de oudste in zijne soort, die hier bestaat, heeft nu reeds zijn zestiende jaar bereikt, en ziet, al verschijnt hij ook wat laat, er nog jeugdig en frisch, dat is tamelijk nieuw en belangrijk uit. Met het geschaduwd portret van Prof. bakker er voor, bevat het boeksken verordeningen omtrent het onderwijs, en daaronder vooral een paar reglementen, welke doen zien, dat men te Groningen ook voor de wetenschappelijke vorming van den handwerksman begint te zorgen; een berigt van het feest door kweekelingen dier Hoogeschool te Bentheim gevierd, der lezinge waardig; 's Konings besluiten omtrent de vacantiën; een verslag van het Genootschap ter bevordering van de Natuurlijke Historie, en, tot plaatsvulling, waarschuwingen bij den naderenden winter, rakende schaatsrijden en drenkelingen; behalve al het gewone, dat den staat en bij voortgang de geschiedenis der Akademie zeer juist doet kennen. Het aantal studenten is als volgt: in de Wis- en Natuurk. 14; Wijsb. en Lett. 13; Godgel. 143; Regtsgel. 88; Geneesk. 29: te zamen 287.
No. II. ons geene reden opleverende, om anders of min gunstig te oordeelen, dan bij vorige gelegenheden, kunnen wij volstaan met de bloote aankondiging. Een klein proefje toch uit de Anecdoten: ‘Toen de Franschen Arras belegerden, schreven de Spanjaarden boven eene der poorten:

Quand les rats prendront les chats, 
Les Français prendront Arras. 

Na het innemen der stad, liet de Kardinaal richelieu, in den laatsten regel, de p in prendront uitwisschen.’





{==317==} {>>pagina-aanduiding<<}

Boekbeschouwing.

Bijbel voor de Jeugd. Door J.H. van der Palm. XVIIde Stuk. Te Leyden, bij D. du Mortier en Zoon. 1827. In kl. 8vo. 244 Bl. f 1-20.

Aan het slot onzer korte recensie van het XVIde stuk des Bijbels voor de Jeugd merkten wij de hoop op van een vervolg der zestien stukken, welke een zeker geheel uitmaken; en bij die gelegenheid uiteden wij den wensch, dat de Heer van der palm, deze niet gemakkelijke taak (de geschiedenis der Joden sedert hunne wederkomst uit de Babylonische ballingschap tot op de geboorte van jezus) op zich nemende, dezelve met zijne gewone bevalligheid, en tevens met de noodige juistheid, volvoeren mogt. Aan die hoop begint de geachte Schrijver met het onderhavige stukje te voldoen; en dat hij in hetzelve ook aan het eerste gedeelte van onzen wensch voldaan heeft, dit behoeft geen het minste betoog. De bevalligheid, toch, is den man zoo natuurlijk geworden, dat hij, van der jeugd af aan, en onder het opzigt van een' smaakvollen Vader, zich daarop toegelegd hebbende, zich van dezelve eene gewoonte heeft gemaakt, en mogelijk niet dan met moeite onbevallig zou kunnen schrijven. Doch, of in dit stuk even zeer aan het andere gedeelte van onzen wensch, betreffende de noodige juistheid, voldaan zij, dit zouden wij niet even stellig durven verzekeren, zonder, misschien, gevaar te loopen van door den eenen of anderen, der zake kundigen, lezer gelogenstraft te worden. - Wij erkennen echter gaarne, dat dit gevaar niet groot is. De meeste lezers worden door den stijl van den Heer van der palm, als door eenen zachtvlietenden stroom, medegevoerd; en de begaafde man heeft, door zijnen smaak en door zijn vernuft, iets onwederstaanbaars en wegslepends. Ook begrijpen wij, dat iemand, die, sedert vele jaren, met groo-
{==318==} {>>pagina-aanduiding<<}
ten roem, Hoogleeraar in het Oostersch aan de eerste Hoogeschool geweest is, en dus met allen grond gerekend wordt volkomen in de geschiedenissen en oudheden der Joden ervaren te zijn, bij zijne lezers een onbepaald vertrouwen heeft. Met dat al, en hoezeer men
eene grondige geleerdheid, met eene ongemeene gave van oordeel gepaard, aan den beroemden van der palm niet kan ontzeggen, zonder hem het grootste onregt te doen, is het toch opmerkelijk, dat hij zijne neiging tot aangenaam en bevallig schrijven meer dan eens, bijzonder in zijnen Bijbel voor de Jeugd, zoo zeer heeft aan den dag gelegd, dat een geoefend en onpartijdig lezer welligt op het vermoeden zal komen, of hij niet somtijds wat te veel aan die neiging hebbe botgevierd, zoodat zijne genie en vlugheid hem nu eens tot onnaauwkeurigheden hebben doen vervallen, dan weder het een en ander hebben doen overslaan, hetgeen, volgens zijn eigen plan, van belang geweest ware te ontwikkelen. Recensent althans, hoezeer de uitstekende talenten des Hoogleeraars bewonderende, heeft, bij de lezing der vorige stukken van zijn bevallig en nuttig Bijbelwerk, het gemelde vermoeden somtijds bij zich voelen opkomen, en eenige, zoo hij meent, gegronde aanmerkingen aan het publiek, vrijmoedig en bescheiden, voorgedragen.
Wat nu het onderhavige stuk betreft, wij zullen die plaatsen niet opgeven, waar wij van den beminnelijken Schrijver meenen te moeten verschillen, maar ons vergenoegen met eenige bedenkingen te maken op zoodanige plaatsen, waar hij, naar onze gedachte, zich minder getrouw aan zijn plan heeft getoond. - Volgens de Inleiding, namelijk, op dit stukje, bl. 5, was zijn voornemen, de geschiedenis der Joden van daar af, waar de Bijbelsche berigten eindigen, tot op de dagen des Nieuwen Verbonds, in een beknopt overzigt voor te dragen. Daaruit zou men, ten minste, ontwaar worden, wat de natie, gedurende dit tijdsverloop, merkwaardigs is overgekomen; en hoe zij, na vele lotverwisselingen, in dien toestand is geraakt, waarin wij haar, ten tijde der

{==319==} {>>pagina-aanduiding<<}
prediking van jezus en van zijne Apostelen, aantreffen. Daar nu uit den ganschen aanleg van zijn Bijbelwerk, zoo wel als uit den aard der zaak zelve, blijkt, dat niet alleen de politieke, maar ook de godsdienstige en zedelijke toestand der Joden, ten tijde van christus, kan gerekend worden bedoeld te zijn, hebben wij, in die vaste overtuiging, het stukje aandachtig doorgelezen; doch wij vonden, dat de Schrijver wel den politieken toestand dier natie vrij uitvoerig heeft voorgedragen, wanneer men de ruimte van het tijdvak en de bekrompenheid van een klein boekdeeltje met elkander vergelijkt; ja, tot onze verwondering, somtijds fabelachtige vertelfeltjes met zekere uitvoerigheid heeft geboekt, die beter overgeslagen waren geweest (men zie b.v. bl. 52-54 en bl. 59-62); maar, daarentegen, hoe weinig vindt men van den godsdienstigen en zedelijken toestand der Joden! Hier en daar iets in het voorbijgaan aangestipt; doch niets, tot leering en stichting der jeugd, behoorlijk ontwikkeld. Zeer oppervlakkig wordt, bl. 32, 33, van de Synagogen melding gemaakt, en geen enkel woord gezegd van hetgene de Joden door de boeken der Profeten verstaan; even alsof het algemeen bekend ware onder de Christenen, dat de Joden daaronder ook de oudere geschiedkundige boeken, behalve de Wet, of de vijf boeken van mozes, begrijpen, als zijnde, volgens hun gevoelen, door Profeten geschreven. Ook zou het niet ongepast geweest zijn, de aandacht der weetgierige jeugd des te meer op de Joodsche Synagogen, en op de wijze der Godsdienstoefeningen, welke aldaar in gebruik waren, te bepalen, daar het zeker is, dat althans de eerste Christenen zeer veel daarvan overgenomen hebben. - Op vele plaatsen wordt, in dit stukje, van verbastering in den Godsdienst en van zedebederf gesproken; dan de hoofdoorzaak van die
verbastering en van dat bederf wordt nergens opgespoord. De Schrijver heeft, namelijk, in de laatstvorige stukjes verzuimd, de groote verandering in het gedrag der Joden na de Babylonische ballingschap te vermelden; gelijk wij, bij vorige gelegenheid, hebben opgemerkt. Had hij nu,

{==320==} {>>pagina-aanduiding<<}
ter geschikte plaatse, ten nutte zijner jeugdige lezers, doen zien, hoe de Joden, die altijd zeer zinnelijk waren, te voren zinnelijke beelden verkozen boven den onzigtbaren God, - nu, door de zinnelijke en gevoelige straffen van hun overmeesterd vaderland en van hunne ballingschap ten sterkste getroffen, en daardoor van het nadeelige hunner voormalige afkeerigheden ten volle overtuigd, in een ander uiterste vervielen, en aan eene blinde opvolging van uiterlijke en zinnelijke Godsdienstplegtigheden zich geheel overgaven, dan had hij zichzelven de behandeling van den godsdienstigen en zedelijken toestand der Joodsche natie, vóór de komst van jezus, veel gemakkelijker gemaakt. - Mogelijk zal de Hoogleeraar, in een volgend stukje, dit verzuim, zoo veel doenlijk is, herstellen, en dan meteen iets meer zeggen van de verschillende sekten der Joden. Althans wij wenschen het.




Twee Brieven, waarin zekere Beoordeeling der Schriften van P.W. Brouwer, over den Persoon van Christus, getoetst wordt; Joh. I:1-14 toegelicht, en het Sabellianisme wederlegd wordt. Te Arnhem, bij P. Nijhoff, 1828. In gr. 8vo. 55 Bl. f :-50.

Het bekende geschrift van brouwer, ook in de Vaderlandsche Letteroefeningen (1827. bl. 93 volg.) door een' anderen Recensent gunstig beoordeeld, had ten gevolge eene Nadere Verklaring, afzonderlijk uitgegeven. Deze beide geschriften vonden een minder gunstig oordeel in het Letterkundig Magazijn, No. IX en X. 1827. Het verslag, daar te vinden, werd naderhand afzonderlijk uitgegeven, onder den titel: Korte beoordeeling en teregtwijzing van het stelsel van p.w. brouwer, Predikant te Maassluis, voorgedragen in deszelfs geschriften, getiteld: De Bijbelleer, enz. en Nadere Verklaring, ten vervolge van de Bijbelleer.
Het is dan ook eigenlijk tegen den laatstgenoemden

{==321==} {>>pagina-aanduiding<<}
Recensent, dat brouwer in deze twee Brieven te velde trekt. Hoe vreemd het anders moge schijnen, van eene Antikritiek in ons Tijdschrift kennis te nemen, zoo geven wij ons echter de vrijheid, thans eene uitzondering op den regel te maken, met belofte van ons, met hetgeen van dezen aard nog volgen mogt, niet verder te zullen inlaten.
Het komt ons voor, dat brouwer zoo wel, als zijn Recensent, strijden voor eigene of geëigende meeningen; terwijl beider zonde daarin bestaat, dat zij voor Bijbelleer uitgeven, hetgeen eigenlijk elders t'huis behoort, en zelfs door verkeerde Exegese niet als Bijbelleer kan worden aanbevolen.
De Recensent wijst gul en onbewimpeld aan, (bl. 40), waar hij de waren heeft opgedaan, welke hij te koop aanbiedt. In zijn oog leveren de schriften van e. swedenborg eene goudmijn op voor Theologie. Ook zonder zijne uitdrukkelijke verklaring, zouden wij dit gegist hebben uit hetgeen (bl. 34, 35) door dien Recensent geschreven is: ‘Hij was Gods Zoon en tevens maria's Zoon en davids nazaat, Gods Zoon naar den geest beschouwd, maria's Zoon en david's nazaat, naar den vleesche; want, de ziel der kinderen is uit den vader, en het ligchaam is uit de moeder.’ Brouwer schijnt niet te weten, van waar dit is ontleend, blijkens zijn geschrijf op bl. 53. Hem schijnt dan onbekend te zijn, dat swedenborg deze ontdekking eertijds heeft verkocht als een geheim van de Goddelijke wijsheid. (Zie diens Godgeleerd Zamenstel, vertaald door hamelsveld; Amsterdam, 1790, bl. 90.) Dit pleit weinig voor het gezond verstand en de uitlegkundige kennis van den Recensent, die aan den Bijbel kunstelt, en als een onbedriegelijk Evangelie aanneemt de raaskallerij van eenen ijlhoofdigen dweeper. Wij oordeelen alzoo nog over swedenborg, zoo lang het niet als zeker is uitgemaakt, wat jeder, (Geschiedkundige Verscheidenheden, bl. 247 volg.) aangaande twee zijner beroemdste visioenen, heeft aangeteekend.

{==322==} {>>pagina-aanduiding<<}
Zoo veel is zeker, dat die Recensent weinige bevoegdheid had, om onpartijdig en grondig over brouwer's geschriften te oordeelen. Het is ons toch niet te doen, om te weten, wat sabellius of arius, of de latere opschikkers hunner meeningen, maar wat jezus en zijne Apostelen, aangaande den Persoon des Verlossers, geleerd hebben. En van de laatsten wijkt brouwer even verre af, als de Recensent. Wij laten ieders vrijheid onaangevallen; maar men kunstele ook niet aan den Bijbel, om eigene of geëigende gevoelens eenigzins op te sieren.
Brouwer was reeds vóór dertig jaren tot die denkwijze gekomen. Evenwel vond hij, niet zoo zeer in den Bijbel, als wel elders, zwarigheden. Daarom begaf hij zich dan tot gezette overweging van alle die plaatsen der H. Schrift, die tot de leer van christus' Persoon betrekking hebben; en hij meent daarin zoo geslaagd te zijn, dat zijne zwarigheden ten eenemale verdwenen voor het helder licht der waarheid. - Hij heeft zich, zoo als het zich overal laat aanzien, eerst eene vaste denkwijze gevormd, en toen den Bijbel ter hand genomen, niet om te vernemen, wat deze zegt, maar hoe alles in denzelven het beste kan worden geplooid, om de zwarigheden te ontduiken. Eerst had hij den Bijbel moeten geraadpleegd hebben. Alles, wat tot het voorbestaan des Verlossers betrekking heeft, had hij zorgvuldig moeten afzonderen van hetgeen doelt op Hem, na zijne komst in het vleesch en zijne daarop gevolgde heerlijkheid. In het verklaren des Bijbels mengt brouwer alles ondereen, en verwaarloost dit zoo noodig onderscheid. Dat hij, in zijne Exegese, door zijne Hypothesen (wij houden ons aan de eigenlijke beteekenis dezes woords) zich misleiden laat, blijkt ook uit deze Brieven, bl. 15 volg. Col. I:15. staat eigenlijk eerstgeboren der geheele Schepping. Hierbij lette men op het eerstgeboorteregt der Oosterlingen. Deze konden zeggen: den eerstgeboren des Huizes, in den zin van deelgenoot aan het bestuur over hetzelve. Waarom dan

{==323==} {>>pagina-aanduiding<<}
het gezegde van paulus anders verklaard? Brouwer vertaalt: eerstgeschapen aller schepselen, ‘te meer omdat het woord, door schepselen vertaald, den eerstgeborenen onder de schepselen, als van eene soort zijnde, begrijpt.’ Tot zulk eene verklaring zou hij zekerlijk niet vervallen zijn, indien hij niet vooraf had bepaald, dat de Verlosser reeds, als een voortreffelijk geschapen Geest, een voorbestaan had. Deze zijne Hypothese verleidt hem nog erger bij het verklaren van vs. 18: ‘Het spreekt van zelf, dat ik dit moet verklaren eerst opgewekte uit de dooden, of, om nader bij de letter te blijven, eerst geschapene uit de dooden. De reden hiervan is deze, omdat de opstanding uit de dooden meermalen onder het beeld eener wedergeboorte of nieuwe schepping wordt voorgesteld.’ Hiertoe beroept zich brouwer ook op 1 Petr. I:3. Dat deze plaats iets anders bewijst, zal, zonder onze aanwijzing, ieder beseffen, die door 's mans denkwijze niet beheerscht wordt. Hier heeft men alleen te doen met Col. I:18. Het Grieksch luidt daar: ἀρχὴ πρωτότοκος ἐκ τῶν νέκρων· letterlijk: eerstgeboren Overheid (verg. ἀρχαὶ, vs. 16.) uit de dooden. Wie, die geen ander doel heeft, dan den Bijbel wèl te verstaan, zonder denzelven te willen verwrikken, verklaart deze plaats anders, dan uit het eerstgeboorteregt der Oosterlingen? Welke is de eerstgeboren (en als zoodanig) Regent, (verrezen) uit de dooden. Bij het verklaren van deze en alle dergelijke plaatsen
blijft nog van grooten dienst paulsen, Regering der Oosterlingen; zie § XII. bl. 69 volg.
Hetgeen bij brouwer het meeste had behooren uit te komen, de leer des Bijbels op dit punt, volgens de regelen der Uitlegkunde verklaard, en niet verplooid, is in al zijne schriften over den Persoon des Verlossers het zwakste en het minst voldingende. Dit zullen wij nu niet, maar misschien naderhand, en dan opzettelijk, in de bijzonderheden aanwijzen. Thans hebben wij, als alleen de bovenstaande Brieven voor ons hebbende, daar-
{==324==} {>>pagina-aanduiding<<}
toe noch gelegenheid noch vrijheid. Eene opmerking deelen wij hier slechts mede, betrekkelijk den tweeden druk der Bijbelleer enz. Zij raakt de aanteekening op bl. 219 volgg. Bij het nederschrijven van dezelve houdt hij zich geheel aan mosheim, zonder zich te bekommeren om hetgeen naderhand tegen het gevoelen van mosheim is overgesteld geworden. Vóórdat hij zoo stellig (bl. 224) zich verklaarde, moest hij ten minste met keil hebben te rade gegaan, in Opusc. Academicis a goldhornio 1821 editis, pag. 391 seq. Bij het naauwkeurig nagaan van hetgeen deze Geleerde daar heeft aangemerkt, zou brouwer allerwaarschijnlijkst deze geheele aanteekening hebben in de pen gehouden; ten minste niet hebben geschreven: ‘Wanneer wij nu alles zamen vergelijken, moeten wij dan niet van zelf tot het besluit komen, dat de Nicesche Vaders hunne begrippen en voorstellingen aangaande de leer van Vader, Zoon en Geest, voor zoo verre de Platonische bewoordingen en spreekwijzen betreft, niet uit den Bijbel, maar uit het Heidendom gehaald hebben?’ - Deze aanteekening voeren wij hier aan, te onzer regtvaardiging, bijaldien iemand onzer lezeren op het denkbeeld mogt komen, dat wij te strenge uitspraak doen over brouwer's manier van Bijbelverklaren. Ontkennen willen wij niet, dat
de mannen van Nicea hunne denkbeelden op dit punt niet enkel uit den Bijbel geput hebben. Maar wij zien daarom ook hetzelfde gebrek niet over het hoofd, in het geschrijf der mannen van Dordrecht en Maassluis. Men moet in zulke teedere punten niet verder gaan, dan de Bijbel veroorlooft, of men verliest het regt, om zoo luid te spreken tegen het gedrag van anderen, die dezelfde vrijheid, maar eenigzins anders gewijzigd, genomen hebben.
Wie kan zonder schouderophaling lezen, hetgeen de Recensent, bl. 32, in alle eenvoudigheid des harten schijnt nedergeschreven te hebben?: ‘Uit de Liefde, door (door middel van) de Wijsheid Gods zijn alle dingen. - Waaruit volgt: 1o. Dat Goddelijke liefde

{==325==} {>>pagina-aanduiding<<}
en wijsheid zich dan ook in al het geschapene kenmerken, vertoonen, doen voelen moet. - 2o. Dat het innerlijke Wezen van al het geschapene zich in het Geestelijke of de Geesten-wereld verliest. - 3o. Dat het dus voor het sterkst gewapend stoffelijk oog volstrekt onmogelijk is, om dat innerlijk wezen en levensbeginsel der geschapene dingen te ontdekken en te zien; daar alles in gasstoffen en atmospheren van al fijner en hooger natuur verdwijnt. - 4o. Dat al het uiterlijke in het geschapendom, vorm, afdruksel, beeldtenis en zinneprent is van innerlijke, hoogere, en Geestelijke dingen; enz. enz.’ Altemaal droomen van swedenborg. Hoe kan iemand in ons Vaderland al die droomerijen eens gewaanden Zieners aanhouden, na het verschijnen der beroemde Verhandeling van borger, de Mysticismo! Wij kunnen dien Recensent het telkens bestuderen van dit voortreffelijk werk zijns Akademievriends niet genoeg aanprijzen. Tegen zulk eenen kampioen kon brouwer gemakkelijk eene kans wagen. De eerste toch sluit zijn geschrijf, op bl. 39, met de verklaring, ‘dat zijn beoordeelend verslag - beschouwd moet worden, geen gebouw, maar slechts eenige bouwstoffen te bevatten, ter versterking en volmaking van hetgeen aan brouwer's gewijden tempel nog zwak en onvolmaakt geacht kon worden.’ Hij schijnt zich dan eindelijk te rangschikken onder de hulptroepen van brouwer.
Doch wij moeten verklaren, dat brouwer's Brieven anders niets bijzonders behelzen, ter toelichting of nadere bevestiging zijner vroeger uitgegevene schriften. De menschelijke denkbeelden heeft hij niet, ook niet vroeger, als geldig voldongen voor het oog van hen, die aan den Bijbel, behoorlijk verklaard, genoeg hebben, vooral ten opzigte van zulke leerstukken, aan welke wij alleen door Gods Woord kennis hebben verkregen. - Wij doen hulde aan het vernuft van brouwer, met welk zijn gevoelen aangaande den Persoon des Verlossers wordt voorgesteld. Hij blijft zich gelijk in het ontwikkelen zijner denkbeelden desaangaande. Doch wij erken-
{==326==} {>>pagina-aanduiding<<}
nen ook, dat hetzelfde vernuft, blijkbaar op dit punt gedurende dertig jaren gescherpt, sommige Bijbelplaatsen op zijne wijze opheldert, en zich nu en dan in spitsvondigheden te zeer verloopt. Dit laatste erkent ook donker curtius, in de Godgeleerde Bijdragen, 1827, Iste Deel, bl. 712 volgg. Kunnen wij, schepselen van éénen dag, het verband niet eens vinden, bij de natuurlijke Godsdienstleer rakende den vrijen wil van God en van de menschen, zullen wij dan uit onze Theologie datgene ophelderen, wat God ons niet heeft geopenbaard? Alwie, uit hetgeen de Verlosser in ons oog, door middel van Gods openbaring, is, besluit tot hetgeen Hij is in betrekking tot God, waagt zich op vreemd grondgebied; en deze zou zich te veel aanmatigen, wanneer hij dan verklaarde, ook het niet geopenbaarde volkomen te begrijpen. Het geloof heeft aan den Bijbel genoeg, en laat het plooijen over aan de menschelijke Dogmatiek, die zich van geene aanmatiging genezen laat, al predikt de verloopen tijd gedurig de waarheid der spreuk: Opinionum commenta delet dies. In hoe verre brouwer's gevoelen den alles
verdelgenden tijd overleven zal, kan nu nog niet worden bepaald. Wie niet wijs wil zijn boven hetgeen geschreven is, kan het meest op de bestendigheid zijner meeningen hopen. Doch wij leggen de pen neder. Deze is de eerste, maar ook de laatste maal, dat wij over brouwer's gevoelen, althans in eenig Tijdschrift, oordeelen.




De Koepok-inenting tegen de Leer des Bijbels strijdende, of korte Aanwijzing voor Godvreezende Ouders, door Abraham Capadose, Med. Doct. Te Amsterdam, bij J.H. den Ouden. 1828. In gr. 8vo. 19 Bl. f :-20.


Non profecturis littora bobus aras. 

d.i.

Gij wascht, vermeet'le, moorianen! 

Met deze woorden konden wij den Doctor afschepen.

{==327==} {>>pagina-aanduiding<<}
Want gelukkig zijn de natuurlijke harten voor de drogredenen van het onnatuurlijk hart des onbehouwen Kampioens tegen de Koepokinenting tamelijk wel gesloten, om, op den verderfelijken raad eens ellendigen schreeuwers, aan de afschuwelijke Kinderziekte een gedeelte gronds te ruimen, welk men met zulk een gelukkig gevolg aan dezelve reeds ontnomen heeft. Geen wonder dus, dat capadose den oorlog aan natuurlijke harten verklaart. Dit is van een' man, met zulk een onnatuurlijk hart, als de Scriblerus schijnt te bezitten, natuurlijk te wachten. Doch surdo narras fabulam; gij maakt getier, - maar voor dooven. Hoe hard gij ook schreeuwt, gij klopt aan eens dooven mans deur. Op het platteland, waar men sedert vele jaren de Kinderziekte niet heeft zien woeden, juist door de algemeene invoering der Koepokinenting, zal zich de minstkundige ingezeten het meest daarover verwonderen, dat gij - nog los loopt; niet zoo zeer van wege krankzinnigheid, als wel veel meer om andere redenen.
Het komt ons voor, dat, hoe Jezuitsch en Duivelsch capadose zich gedraagt in het vermommen van zijn doel, hij zich hier als oproermaker aan de onkundigen opdringt, wien hij, door verderfelijk woordenspel met den Bijbel, zand in de oogen werpt, om eenen aanhang te vormen, in schijn tegen Dr. ontijd en het Nederlandsch Godsdienstig Traktaatgenootschap, maar in waarheid tegen het vaderlijk bestuur des Konings, die, door het bevorderen der heilzame Koepokinenting, niet alleen zijn regt uitoefent, maar, hetgeen veel meer zegt, ook zijnen Koninklijken pligt vervult.
Over den onzin, dien capadose met Bijbelwoorden opsiert, hebben wij geen lust iets te zeggen; en het andere behoort niet tot onze kennisneming. De uitspraak over dit laatste punt zij den bevoegden Regter verbleven! - Dus: punctum? - Neen, nog deze opmerking: Tot hetzelfde doel, om menschen ongelukkig te maken, gebruikte, reeds in het begin van het Christen-
{==328==} {>>pagina-aanduiding<<}
dom, een even vijandige, maar meer slimme tegenstander van het goede denzelfden (XCI) Psalm; zie capadose, bl. 16, 17, en matth. IV:6. - Gij zult den Heer uwen God niet verzoeken, is ook ons antwoord aan a. capadose. Het is onze schuld niet, dat wij bij hem iets gelijksoortigs met het gedrag des Duivels opmerken. Gelijke geesten ontmoeten veeltijds elkander. Dit is dan ook hier natuurlijk.




De kunst om lang te leven en wel te sterven. Een Handboekje voor alle rangen, standen en leeftijden; door Jacob Vosmaer, in leven Med. Doctor en Prof. te Utrecht. Te Haarlem, bij V. Loosjes, 1827. In kl. 8vo. 164 Bl. f 1-50.

Deze kunst om lang te leven en wel te sterven, dus lezen wij in het voorberigt voor dit geschrift, moest een volksboek zijn, en dong, in den jare 1815, naar eenen door de loffelijke Maatschappij: tot Nut van 't Algemeen, bij herhaling uitgeloofden eereprijs. De vraag werd ingetrokken; en daar nu de behoefte aan zulk een Handboek onvervuld bleef, terwijl een derde der beoordeelaars aan deze Verhandeling den gouden eereprijs had toegekend, en geen der vier overige mededingers zoo vele stemmen op zich vereenigd had, besloten de bloedverwanten van den zoo vroeg aan de maatschappij en de zijnen ontrukten vosmaer tot de gemeenmaking van dit geschrift. Recensent kan dit besluit niet anders dan goedkeuren. Dit Handboekje toch bevat zeer nuttige voorschriften en lessen, ter verkrijging van de zoo begeerde als zelden bereikte kunst van een lang leven en een gelukkig sterven. Kenden wij den achtingwaardigen Schrijver als een kundig Geleerde en geliefd Hoogleeraar, hier vertoont hij zich als een vroom en gemoedelijk Christen. En waarlijk, die het Christendom regt kent, gevoelt al de waarde van deszelfs deugden en pligten tot verlenging des levens en tot be-
{==329==} {>>pagina-aanduiding<<}
moediging in de ure des doods, en zal volgaarne instemmen met het volgend besluit van den achtingwaardigen Auteur, hetwelk wij tevens als proeve mededeelen: ‘Willen wij nu uit al het gezegde een algemeen besluit trekken, zoo zal dat, dunkt mij, hierop neêrkomen, dat de kunst om wel te sterven bestaat in wel te leven. Een braaf en godvreezend gedrag wapent ons tegen alle de verschrikkingen des doods. Het is natuurlijk, dat iemand, die dit leven op zijnen regten prijs schat, die hetzelve beschouwt als eene voorbereiding voor de eeuwigheid; dat iemand, die aan de overzijde des grafs vooral die volkomene zaligheid verwacht, waarvoor hij vatbaar is; dat zoo iemand dikwijls, gestadig denkt aan het oogenblik, hetwelk hem in die zalige eeuwigheid zal overbrengen. Hij verkeert dus, als
ware het, dagelijks met den dood, en deze gemeenzame verkeering ontslaat zijn hart van alle vrees voor denzelven. - Welk een zegen ligt er dus in de betrachting van onze pligten, in eenen regt Christelijken wandel! Een deugdzaam en godvruchtig mensch bewaart zijne gezondheid ongeschonden en verlengt zijne levensdagen, en, na eene vereerende grijsheid, sluimert hij zacht in, om eens tot een heerlijker leven te ontwaken. - Is het u dan, mijne vrienden! na het lezen dezer bladen, regt ernst, de grootste schatten dezer aarde, een lang en gezond leven en eenen zachten en gerusten dood, te verkrijgen, denkt dan veel aan de gouden spreuk van salomo: De Wijsheid is het voornaamste. Spreuk. IV:7.’





Het Leven van Napoleon Buonaparte, enz. Door Sir Walter Scott Uit het Engelsch, door J.G. Swaving. IIIde en IVde Deel. Te Dordrecht, bij Blussé en van Braam. 1827. In gr. 8vo. Te zamen 990 Bl. f 5-20.

Na de twee tot inleiding dienende Deelen van dit werk,

{==330==} {>>pagina-aanduiding<<}
die wij vroeger beschouwd hebben, begint hier dan nu de eigenlijke Geschiedenis van den Held, en wordt in deze beide Deelen voortgezet tot op zijne verheffing tot Consul voor het leven, na den Vrede van Amiens. Het geschreeuw, in Frankrijk, en ook door niet weinigen in Engeland zelve, tegen dit boek aangeheven, alsof het den roem des Schrijvers geheel moest verduisteren, en alsof de Geschiedschrijver hier de faam des Romanschrijvers had vermoord, is, onzes inziens, zeer onregtvaardig. Wij hebben veelmeer in den Schrijver eene zeldzame mate van onpartijdigheid opgemerkt, die, zonder aanzien van volk of personen, regt doet en hulde betoont aan verdiensten, en slechts de wetten der zedelijkheid tot rigtsnoer en maatstaf kiest zijner beoordeeling; terwijl hij zelfs daarin geenszins met overdrevene gestrengheid te werk gaat, maar gaarne let op alle verschoonende omstandigheden eener daad, en op de betrekkingen, waarin de dader geplaatst is. Wel verre van napoleon in een hatelijk licht te stellen, is de Schrijver hem veeleer gunstig dan ongenegen; overal spreekt hij met eene soort van geestdrift van zijne militaire talenten, volgt doorgaans zijne legerberigten (meer zelfs, dan wij in alle gevallen zouden voorzigtig keuren). En toch zou men, naar de beoordeelingen in de Fransche papieren, moeten oordeelen, alsof hij den Held zijner Geschiedenis geheel misvormd en met de zwartste kleuren had afgeschilderd. De Franschjes willen, dat men voor hunnen Afgod zal nederknielen en dien aanbidden; en wie dit niet onvoorwaardelijk doet, dien vervolgen zij met alle de middelen, die in hunne magt staan. Het is waar, dat Sir walter met afkeuring, hoewel in gematigde uitdrukkingen, spreekt van den roof der kunstwerken in Italië; van de wreedheden, tegen
de opstandelingen in Lombardije gepleegd, die strekken moesten, om eene daad - de verdediging des Vaderlands door de ingezetenen zelve - met den dood te straffen, die buonaparte naderhand, toen het met zijne belangen overeenkwam, voorstelde als den heiligsten pligt. Maar hetgeen ons getroffen, en die

{==331==} {>>pagina-aanduiding<<}
beoordeelingen in ons oog zoo onverklaarbaar gemaakt heeft, is, dat de Tory Sir walter scott zijne meeste afkeuring tegen napoleon uitboezemt over de verkrachting der vrijheden van zijn Volk, niet eerst na zijne verheffing tot Keizer, niet eerst nadat zijn geluk hem geheel bedwelmd en tot een' Despoot, ook in den vorm, had veranderd, - maar reeds terstond na den beroemden 9 Brumaire, (18 Nov. 1799) toen hij zich de waardigheid van Eersten Consul deed opdragen. Wij herkennen hier den waren Brit, wien geen partijgeest de heilige Regten der Menschheid en der Volken - althans in Theorie - kan doen uit het oog verliezen.
Het derde Deel omvat de eerste lotgevallen des Helds tot op den Vrede van Campo-Formio in 1797. De gegrondheid der verhalen wegens den minnehandel van napoleon's moeder met den Franschen Generaal marboeuf wordt tegengesproken en als het uitwerksel det kwaadwilligheid beschouwd, alsmede het verhaal van sommigen, alsof napoleon zijne geboorte opzettelijk een jaar later gesteld zou hebben, ten einde als Franschman (na de inneming van Corsica door Frankrijks wapenen) te kunnen worden aangemerkt; deze laatste aantijging wordt zelfs stilzwijgend voorbijgegaan. - Belangrijk, en geheel in den geest des Schrijvers van Waverley, is het tafereel van 's Helds geboorte en kindschheid. Wij zien bij de eerste de legerstede zijner moeder bedekt met een stuk tapijt, de helden der Ilias voorstellende, en de beschrijving van zijn nederig vaderlijk huis bij Ajaccio, dat zoo zeer afsteekt bij het trotsche paleis der Tuileriën. - Nopens het verblijf van buonaparte op de militaire school te Brienne wordt niets dan goeds medegedeeld, en wel uit nog ongedrukte bescheiden, den Schrijver door gewezene schoolmakkers van napoleon bekend geworden. Zijne wreedheden te Toulon vinden geen geloof bij onzen, geenszins tegen den Ex-Keizer vooringenomen' Schrijver: hij geeft zelfs later te kennen, dat de beruchte naam van brutus-buonaparte niet door napoleon, maar door lucien zou zijn aangenomen. Groote lof

{==332==} {>>pagina-aanduiding<<}
wordt eerstgemelden integendeel toegezwaaid wegens zijn dapper en krijgskundig gedrag in de belegering van Toulon. - Bij gelegenheid van napoleon's eerste verschijning op het groote tooneel der omwentelingen - het gevecht in de straten van Parijs op 5 Oct. 1795 - wordt een overzigt der toenmalige partijen gegeven, hetwelk zekerlijk niet vleijend is voor die partij, welke den Held destijds beschermde. Het huwelijk van buonaparte met josephine wordt aan reine genegenheid toegeschreven. (Deze kwam dan wel bijzonder overeen met zijne belangen!) Zoo nogtans eenige hier medegedeelde, uit tennant's reis ontleende, brieven van napoleon aan josephine echt zijn, schijnt hij in Italië nog, in den eigenlijksten zin des woords, op zijne vrouw verliefd te zijn geweest.
Nu begint het verslag van den merkwaardigen eersten veldtogt van napoleon in Italië, waaromtrent wij niet in bijzonderheden kunnen treden. Scott heeft dit con amore en, onzes inziens, voortreffelijk bewerkt. De onderscheidene, somtijds zeer ingewikkelde gevechten, de stellingen der legers, de inzigten en schrandere krijgsbewegingen des Veldheers, zijne staatkundige handelingen en bedoelingen, zijn goed, duidelijk en onderhoudend uiteengezet. Aan beaulieu, hoezeer dan ook overwonnen, wordt regt gedaan, als een oud costumier, (maar oud, in den volsten zin des woords, naar ligchaam, ziel en gewoonten.) Wurmser wordt, als veel bekwamer Veldheer, geprezen; (hem weêrhielden geene jaren, om zich napoleon tegen te werpen, en eindelijk liever in Mantua te laten opsluiten, en paardenvleesch te eten, dan den smaad der overgave te kiezen.) Buonaparte's edelmoedigheid omtrent dien grijzen Veldheer, bij de overgave van Mantua, wordt met den vereischten lof in het licht gesteld; alsmede zijne kieschheid, om bij die overgave niet tegenwoordig te zijn. Alvinzy bekomt den dubbelzinnigen lof: ‘hij was een Officier van grooten roem, welken men toen algemeen dacht, dat welverdiend was.’ De Oostenrijksche Veldheeren

{==333==} {>>pagina-aanduiding<<}
waren echter allen, gelijk de Schrijver aanmerkt, op de ondoelmatigste wijze aan de plannen van den zoo verre verwijderden Hofkrijgsraad ondergeschikt, en dus minder verantwoordelijk voor de begane misslagen. Het is bijna ongeloofelijk, met welke hardnekkigheid dat ligchaam door alle deszelfs Veldheeren den dwazen maatregel deed uitvoeren, om hunne legers in onderscheidene van elkander verwijderde benden te verdeelen, die dan door den onvermoeiden en vluggen napoleon en door de snelle beenen der Franschen in allerijl werden overvallen, en door de overmagt van het geheel of het grootste gedeelte zijns legers verpletterd. Dit wordt hier zeer juist aangetoond, en over 't algemeen is, wat krijgsbewegingen aanbelangt, dit gedeelte van napoleon's loopbaan wel het uitvoerigst en volledigst ontwikkeld, vooral met betrekking tot zijnen eersten veldtogt (1796). De Schrijver meent zich over die uitvoerigheid eenigzins te moeten verontschuldigen, omdat het voor napoleon het begin was zijner militaire loopbaan, en omdat hij naderhand nimmer weder met zoo veel overmagt heeft moeten strijden, noch met weinig middelen zulke groote overwinningen heeft bevochten. Ook moest men bij den aanvang van 's mans geschiedenis het eigenaardige (eigendommelijke zegt de Vertaler, en hij zegt het niet alleen) van buonaparte's krijgskunst in het licht stellen. Deze verontschuldiging was onnoodig; wij hebben deze bijzonderheden met groot genoegen gelezen, en zoo het met het plan des Schrijvers was overeengekomen, om ook het vervolg zoo te behandelen, zou ons zulks, met zijne levendigheid van stijl en kunst van schildering, gewis niet verveeld hebben: maar hij vreesde zekerlijk, dusdoende, het werk al te omslagtig te maken. Reeds in den veldtogt van 1797 tegen den Aartshertog karel bekort hij zich
merkelijk.
Omtrent de staatkundige verrigtingen van napoleon, wordt zijn onedelmoedig gedrag ten aanzien van Parma en Modena ten strengste gegispt; daar hij derzelver Vorsten niet alleen van hunne schatten plunderde, maar ook hunne

{==334==} {>>pagina-aanduiding<<}
beste schilderstukken als losprijs deed afstaan. De berisping van dit stelsel van kunstroof is, gelijk wij reeds aanmerkten, volkomen regtmatig en billijk; maar de onpartijdigheid gebiedt ons, hier een door den Schrijver bijgebragt tegenovergesteld voorbeeld te ontzenuwen, door de bedenking, dat, zoo frederik de Groote in 1756 de prachtige galerij, de kunstkabinetten en Museums van Saksen ontzag, napoleon zulks in 1806 niet minder gedaan, en geen enkel stuk daaruit (zekerlijk tegen zijne gewoonte) naar Parijs heeft laten vervoeren. - Voorts wordt alle regt gedaan aan 's mans onbaatzuchtigheid voor zichzelven, bij het weigeren van 2 Millioenen voor eene schilderij van den Hertog van Modena, die hij naar Parijs opzond; aan den geest van werkzaamheid en schrander beleid, dien hij den Franschen krijgsman wist in te boezemen; ja aan de verheffing van het Italiaansche volkskarakter boven den beuzelgeest, waartoe Oostenrijks looden schepter het had doen vervallen. Ook wordt de opstand der zwaargetergde Venetianen als eene genoegzame reden tot napoleon's oorlog tegen deze Republiek beschouwd, en de moord der Franschen in de Hospitalen te Verona als een feit aangenomen, schoon hetzelve ten stelligste is tegengesproken. Men ziet het: w. scott is althans niet eenzijdig tegen napoleon.
Het vierde Deel bevat het gewigtige tijdstip van den Vrede van Campo-Formio tot na den Vrede van Amiens. Het begint met de beschouwing der partijen in Frankrijk in 1797, en met de daarop gevolgde omwenteling van den 18 Fructidor (4 Sept. 1797). Buonaparte, hoewel toen den schijn van een' hevigen Republikein aannemende, zou echter, indien wij scott mogen gelooven, nimmer een eigenlijke Jakobijn zijn geweest. Ook contrasteerde zijn gedrag in Italië, altijd, zoo niet door gematigdheid, dan toch door omzigtigheid en schrander beleid gekenmerkt, met de doldriftige en voortvarende handelwijze der Directeuren, naderhand in Zwitserland en Italië aan den dag gelegd. Zijn veldtogt naar Egypte en Syrië wordt, naar evenredigheid van dien in Italië,

{==335==} {>>pagina-aanduiding<<}
zeer kort afgehandeld; ja van den Syrischen veldtogt bekomt alleen het beleg van Acre, waar de Engelschman Sir sidney smith, vereenigd met den Franschen uitgewekene phelipeaux, den overwinnaar van Italië en Egypte tegenhield, omstandige vermelding. Men weet, dat den Franschen Veldheer in dezen veldtogt twee misdaden te last gelegd zijn: de moord der Turksche krijgsgevangenen te Jaffa, en de vergiftiging zijner eigene, aan de pest lijdende soldaten. De eerste houdt onze Schrijver voor onbetwistbaar en onverschoonlijk; ‘niet, echter,’ (en hieruit blijkt weder, ten overvloede, 's mans onzijdigheid) ‘dat wij dezelve juist beschouwen als de uitwerking van eene neiging tot wreedheid; want niets in de Geschiedenis van buonaparte bewijst, dat hij door deze ondeugd beheerscht werd, en vele trekken in dezelve toonen klaarblijkelijk aan, dat hij zeer menschlievend van aard was.’ Neen, goede Sir walter! dat weten wij beter. Gij hebt in uw vreedzaam Schotland den Geweldenaar nimmer bij ondervinding gekend. En de Nederlanders waren hem toch eenmaal ook waarlijk genegen! Ook zegt gij zelf onmiddellijk hierop, dat hij het leven der menschen niets achtte, wanneer de uitvoering zijner ontwerpen deszelfs opoffering vorderde. Is dit menschenliefde? Wat kan een Duivel ergers doen? Hij kon deze menschen niet bewaren, en hielp ze dus, gemakshalve, van kant. Doch omtrent de vergiftiging keurt hij hem, wat de daad betreft, geheel onschuldig: zijn ontwerp was wel, om zeven aan de pest lijdende krijgslieden in het
Hospitaal van Jaffa met opium te doen sterven, ten einde hen aan de folteringen der vervolgende Turken te onttrekken; doch, toen de Geneesheer desgenettes zulks weigerde, zag hij er van af, liet eene achterhoede tot hunne bescherming, en de Engelschen, die bij de Turken waren, onttrokken er nog eenigen van aan den dood. De daad zelve, die Sir walter hier tegenspreekt, erkent hij echter, dat door de Franschen van napoleon's leger algemeen werd

{==336==} {>>pagina-aanduiding<<}
geloofd; een bewijs voor 't minst, dat men hem daartoe in staat keurde.
De terugkomst van napoleon naar Frankrijk, na zijne overwinning op de Turken te Aboukir, opent als 't ware een geheel nieuw tijdperk zijns levens, en verplaatst ons op een geheel ander tooneel. De Schrijver moet hier van het gebied der krijgs- op dat der staatkunde overgaan. Na kortelijk den toestand der krijgsoperatiën in 1799 en de overwinningen der Bondgenooten te hebben vermeld, gaat hij over tot de verwarring in Frankrijk, die het napoleon gemakkelijk maakte, zich aan het hoofd des Bestuurs te stellen, met uiteendrijving der Wetgevende Vergadering, op het voetspoor van cromwell. Na aangetoond te hebben, hoe hij deze overwinning door krachtdadige hulp van sieyes en deszelfs partij verkreeg, en dezen naderhand ter zijde schoof, met al datgene uit hun ontwerp, hetwelk hij minder geschikt achtte voor het Despotismus, zegt hij van de instelling der Consulaire Regering: ‘De gevolgen van tien jaren, gekenmerkt door zoo vele deugden en misdrijven, de vruchten van zoo veel vergoten bloed en zoo vele verspilde schatten, alles ging dus eensslags verloren; en, na alles opgeofferd te hebben, wat ieder het dierbaarst is, ook de regten der menschheid daaronder begrepen, om de nationale vrijheid te verkrijgen, werden de Franschen, zonder slechts éénen enkelen dag eene redelijke vrijheid, en de aan dezelve verknochte voordeelen, genoten te hebben,’ (dit is zeker, den tijd van 1789 tot 1791 medegerekend, zeer overdreven) ‘teruggebragt tot onderdanen van een despotiek Gouvernement, bestuurd door een Opperhoofd, dat geene andere regten bezat, dan die van zijn zwaard.’ Hij verontschuldigt den gezaghebber wel, van zich aan het hoofd eener
monarchale staatsregeling te hebben gesteld, daar, hoezeer de herstelling der bourbons edelmoediger geweest ware, deze toch, in den toenmaligen staat van zaken, moeijelijk, en naauwelijks van hem te vergen was; maar dat hij de Constitutionéle vrijheid

{==337==} {>>pagina-aanduiding<<}
der Natie daarbij geheel uit het oog verloor, en alle magt in zijne handen vereenigde, dit beschouwt de Schrijver, met reden, als onvergeeflijk. ‘Hij had,’ zegt scott, ‘een vaderlandlievend Vorst kunnen zijn, doch hij was liever een overweldigend Despoot; hij had de rol van washington kunnen spelen, doch verkoos die van cromwell.’ (D. IV. bl. 283.)
Het begin van den veldtogt des jaars 1800 en de togt over de Alpen wordt naauwkeurig en duidelijk, de slag van Marengo, onzes inziens, min volledig en eenigzins duister voorgesteld. Het overige, alleen de geschiedenis der machine infernale de la rue Nicaise uitgezonderd, wordt zeer kort behandeld. Eerst vermeldt de Schrijver de binnenlandsche handelingen, en doet daarin de telkens voortgaande helling tot het Despotismus opmerken, vooral den maatregel der prevotale Geregtshoven, vergeefs door de onafhankelijke leden van het Tribunaat bestreden, en de oprigting der algemeene geheime Politie onder fouché. Daarna gaat hij tot de buitenlandsche zaken over, den afloop der Egyptische Expeditie, en verdere gebeurtenissen, tot op den Vrede van Amiens. Een kort verslag der kuiperijen, die napoleon tot Consul voor het leven moesten verheffen, eindigt dit Deel. In het volgende zullen wij den Tiran zich hoe langer hoe meer zien ontmaskeren.




Historische, Letter- en Oudheidkundige Beschouwing van den Deventerschen Tolbrief van den jare 1347, door Mr. S. Iz. Wiselius; zijnde een Vervolg op de merkwaardigste Stukken uit de oudste Archiven van Amsterdam, uitgegeven in den jare 1821. Te Amsterdam, bij Pieper en Ipenbuur. 1826. In gr. 8vo. 58 Bl. f 1-:

Om de oude Geschiedenis van eenig land te kennen, is, gelijk men eertijds waande, de kennis aan oorlogen,

{==338==} {>>pagina-aanduiding<<}
verbonden en andere staatshandelingen van hetzelve geenszins genoeg. Moet men het leven der Volken, onafhankelijk van uitwendige omstandigheden en listige plans van voorname gezaghebbers, als dat van een persoon behandelen, zoo als zeker Duitsch Geschiedonderzoeker zich uitdrukt, zoo gevoelt men ligtelijk, dat hierin de zeden, gewoonten en taal eene belangrijke plaats innemen. In ons Vaderland heeft het dan ook, vooral in onzen tijd, niet aan mannen ontbroken, die dezen weg tot onderzoek hebben ingeslagen. De namen van van wijn, meerman, van spaen, van hasselt, scheltema, raepsaet en de bast zullen altijd met achting genoemd worden. Naast hen plaatst zich de verdienstelijke Dichter wiselius, in het werk, waarop dit een vervolg is, en in het tegenwoordige. Hetzelve bevat de opheldering van eenige oudvaderlandsche woorden, maten, muntstukken en gebruiken, naar aanleiding van zekeren Tolbrief, door de Stad Deventer vastgesteld op goederen en schepen, komende van het toen reeds nijvere en scheeprijke Amsterdam. Het stuk is wel reeds uit wagenaar en van mieris bekend; maar hier is het naauwkeuriger uit de oude Charters van de ijzeren Kapel afgedrukt, en vooral opgehelderd door belangrijke aanteekeningen op onderscheidene oude woorden, waarbij dan tevens de zaken toegelicht worden. Sommige derzelven had men zekerlijk kunnen missen, zoo als op de woorden kenlic, twelf, voerseyt, Aemstelredamme, ghenoempt, daar elk, die deze woorden niet verstaat, ook geene liefhebberij voor het inzien van dezen Tolbrief zal hebben. Maar op andere vindt men zeer belangrijke aanmerkingen. B.v. het woord scepen wordt door
h. junius, kil iaan en groenewege van schoftin (schaffer), door de groot van scheppen afgeleid: eerstgemelde maakt daaruit op, dat de schepens als uitvoerders; de laatste, dat zij als scheppers van het vonnis dus genoemd worden. Wiselius verwerpt beide beteekenissen, en heeft daarin misschien gelijk; maar hij komt toch op hetzelfde grondwoord ne-
{==339==} {>>pagina-aanduiding<<}
der. Immers scheppen en schaffen is hetzelfde woord: creare, voortbrengen; vanwaar ook ons verschaffen. Nu leidt onze Schrijver het woord schepen ook van het grondwoord sceppen (hetzelfde als scheppen) af, maar in eene andere beteekenis dan de groot en junius; namelijk, niet dat de schepens het vonnis schiepen, maar dat zij zelve door den Vorst of Graaf geschapen (ghescepen), dat is aangesteld waren. Bij deze gelegenheid ontvangen wij eenen belangrijken Excursus over de aloude Staats- en Regtsgesteldheid in de tijden der Frankische Koningen, der Hertogen en Graven vóór de instelling der Gemeenten, harer Regten en Keuren, hetwelk niet alleen van diepe oudheidkennis, maar ook van edele vrijheidsliefde getuigt, en diegenen logenstraft, die de eigendunkelijke eenhoofdige Regering als de oorspronkelijke willen doen doorgaan, welke toch reeds in de Germaansche bosschen, en nog later dan karel de Groote door algemeene Volksvergaderingen (het Maart- en Meiveld) niet alleen getemperd, maar zeer beperkt werd, en zich bijna alleen tot uitvoering van den
volkswil bepaalde. De schepenen, als vertegenwoordigers der vrije mannen, werden dus, toen deze allengs niet meer opkwamen, door de Vorsten of Graven geschapen of aangesteld. - Ook op het slot ontmoeten wij het woord scepe (voor schip) als afgeleid van scheppen, waarmede ook het Latijnsche scyphus en het Grieksche σκάΦος, σκάΦη, hetwelk echter mogelijk van uitholen komt, in verband zou staan; iets, dat wij gaarne aannemen willen. Doch hoe de Heer wiselius dit scheppen weder afleidt van scheuren, snijden, betuigen wij niet te begrijpen. Wij kennen niets in de taal, hetwelk daartoe aanleiding geven kan. Kiliaan heeft op scheppen eenvoudig creare, formare, condere, rudi materioe formam indere. Het is waar, dat kleer maker in het Vlaamsche dialekt ook schepper heet; maar, om dezen Provincialismus, aan een Duitsch woord, waarmede noch het Hoogduitsch, noch het Engelsch de beteekenis van snijden verbinden, zulk eene vreemde afleiding te geven, komt ons zeer gewaagd voor. Inderdaad,

{==340==} {>>pagina-aanduiding<<}
to shape, ship (schip), schaft, schap, alle woorden, die van scheppen en schaffen afkomen, bevatten wel het denkbeeld van vorming, vorm, gedaante, eigenschap, maar niets, dat naar scheuren gelijkt. Ten slotte zou dan ook de wereld een stukwerk zijn, van onderscheidene uiteengerukte deelen zamengesteld; een denkbeeld, hetwelk wij bezwaarlijk aan onze voorvaders kunnen toeschrijven. Kwetsen, nadeel toebrengen, is, gelijk men ziet, nog verder van den weg af.
Doch wij kunnen niet over alles uitweiden. Omtrent de verhouding der grooten en stuivers tot de goudguldens (1 groot 3½ stuiver, 8 grooten een goudgulden, maar deze verschilde van 22 tot 28 stuivers) verkeert de Schrijver zelf in onzekerheid. Bake beteekent, volgens kiliaan, een varken, of varkensvleesch; hiervan komt blijkbaar het Engelsche bacon: maar hoe kan het dan, gelijk hier in de Noot wordt vermeld, van to bake, bakken, afkomen, daar ook gezouten spek dus genoemd wordt?
Den geleerden Schrijver mogen deze bedenkingen tot bewijs verstrekken, dat wij zijn boekje met aandacht gelezen hebben.




Opmerkingen en Wenken voor Opvoeders en Onderwijzers, betreffende de vroege vorming der Jeugd in de daartoe bestemde Inrigtingen. Door H. Mulder. In 's Gravenhage, bij S. de Visser. 1827. In gr. 8vo. VIII, 76 Bl. f :-75.

De oceaan van opvoedkundige werken, die onze eeuw als overstroomt, wordt ook in ons vaderland, door vele rivieren en beekjes, wel niet vergroot, want de waterdeeltjes droogen schielijk op en vervliegen even spoedig als zij ontstonden, maar toch onderhouden en vernieuwd; en onze aankomende onderwijzers zijn steeds in gevaar van hunnen tijd te verbeuzelen met het doorlezen van vele boeken, die in meerdere of mindere mate hetzelfde zeggen; gelijk anderen, die zich op zekere hoogte gevoelen, door de algemeene schrijfjeukte aangegrepen, aan het maken van boeken den tijd besteden, dien zij veel meer verschuldigd zijn aan de uitoefening van ambtsbezigheden. Nu is het ook zoo gemakkelijk geworden een

{==341==} {>>pagina-aanduiding<<}
boek te maken, en zich in de rij der opvoedkundige schrijvers te plaatsen: hebt ge een weinig gezond verstand, kunt ge vreemde denkbeelden tamelijk wel uitdrukken, leest ge de werken van niemeijer, schwartz, denzel, enz. en schaamt ge u niet, duizendmaal herhaalde zaken alweder te laten drukken, ge zult u ligtelijk in een of ander onzer tijdschriften als kundig, bekwaam, ijverig, voortreffelijk onderwijzer zien begroeten. Misschien is er ook iets goeds in die schrijverij gelegen; zij is in allen gevalle een bewijs, dat wij, schoolonderwijzers, ook tot de arbeidende, lezende en schrijvende leden der maatschappij behooren, en alzoo nu verder van de huisbedienden der rijke lieden afstaan, dan vóór dertig jaren. Uit dat oogpunt beschouwd, is de tegenwoordige opvoedkundige schrijfperiode niet zoo verwerpelijk, ja welligt mag men haar beschouwen als een noodzakelijke overgang uit de diepte, waarin de voortreffelijke nieu wenhuyzen de onderwijzers vond, tot dien gewenschten staat, waarin theoretische studie en wijze, eenvoudige beoefening gelijkelijk bloeijen zullen.
Doch de zucht tot schrijven over opvoeding en onderwijs bevangt niet alleen onderwijzers; ook andere menschen, wier pedagogische voortbrengselen niets meer dan die zucht verraden, wagen zich aan de pers. Daar de Heer mulder ons geheel onbekend is, weten wij niet, of wij hem als broeder onderwijzer, dan als vriend Dilettant, begroeten moeten. Het onderwerp zijner opmerkingen en wenken is, wij erkennen het gaarne, allerbelangrijkst, en de bemoeijing der stedelijke Schoolcommissie van 's Gravenhage, ter verbetering der kleine kinderscholen, komt wel wat laat, maar is echter hoogst lofwaardig; doch - was er behoefte aan soortgelijk boeksken? en zoude die door hetzelve vervuld worden? Vragen, geheel onafhankelijk van de waardering des onderwerps, en van welke de eerste eene toereikende beantwoording vindt in de 46 aanteekeningen, achter het geschriftje gevoegd, die ten minste bewijzen, dat dit onderwerp reeds meer- en veelmalen behandeld is; de tweede der voorgestelde vragen worde door volgende onpartijdige beoordeeling beslist.
Het boeksken vangt aan met eene beknopte beschouwing van den jongen mensch in de eerste levensjaren en van het belangrijke eener vroege leiding in de ontwikkeling, welke beschouwing had mogen achterblijven, om drie redenen: 1o. dat niemand thans meer het gestelde ontkent; 2o. dat hier niets ge-
{==342==} {>>pagina-aanduiding<<}
vonden wordt, wat niet reeds honderdmaal veel beter gezegd is; 3o. dat het hier voorkomende algemeene opvoedkundige waarheden bevat, en geene, die uitsluitend tot het onderwerp behooren. - Bladz. 22 begint de behandeling met een onderzoek naar (?) en toetsing der middelen, welke te dezen aanzien nog gebezigd worden. Hier worden tegen de tegenwoordige kinderschooltjes bezwaren opgegeven, welker bestaan wij niet betwisten; doch ons zijn plaatsen bekend, b.v. Rotterdam, alwaar die schooltjes sedert jaren onder een behoorlijk toezigt zijn, dank zij de onvermoeide pogingen van den Schoolopziener, die, hoewel alleen belast met de zorg voor zijne aanzienlijke gemeente, den tijd wel weet te vinden, om zijne talrijke scholen, ook de allergeringste, vrij regelmatig te bezoeken, en welke stad men alzoo, te dezen aanzien, niet zonder onregt bij den Haag zoude kunnen vergelijken, op welke laatstgenoemde plaats onze schrijver, blijkens het voorberigt, bijzonder het oog schijnt te hebben. Vervolgens worden (bl. 34) de oorzaken aangewezen van den voortdurend ongunstigen staat van dit gedeelte der openbare opvoeding, welke afdeeling welligt beknopter in de vorige ingelascht ware. Eindelijk komt de schrijver (bl. 40) tot zijn eigenlijk doel: de aanwijzing van eenige middelen, waardoor men de voorgestelde gebreken zoude kunnen wegnemen, die hoofdzakelijk hierop nederkomen; dat bij elke dorpschool eene kinderschool gevoegd worde, ten einde de
onderwijzer zich aldaar kunne verpoozen, door de lieve kleinen, in het bijzijn der schoolhouderes, doeltreffend te onderhouden, en dat in de steden een schoolonderwijzer de kinderscholen bezoeke. Is dat niet geestig verzonnen? Den braven schoolonderwijzer, die ijverig zijnen post waarneemt, en gaarne zijne tusschenuren besteedt aan eigene oefening, indien hij geene gelegenheid vindt, om, door het geven van bijzondere lessen, zijn inkomen te vermeerderen, dien zal men de lasten en moeijelijkheden, aan zijnen post verknocht, verdubbelen? Doch de schrijver zorgt ook voor geëvenredigde belooning: De onderwijzer ontvangt daardoor eene streelende zelfvoldoening, en zijn stand een' nieuwen en verdienden luister. Mogt er bovendien ook eenig geld noodig zijn, daarvoor zal het Gouvernement wel zorgen (de gewone toevlugt voor alle projecten, die in geldelijke berekeningen te kort schieten). En waarin bestaat nu die nieuwe luister voor onzen stand? Hierin, dat de onderwijzer dagelijks, gelijk gezegd is, de kinderschool bezoekt, en boven-
{==343==} {>>pagina-aanduiding<<}
dien de hooge eer geniet van jaarlijks tweemaal aan den Heer Schoolopziener of aan de Commissie te rapporteren. Misschien vraagt een onkundige: waarom de Schoolopziener zelf die scholen niet zoude besturen? Maar hoe zoude deze den tijd daartoe vinden, en vooral in den Haag, waar zoo veel te doen valt, dat zelfs de gewone bezoeken van scholen, onderwijzersgezelschappen en Examina niet dan zeer gebrekkig en met droevig veel nalating kunnen plaats hebben. Bovendien is in deze intermediaire inrigting nog dit groote voordeel gelegen, dat de enkele verschijning van den Heer Schoolopziener in een kinderschooltje reeds per se eene belooning is voor haar, die hetzelve bestuurt; want, volgens den schrijver, kunnen alsdan de bezoeken van den Heer Schoolopziener, of
van leden van het schoolbestuur, meer als middel ter aanmoediging aangewend worden, wanneer dezelve bij voorkeur geschieden bij diegenen, van welke de berigten op den duur het gunstigste zijn. - Bl. 48 vermeldt voorslagen tot het oprigten van vormscholen voor schoolhouderessen; volgens dezelve wil mulder, dat men aan het hoofd eener kleine kinderschool eenen onderwijzer plaatse, en die school toegankelijk stelle voor eenige geschikte vrouwelijke personen, ten einde deze zich daar komen oefenen.
De stijl van dit boekje verraadt geenszins den geoefenden schrijver. Slechts een paar staaltjes: ‘Het geëerde Publiek ontvangt hier derhalve geene afgetrokkene beschouwing; het ligt onder het bereik van elk denkend wezen. - En waarom? - omdat het een onderwerp is, hemzelven betreffende.’ (Voorberigt, bl. 6.) - ‘Om dan verder mijn gevoelen opzigtelijk het herstellen der genoemde gebreken, in de kleine kinderscholen kortelijk te ontvouwen, komt mij mede zeer belangrijk voor, door bij voorraad, deze schooltjes, vooral in de kleine steden en ten platten lande gelijk te stellen of in onmiddellijk verband te doen staan met de scholen van den onderwijzer.’ (Bl. 41.) - In het volgende wordt zevenmaal verzekerd, dat elk weet, of bij het minste nadenken weten kan, wat gezegd wordt: ‘Immers de ervaring leert ons, dat gewoonlijk de mensch op zijn 22 of 23 jaar eerst zijnen volkomen ligchamelijken groei bereikt heeft, en vergelijken wij nu hiermede, den gang, dien de ziel in derzelver ontwikkeling neemt, dan worden wij weldra gewaar, dat...... want wij weten het toch, de dagelijksche ondervinding en eigen nadenken leera-
{==344==} {>>pagina-aanduiding<<}
ren het ons allerduidelijkst, dat.... uit aanmerking hiervan laat het zich als van zelve opmaken.... zoodat wij dan gedrongen worden om te erkennen.... Indien wij aan den eenen kant onze aandacht vestigen op de voortreffelijkheid der ziel, en aan de andere zijde, de noodzakelijkheid dier gelijktijdige ontkieming aannemen, dan zal onze rede, ons zonder veel nadenken tot de opwekking leiden,’ enz. (bl. 20.)
De voorslag, om de kinderscholen door schoolonderwijzers in gang te brengen en te houden, is niet alleen, gelijk wij zagen, bijna onuitvoerlijk van de zijde der onderwijzers zelve, maar wij houden dien van eene andere zijde ook voor ondoelmatig. De man is niet de opvoeder in de eerste kinderjaren, en vooral niet de man, die den geheelen dag omgaat met een groot aantal jonge lieden van 10 tot 14 en meerder jaren; zijne ziel neemt eene geheel andere, eene, om zoo te zeggen, veel te mannelijke rigting, dan dat zij den regten toon met kleine kindertjes zoude treffen. Neen, de natuurlijke vriendin en leidster in de vroegste kinderjaren is de vrouw; deze heeft den noodigen tact, om jonge kinderen naar den eisch van hunnen weg te leeren, beter dan de bekwaamste onderwijzer; aan haar late men veilig de zaken over, en bederve die niet door ontijdige bemoeijing. Men zorge slechts, dat de vrouw, die de gewigtige taak op zich neemt, goede zeden, goede manieren, eene vriendelijke geaardheid en kinderliefde bezitte. De Schoolopziener is ambtshalve verpligt, kennis te dragen van alle scholen in zijn district, de kleinste en geringste kinderschooltjes niet uitgezonderd; ook moet hij die alle bezoeken; doch hij wachte zich wel van in laatstgemelde zijne denkbeelden van het wezen eener schole te willen doen gelden. En dat eene zoodanige kinderschool zeer wel bloeijen kan zonder behulp van mannen hoegenaamd, bewijst, onder anderen, die van Mejufvrouw ...... te 's Gravenhage, die, sedert meer dan twee jaren, een algemeen vertrouwen geniet, aan de verwachting volkomen voldoet, en dat zonder ooit eenigen Schoolopziener, eenig lid der stedelijke Schoolcommissie, als zoodanig, noch eenigen onderwijzer in haar midden gezien te hebben.




Brieven uit en over Sicilië, van Justus Tommasini. Uit het Hoogduitsch. Te Haarlem, bij de Erven F. Bohn. 1827. In gr. 8vo. IV, 312 bl. f 2-60.


{==345==} {>>pagina-aanduiding<<}

Het beroemde Eiland, over welk in deze Brieven gehandeld wordt, is door zoo velen bereisd en beschreven, dat geen gewoon reiziger, bij het uitgeven zijner bevindingen, op grooten bijval mag rekenen. Dat men deze Brieven, ook na het lezen van veel voortreffelijks over Sicilië, niet alleen in handen neemt, maar ook met genoegen ten einde toe doorleest, is reeds eene gunstige aanbeveling van dit welgeschreven en even goed vertaalde werk van tommasini. Dit reisverhaal vermaakt en sticht te gelijk. Oudheidkundigen mogen elders naar hunnen smaak beter te regt komen, het grootste gedeelte der lezeren zal tommasini als Cicerone willig volgen, en zijne opmerkingen en waarnemingen met welgevallen aanhooren. Dit werkje, met eene Plaat versierd, voorstellende den Tempel der Eendragt te Girgenti, verdiende wel vertaald te worden. Het levert een aangenaam en nuttig onderhoud op voor ieder, die begeerig is, om te weten, hoe zijn natuurgenoot elders leeft en handelt.
Onder verschillende ontmoetingen, alle onderhoudend medegedeeld, bepaalt zich tommasini ook tot den Siciliaan zelven, die hier van zijne goede zoo wel als van zijne kwade zijde wordt voorgesteld. Hij verzuimt nergens, den nadeeligen invloed aan te wijzen, dien wereldlijke en geestelijke willekeur op het Siciliaansche karakter nog dagelijks uitoefent. Waar tommasini min gegrond redeneert, wijst hem de kundige Vertaler bondig teregt. Met één woord, dit werk verdient, niet enkel in anders verloren oogenblikken, gelezen te worden.





Woordenboek voor de Spelling der Nederlandsche Taal, opgedragen aan den Hoogleeraar M. Siegenbeek; door G. Lauts. Te Brussel, bij Brest van Kempen. 1827. In gr. 8vo. XI, 214 bl. f 2-20.

Handwoordenboek der Nederduitsche Taal, naar de laatste Spelling. Tot algemeen gebruik. Te Amsterdam, bij de Gebroeders Diederichs, en te Brussel, in den Belgischen Boekwinkel (Librairie Belge). 1828. In gr. 8vo. VIII, 171 bl. f 1-80.

Het is geene aangename taak, verslag te geven van Woordenboeken; wat zou het zijn, indien daarbij gevergd werd,

{==346==} {>>pagina-aanduiding<<}
alles na te lezen en te toetsen! Het kan, dunkt ons, volstaan, dat men van den Schrijver verneemt, hoedanig een Woordenboek hij leveren wil, en dat men hier en daar het boek openslaat, om na te gaan, of de Schrijver levert, wat hij heeft beloofd. Vindt men zich echter hierin meermalen bedrogen, dan is men bijna verpligt, alles te onderzoeken, om niet een streng oordeel, zonder duchtige bewijzen, te vellen en aan het Publiek mede te deelen. Zoo weinig moeite het inhad, het werk van lauts als voortreffelijk te leeren kennen, zoo veel arbeids veroorzaakte het ons, dat wij het laatste werk geheel doorgingen, om de beschuldiging te ontgaan, dat wij los en vlugtig hebben geoordeeld. Het later uitkomen was immers, gelijk het ons toeschijnt, voor het tweede geschrift een geschikt middel, om iets te leveren, dat ten minste in waarde niet te veel afviel. Doch laat ons over beide deze Woordenboeken afzonderlijk ons oordeel mededeelen.
De Heer lauts, als gelukkig beoefenaar onzer moedertaal, reeds sedert eenigen tijd gunstig bekend, stelde zijn werk op, vooral ten gebruike der Zuidelijke Nederlanders, die aan het Woordenboek voor de Spelling, door Prof. siegenbeek met een ander doel vervaardigd, niet genoeg hadden. Van verschillende kanten aangezocht, nam de Heer lauts, ook met goedkeuring van den beroemden siegenbeek, de bearbeiding van dit Woordenboek op zich, en, door genoemden Hoogleeraar voorgelicht en ingelicht, bragt hij het ten einde. ‘Ik heb, (bl. IV.) getrouw aan uwe beginselen, meerdere uitbreiding aan uw Woordenboek gegeven, en, om het niet te zeer in dikte te doen toenemen, te gelijk weggelaten datgene, waaromtrent thans geen twijfel bestaat, of dat niet regtstreeks betrekking tot de spelling heeft.’ Woorden uit de Opdragt aan Prof. siegenbeek, wiens gedienstigheid lauts openlijk erkent, in het ontvangen van schriftelijke bedenkingen en verbeteringen. Slechts gering zijn de afwijkingen van siegenbeek's Woordenboek. Togt is bij lauts voor reis, onderneming; Tocht, windtrek, begeerte, genot. Dit onderscheid is de voornaamste en schier eenigste afwijking van siegenbeek's spelling. In verschillende zamengestelde woorden wordt door lauts de n weggelaten, waar het meervoudige denkbeeld, bij het eerste gedeelte der zamenstelling, minder te pas komt. Dit geschiedt door hem ter bevordering der welluidendheid. Tot

{==347==} {>>pagina-aanduiding<<}
voorbeelden dienen Abrikoze-, Besse-, Rozeboom, Beerelsider, Beurzesnijder enz. (Waarom zondert lauts hiervan uit Beeldendienst, Beeldenstorm?) Voorts vermijdt hij de verdubbeling der s in dwaselijk, huiselijk, oorblaaster, verwaarlooster, vreeselijk, wijselijk enz. Eindelijk heeft hij, ter bevordering eener goede uitspraak, overal de zacht lange e en o aangeduid, b.v. in nemen en dolen. De eerste bladzijden van dit werk hebben wij zorgvuldig nagezien, het overige hier en daar opgeslagen en vergeleken. Het is ons voorgekomen, dat ook de Noordelijke Nederlanders van dit Woordenboek groote dienst mogen verwachten. Weinige aanmerkingen hebben wij te maken. Aangesloten staat niet op de regte plaats. Het Aangefloten van siegenbeek zou daar beter passen. Aandridsen is blijkbaar verkeerd voor Aanridsen. Aanwensel (liever Aanwendsel, o). Deze verandering is geene verbetering. Aanwensel is hetgeen men aanwent. Hetgeen men aanwendt, zou Aanwendsel heeten. Doch, zoo veel wij weten, is het laatste woord niet in gebruik. Beheerschster, taalkundig zekerlijk juist; maar met inachtneming der welluidendheid klinkt toch zachter Beheerscheres. Hier zou dus hebben gepast: liever Beheerscheres.
Van oneindig mindere gehalte is het Handwoordenboek der Nederduitsche Taal. Hier is veel geschreeuw en weinig wol. Het toevoegsel naar de laatste spelling heeft veel van het naar den laatsten smaak, waarmede de aangebodene waar somtijds niets gemeen heeft.
‘Na eene korte Schets der Nederduitsche Spraakleer (daarom vooral goed, omdat zij kort is) vindt de Lezer alhier de woorden naar het alphabeth met derzelver doorgaande afleiding uit de onderscheidene talen, en met de opgave hunner verschillende beteekenis, hoedanigheid, zamenstelling en geslacht, zoo kort en duidelijk, dat ieder oplettende daarin zijn weetlust volkomen zal bevredigen.’ Volgens deze woorden der Uitgevers, in het Voorberigt, bl. I., zullen wij verslag geven van hetgeen wij in dit Handwoordenboek hebben gevonden.
1o. Afleiding uit verschillende talen. Deze geeft een heerlijk middel aan Schoolpedanten in allerlei formaat, om ten minste iets te zeggen van talen, van welke zij meestal niets weten. Wij zijn er evenwel niet tegen, dat sommige woorden uit vreemde talen worden opgehelderd. Doch dan moet ook blijken, dat men daartoe regt heeft. Ook het Arabisch is hier van nut, in Bassa, kameel, Muzelman, vizier enz.

{==348==} {>>pagina-aanduiding<<}
Daarom bevalt ons niet de kost, dien bilderdijk bij het woord Aalmoes opschept; want al had hij ook hier aalmoes, d.i. aalwarmoes, gekookt, dat nog meer inheemsch is, dan zou nog de Grieksche afkomst van dit woord daarom meer verkieslijk zijn, omdat dit woord een' kerkelijken oorsprong heeft, met zoo vele andere, als in onze taal zijn overgenomen: Bijbel, Bisschop, Diaken, Duivel, Engel, Evangelie, Kerk, Koster, Paschen, Pinksteren, Priester, Profeet, Psalm. Ons ontbreekt hiertoe de noodige ruimte; anders zou het een belangrijk onderwerp zijn, over die woorden onzer taal te handelen, welke uit andere talen zijn voortgevloeid, met bijvoeging der meestvoldingende bewijzen voor den vreemden oorsprong dier woorden. Voor zulk eene taak is wel het allerminst onze Handwoordenboekschrijver berekend. Hij voert aan bij Aarts, Gr. archi (*); Ang, Eng, Gr. agkulos; Ban, van het Gr. balloo; Boom, Lat. pomus; Boren, van het Lat. forare; Geesel, Gr. skutalee; Knecht, Gr. gnathoon, enz. enz. Hier vindt men veel kool. Ook nog op savooikool, Lat. Brassica subaudica.
2o. Opgaaf der verschillende beteekenis. Dit gedeelte levert wel de meeste en de grofste fouten op, te minder verschoonlijk, hoe duidelijker het blijkt, dat hij weiland's Woordenboek geraadpleegd, en toch niet goed afgeschreven heeft. Ziehier eenige staaltjes:
Drevel voor puntig ijzer. Weiland heeft nog: waarmede men iets indrijft. De hoofdzaak ziet onze man voorbij, en hetgeen weiland niet juist zegt, teekent hij aan. Een drevel is niet puntig, maar stomp, met eene holligheid ter indrijving vooral van spijkers.
Etgroen (zameng. van eetgroen) voor nieuw gras. Weiland voegt er bij: ‘Het tweede nieuwe groene gras, dat allereerst na de afmaaijing opschiet, en tot eene naweide voor het vee geschikt wordt.’ In tegenstelling met het gewonnen hooi, ook als het veld tweemaal afgemaaid wordt, wordt het nagras etgroen, eetgroen genoemd, omdat het vee dat gras groen - niet als hooi - eet. Doch hetgeen wij min naauwkeurig ook bij weiland vinden, zullen wij nu overslaan.
Griend voor woud met wilgen. Mannelijk? - N.B. Woud? Misschien in het oog van Lilliputters. Lauts heeft korter en beter: Wilgenwaard. Vrouwelijk.

{==349==} {>>pagina-aanduiding<<}

Gust, eene koe, die niet dragtig is. Z.n. voor bijv. n. Ook eene merrie heet gust, als zij niet gedekt is.
Hals voor deel van 's menschen ligchaam. Dieren hebben dus geen hals. - Weiland heeft het dan mis - ?
Hoen voor het jong van eene hen. Wij dachten, dat dit woord, even als kip, het geheele geslacht der hoenders aanduidt, haan, hennen, enz.
Hommel voor bij, naar het gegons. Hier heeft hij weiland fout nageschreven, en de hoofdzaak overgeslagen.
Hoos, luchtverschijnsel??
Jas, mannelijke overrok. - Dragen de vrouwen dan ook geene jassen? - Ook voor boer in het kaartspel. Wederom mis, even als later met Nel, de negen of troef in het kaartspel. Onvergeeflijk voor iemand, die voor Staats-, Stedelijke en Dorpsbeambten schrijven wil. Wie hunner kent Jas en Nel niet? Do. weiland wist dit beter. Dien was het niet kwalijk te nemen, op dit punt te dwalen. Doch onze man ziet, ook buiten het kaartspel, wel meer zijne kaarten verkeerd voor troef aan. Is het dan wel wonder, dat hij, in plaats van goed uit te spelen, hangt?
Indigo, donkerblaauwe verwplant. Zoo maakt hij, door keurige zamenstelling, de plant, in plaats van de verw, donkerblaauw.
Komenij, kramerij, kruidenierswinkel. Voor vettewarierswinkel. In Amsterdam zal het kleine kind onzen man uitlagchen, als hij den kruidenier in de komenij zoekt.
Kornel voor fijne zemelen, of kornelle. Wederom mis. Zemelen komen van Tarw of Rogge; kornel van Boekweit.
Naaf voor holte van een rad. Wederom heeft hij weiland nageschreven; maar met weglating van het woord, waarop het meest aankomt. Weiland heeft: ‘middelste holle verhevenheid van een rad, door welke de as gaat.’ Naaf, van gelijken oorsprong met Navel, wordt genoemd het middelste gedeelte van een rad, in hetwelk de spaken steken. Naaf wordt dit gedeelte welligt genoemd, omdat, even als umbilicus bij de Latijnen somtijds het middelste gedeelte van eenig land aanduidt, de Naaf het middelpunt van het wiel uitmaakt.
Pair, als titel van Fransch Edelman. Er zijn dus geene Engelsche Pairs. Het Pairschap is bij hem dus blootelijk titel; misschien in dien zelfden zin, als onze man Handwoordenboekschrijver mag heeten, zonder het te zijn.

{==350==} {>>pagina-aanduiding<<}

Paneel, houten plank, of beschos. Elke timmermansjongen zal hem hier beter kunnen inlichten, even als bij het woord plint voor plat, vierkant, voet eener zuil.
Pet voor lederen hoofddeksel. Dus is een lederen Hoed ook een Pet. Mis geschoten.
Protestant voor Hervormde. Dus Lutherschen, Remonstranten enz. matigen zich dien naam aan. Weiland geeft iets meer: alle Christenen, die niet Roomsch zijn. Hier is te veel; bij onzen man te weinig.
Reaal, voormalige Spaansche munt. - Sedert wanneer heeft Spanje opgehouden bij realen te tellen? - Reaal geldt in de volkstaal 17½ cent. De naam is van Spaanschen oorsprong. - Dit is beter.
Roef, verdekje, baar, vertrek. Wij kennen wel eene roef, welke op de baar komt, namelijk het driekantig stuk, dat te Amsterdam op de doodkist bij de begrafenis geplaatst wordt; ook het driekantig deksel, dat men op muren metselt. Misschien heeft wel van dien vorm het gedeelte der schuit den naam roef ontvangen, omdat oulings hetzelve roefsgewijze gebouwd werd. Voortijds noemde men insgelijks het deksel eener doodkist de roef; maar dan liep ook dat deksel naar boven spits toe. - Maar baar, neen, dat beteekent ons woord nooit.
Vijt, zweer aan den vingertop. Weiland laat het in 't onzekere, en voegt er nog iets bij, dat het pijnlijke uitdrukt. Onze man, die niet enkel in de heelkunde mistast, heeft de vijt nooit gehad; anders zou hij het wel beter weten.
Vrikken, staande roeijen. Weiland verklaart het beter; en deze gegevene verklaring laat onze Schrijver, als naar gewoonte, onaangeroerd. Het wrikken van de sloep, door den roeispaan, en geenszins de staande houding van den sloeproeijer, is hier hoofdzaak. Het zitten of staan doet hier volstrekt niets af.
Zeug, wijfje van een varken. Weiland heeft, beter, een moederzwijn.
Zwei, schuinsche winkelhaak. Zoo beschrijft weiland eveneens dit woord. Een schuinsche winkelhaak heet een verstekhaak. Eene zwei is buigbaar, tot het vormen van elken hoek. Men zou haar dus eenen paswinkelhaak kunnen noemen, naar het gebruik, hetwelk van haar gemaakt wordt.
3o. Eindelijk nog iets over de zamenstelling. Want hetgeen

{==351==} {>>pagina-aanduiding<<}
hij over de hoedanigheid en het geslacht (eilieve! behoort het geslacht ook niet tot de hoedanigheid der woorden? Doch dit overgeslagen!) der woorden aanteekent, gaan wij voorbij, als met al het overige van gelijke gehalte.
Ert, Erwt, Erwet - - zam. nat - rijs - soep - worm. Dus niet Erte- of Erwtenat, enz. maar Ertnat, enz.
Hoen - - zam. veld -, veldhoen. Dat gaat goed. Maar - bout - ei - hok enz. Dus hoenbout, hoenei, hoenhok. Dat is immers duidelijk, - en goed - ??
Hond - zam. - dag - draf - gras - hok, enz. Dus past dan de hond op alles? Ja, maar alleen bij den Schrijver.
Doch voor de liefhebbers van raadsels schrijven wij geheel af het woord: ‘Zijgen, (neders. sijen) door- neder- weg-voor nedervloeijen, nederzinken, fig. in flaauwte vallen, te kort schieten, zeeg, gezegen b. of onz. ong. w. zam. - doek - schotel - vat enz.’ Het is hier: raad, raad, wat is dat? Wij geven het, en eindigen met

Parturiunt montes, nascetur ridiculus mus; 

dat is:

Veel geschreeuw, en weinig - beter nog: geen - wol. 





De volmaaktheden van den Schepper in zijne schepselen beschouwd, tot verheerlijking van God en tot bevordering van nuttige natuurkennis. In Redevoeringen, door J.A. Uilkens. In IV Deelen. Te Groningen, bij J. Oomkens. In gr. 8vo. f 22-:

Lang waren en bleven wij voornemens, van dit zoo belangrijk werk, waarvan wij meermalen in ons Tijdschrift met welverdienden lof gewaagden, bij het verschijnen van het laatste deel en den herdruk der vorigen, een algemeen overzigt te geven; gelijk wij dit eenmaal deden van muntinghe's Geschiedenis der Menschheid naar den Bijbel. Onvoorziene beletselen, alsmede de zich steeds verbreedende stroom van elkander onophoudelijk voortstuwende lettervruchten, hebben dit voornemen telkens verwijderd, en eindelijk deszelfs volvoering zoo goed als ondoenlijk gemaakt. Geheel, echter, van het werk nu te zwijgen, gedoogde noch onze lust, noch onze pligt. De achtingwaardige Schrijver is niet meer; maar hij leeft, en zal steeds blijven voortleven, in

{==352==} {>>pagina-aanduiding<<}
zijne werken, met name in deze doorwrochte bladen, getuigen van een' zelfdenkenden, helderen en onvermoeiden geest zoo wel, als van een edel en godvruchtig hart, ‘hetwelk zich als hoogste doel voorstelde, het naauwkeurig onderzoek der Natuur dienstbaar te maken aan dat godsdienstig gevoel, dat ons geheele leven tot aanbidding en dankzegging maakt.’ (Voorrede van het laatste deel.) Mogt onze korte vermelding aan dit edel doel bevorderlijk, en het bestendig gebruik van dezen schat van waarneming en nasporing de nagedachtenis van den waardigen uilkens doen zegenen en gezegend doen zijn! Dan toch leeft hij duurzaam in elks hart; en de Eerzuil, welke hij hier zichzelven heeft gesticht, is weldadiger en onvergankelijker, dan die van marmer of arduin.
Ter herinnering voor sommige, ter opwekking van andere onzer Lezeren vermelden wij nog de hoofdafdeelingen van dit schatbaar werk: Iste Deel. Beschouwingen van den Sterrenhemel, en eene Natuurkundige Beschrijving van onzen Aardbol. II. Beschouwingen van de ondruipbare veerkrachtige Vloeistoffen, en inzonderheid van onzen Dampkring. III. 1, 2. Natuurlijke Geschiedenis: het Dierenrijk. IV. Het Plantenrijk.
's Mans welgelijkend Portret versiert het werk. Even gaarne onderschrijven wij het krach tig Bijschrift van spandaw nevens hetzelve, als wij dat hier mededeelen:

Treurt nog om Martinet het Nederlandsche volk, 
De geest diens Ed'len mogt op Uilkens nederdalen; 
De Godsdienst en de deugd verkozen hem tot tolk, 
Natuur vertrouwde aan hem den sleutel van heur zalen: 
Haar schitt'rend rijk trezoor ontsluit hij voor onze oogen... 
Wij zien d'onzienlijken... van eerbied opgetogen. 


Dichtlievende Uitspanningen voor Vriendschap, Vreugde en Vaderland, van het Gezelschap: Het Zoontje van Demokriet, te Haarlem. Aldaar, bij J. Goteling Vinnis. In kl. 8vo. VIII en 184 bl. f 1-50.

Het Zoontje van Demokriet, dat pas de handjes aan de lier slaat, doet geen werk zonder gebreken verwachten, daar het volmaaktste werk van volwassene en geleerde mannen niet volmaakt is. Eenige inschikkelijkheid en toegevendheid

{==353==} {>>pagina-aanduiding<<}
zal het knaapje tevreden stellen. Eene kinderhand is ligt gevuld. Wij hebben daarom, bij het doorloopen van dit bundeltje, geen vergrootglas gebezigd. De nederigheid, welke het knaapje in het Voorberigt aan den dag legt, zal, hopen wij, geene licentia poëtica zijn, van welke zich een groor Dichter in onze dagen wel het meest bedient. Wij hebben van den afstammeling van demokriet betere gedachten, en vinden daartoe grond in het volgende:

Maar neen, zoo waanwijs, zoo hoovaardig 
Zijn Demokrietsche telgen niet; 
Hun werk zij al geen lauwer waardig, 
Daar elk er feil bij feil in ziet. 
Doch zouden zij dan angstig vreezen? - 
Dat d' eerstling vrij in 't licht verschijn', 
Volmaaktheid kan op aard nooit wezen, 
Elk meent zijn uil een valk te zijn. 

Over de uilheid nu of valkheid van het knaapje zullen wij ons niet stellig behoeven te verklaren. Tusschen uil en valk vliegt het seisje, maar houdt zich niet altijd juist in het midden. Medium tenuere beati. Wij behoeven niet aan te wijzen, dat juist het Zoontje van Demokriet, in dit bundeltje, niet overal onder die gelukkigen behoort. Het slot van dit bundeltje nemen wij over, met de betuiging, dat wij, onder het doorlezen van hetzelve, geene gegronde redenen gevonden hebben om het te wederspreken:

Hoe min dit bundeltje is gesteld, 
't Heeft wis toch wel iets nieuws gemeld, 
Hoe zwak dan ook van toonen; 
Het nedrig seisje, in 't boschje of riet, 
Schaamt zich voor filomeelen niet, 
Maar kan zich zelf beloonen. 

De stukjes, die hier voorkomen, zijn onderscheiden in aard en waarde. Alle vergelijking zou hier hatelijk zijn; en daarom onthouden wij ons van eene beoordeeling, welke den eenen zoon van demokriet zou kunnen ontmoedigen, den anderen te hoog opvijzelen. Het ultra is ook hier schadelijk. De menigte der geleverde stukjes verbiedt ons insgelijks, van elk een bijzonder verslag te geven. Wij meenen te kunnen volstaan met de verklaring, dat ons het meest bevallen zijn,

{==354==} {>>pagina-aanduiding<<}
woltemade, de Kraamkloppertjes, de Strooppot, het Voorgevoel, Levensgenot, Reis door het Leven, Lust tot Eenzaamheid, de Wandelplaats tusschen de Zotten en de Dooden, het Droomen is bedrog, de Taalmeester. Deze allen getuigen van goeden aanleg, die, wèl ontwikkeld en beschaafd, op iets beters nog doet hopen. Het overige gaan wij hier voorbij, ook uit hoofde van de weinige ruimte, ons hier toegestaan. Wij hadden wel het een en ander aan te merken; maar wij schrijven geene lange en fraaije Errata, weleer een sieraad achter geleerde werken. Het Zoontje van demokriet zie bij een volgend bundeltje alles naauwkeuriger na. Het nonum prematur in annum zal hem dan ook niemand voorhouden.

Leven van den Schilder David. Naar het Fransch van A.Th.*** Te Brussel, bij W.J. Luneman. 1826. In kl. 8vo. 244 Bl. f 1-80.

Dit boekje is levendig en aangenaam geschreven. De bijzonderheid, dat de groote Schilder tusschenbeiden Staatsman is geweest, draagt hiertoe niet weinig bij. Het is waar, deze rol zou hem de onsterfelijkheid niet bezorgd hebben; als medewerker tot 's Konings dood, als vriend van marat en robespierre, staat hij in dit opzigt veeleer met eene zwarte kool geteekend. Maar dit belet niet, dat wij den Schrijver dankzeggen voor hetgeen hij ons ook hieromtrent heeft medegedeeld. Ons blijkt daaruit op nieuw, dat de meeste personen bij dat groote treurspel bedrogenen, weiniger bedriegers waren; dat gegronde, maar overdrevene denkbeelden van het betamelijke, zoete en schoone der burgerlijke vrijheid, in Frankrijk tot daartoe onbekend; dat de hoogachting voor Grieksche en Romeinsche inzettingen en heldendaden, met al de bekoringen van roem en kunst en welsprekendheid uitgerust; dat, in één woord, zekere dweeperij, welhaast door de driften medegesleept en tot woede geworden, den grond tot zoo veel groots en zoo veel afschuwelijks leide, als de omwenteling ons doet kennen. David blijft echter, ook als Staatsman, geheel de vriend der kunsten, gelijk die der waarheid en der deugd. Het aantal voorstellen, door hem ter Nationale Conventie gedaan en hier vermeld, hebben bijna alle betrekking op kunstenaars of kunst. Hij was inder-
{==355==} {>>pagina-aanduiding<<}
daad regt geschikt, om der groote gebeurtenis die treffende houding, dat verleidelijke voor den beschaafden geest mede te deelen, waardoor zelfs de braafste mannen in verschillende landen, voor zoo veel zij gevoel en smaak hadden, menigmaal werden weggesleept.
Doch na den dood van robespierre, en vervolgens nog eens, in staat van beschuldiging gesteld en gekerkerd, zag hij alhaast geheel van de staatkunde af, en werd weèr geheel kunstenaar. Onder napoleon vervaardigde hij de meeste zijner groote historiestukken, zoo uit het leven van dien man, als uit de oude geschiedenis. Na de herstelling moest hij het land verlaten, en week onder de gastvrije vleugelen van ons Bewind. De Koning van Pruissen deed vergeefs de schitterendste aanbiedingen, om hem naar Berlijn te troonen. Hij was daartoe, op zeven-en-zestigjarigen leeftijd, te oud, en... te zeer Franschman. Zijn roem steeg ten hoogsten top; en zijne verbeeldingskracht bleef nog even levendig, toen zijne handen hem reeds de dienst weigerden. Zijn laatste blik was aan de kunst gewijd: hij stierf, terwijl hij nog bezig was, de proef eener plaat van een zijner schilderstukken te corrigeren.
Wij zijn niet bevoegd om zijne verdienste juist te beoordeelen, buiten bezit zijnde zelfs van eene plaat naar zijn werk, en nooit in de gelegenheid geweest om iets van hem te zien. Gewis was hij een groot man. Hebben wij navez en anderen, hier genoemd, als zijne leerlingen te beschouwen, en leven nogtans zijne beste leerlingen in Frankrijk, dan zal geen Nederlander hem dezen naam betwisten. Doch, hoe hebben wij het te dezen? Hoort men Franschen over kunst spreken, dan zou men zeggen, dat er eigenlijk maar twee schilderscholen bestonden, de Italiaansche en de Fransche, althans dat de onze veel lager staat. Heeft dit eenigen grond? Wanneer heeft het dien dan verkregen? De nationaliteit ga toch niet zoo ver, dat elk maar roepe: ‘mijne is het mooiste,’ - dan zelfs, wanneer men eene en dezelfde taal spreekt, en zich wederkeerig met geene vertalingen behoeft te vergenoegen.
Vreemd is het verhaal van david's huwelijk. De liefde was daarbij althans geen makelaar. Een broeder van het meisje schikte het hem toe, en de vader bood het hem aan; hij zelf maakte wel de minste haast: trouwens, hij kende het meisje geheel niet.

{==356==} {>>pagina-aanduiding<<}

Niet onbelangrijk scheen ons dit: ‘Het antieke, reeds door david in de kunsten ingevoerd, verving in de kleeding der vrouwen, in het kapsel van beide seksen, en tot in de meubelen, het Gothische, het leenroerige, en die gemengde en zonderlinge vormen, door de slavernij der hoven uitgevonden. Werd het gemak in de meubelen somtijds aan de zuiverheid der teekening en van het gezigt opgeofferd, beide vonden zich in de kleeding der vrouwen vereenigd,’ enz.
Hatelijk is de volgende trek van den Franschen Schrijver: ‘Hij, die, gedurende vijftien jaren, david's beschermer was geweest, stond de kroon af; Parijs was opgepropt van vreemde krijgslieden; maar hunne Veldheeren, ja zelfs hunne Vorsten, waren zoo verwonderd, zich in de hoofdstad van Frankrijk te bevinden, en misschien zoo verlegen, hoe zij er uit zouden geraken, dat zij toen de openbare en bijzondere eigendommen eerbiedigden.’ - Niet waar? Een staaltje van de Fransche dankbaarheid, die zij kort daarna met daden betoonden. Nu behandelde men hen dan wat minder beleefd, en heette daarvoor Barbaren en Wandalen.
Het overigens welgeschreven werkje is doorgaans ook wèl vertaald, keurig uitgevoerd, en met david's afbeeldsel in steendruk versierd.

Batavian Anthology; or, Specimens of the Dutch Poets; with Remarks on the poetical Literature and Language of the Netherlands, to the end of the seventeenth Century. By John Bowring, Honorary Correspondent of the Royal Institute of the Netherlands, etc. and Harry S. van Dyk. Groningen: printed for W. van Boekeren. 1825. 8vo. XII, 242 pag f 1-80.

Men zal ons ligt wel beschuldigd hebben, dat wij onze lezers met een zoo gewenscht verschijnsel, als is de aanvankelijke, billijke waardering onzer letterkunde, en met name poëzij, ook in Engeland, niet vroeger hebben bekend gemaakt. Doch wat eeuwen geduurd heeft, behoeft bij dagen of weken niet gerekend te worden. En was het niet anders dan bloot genoemde verschijnsel, wat wij in het aangekondigde werkje aantreffen, - dat men eindelijk begrijpt, dat

{==357==} {>>pagina-aanduiding<<}
een volk, hetgeen staatsmannen, vlootvoogden, geleerden en kunstenaars van den eersten rang heeft voortgebragt, en al vóór eeuwen door nijverheid, welvaart en vrijheidsliefde onder alle volken uitmuntte, ook wel goede dichters en eene dichterlijke taal mag bezitten, - wij zouden het zelfs der moeite niet waardig achten, hierover een woord te spreken. Zulk eene trotschheid, welke het goede bij een ander niet wil erkennen, volgens het ‘nul n'aura de l'esprit que nous et nos amis,’ is even zoo verachtelijk in eene natie, als in een afzonderlijk persoon. En waarlijk, wij kunnen ons, hoe veel onbeduidends en ongelikts de Hollandsche Muze ook voortbrengt, en hoezeer het ons aan kapitale stukken, heldendichten, regt oorspronkelijke treurspelen, enz. eenigzins moge ontbreken, met de eerste natiën van onzen tijd in het bedoelde opzigt meten. Het werkje zelf bevestigt ons in ons gevoelen. Het moeijelijke toch der vergelijking, en de bedwelming, die het nieuwe eener uitheemsche taal, benevens de zelfvoldoening van dezelve te mogen lezen, anders wel eens medebrengen, houdt hier op: wij lezen vondel en kamphuyzen of antonides in de taal van thomson en pope, van byron en moore, en wij zijn er niet minder door verrukt, schoon wij zullen moeten bekennen, dat ze, bij de meesterlijke vertaling, toch niet gewonnen hebben. Maar, dat de uitgevers deze dichters kozen, en ze zoo overbragten; dat zij toonen, met de geheele geschiedenis onzer letterkunde zoo bekend te zijn, en daarvan dit gebruik maakten, - dit voorzeker verdient onze bewondering en toejuiching. Misschien moeten zij die wel inzonderheid van ons wachten. Althans, hoe onbegrijpelijk het zij, dat hunne bevooroordeelde landgenooten, op den duur, voor dit licht de oogen zouden sluiten, tot nog toe vernemen wij niet veel van den
opgang, in Engeland door het werkje gemaakt; en althans het vervolg, waarin ook de stukken van nog levende dichters, komt nog niet opdagen.
Na een inleidend overzigt, beginnen zij met jacob van maerlant, in de dertiende eeuw, en eindigen met broekhuizen, bij het begin der achttiende. De overigen slechts genoemd hebbende, geven zij van een dertigtal der voornaamsten het leven en kortere of langere voorbeelden, meestal in het Engelsch alleen. De reden der meerdere of mindere beknoptheid in dezen was ons niet altijd klaar. Maar wat wij vonden deed ons genoegen, zoo wel ten aanzien van

{==358==} {>>pagina-aanduiding<<}
het oude, dat zijne eigenaardigheid in de overzetting behoudt, en, het min aangename voor ons verliezende, vaak zelfs te aangenamer leest, als ten opzigte van het latere en meer volkomene.
Daar de gegrondheid van dit oordeel niet dan door proeven kan bewezen worden, laten wij hier eenige coupletten volgen van kamphuyzen's bekende: Wat is de Meester wijs en goed!

	Mat morning.
What love, what wisdom God displays 
On earth and sea and sky, 
Where all that fades and all that stays 
Proclaim his majesty! 
 
He o'er the world - by day, by night - 
Still watches and still wakes; 
And, kindly varying each delight, 
The sweet yet sweeter makes. 
 
Now barren Winter flies the globe, 
And Spring resumes her reign; 
And Earth casts down her gloomy robe, 
And Joy laughs out again. 
 
And Nature wears her fairer dress 
Where Winter lately frown'd, 
While the Creator's loveliness 
Bursts through the clouds around. 
 
'T is May! whose fragrant breath and dyes 
So far o'er earth are gone, 
That memory all her charms supplies, 
Ere she herself comes on. 
 
'T is May! that loveliest of the year, 
Who with fresh beauty glows; 
The air is sweet, the sun beams clear, 
The wished-for zephyr blows. enz. 






De Zonen van Joan van Oldenbarneveld. Treurspel in vijf Bedrijven, door J.L. de Hoog. Te Amsterdam, bij de Wed. L. van Hulst en Zoon. 1827. In kl. 8vo. 52 Bl. f :-50.


{==359==} {>>pagina-aanduiding<<}

De mislukte aanslag, door de zonen van den onthalsden Raadpensionaris in 1623 tegen het leven van Prins maurits gemaakt, zoude in zeer vele opzigten geschikt zijn voor eene tragische behandeling, ware het niet, dat voorzigtigheid en kieschheid geboden, een onderwerp, hetwelk in zulk een naauw verband staat met vroegere staatkundige verdeeldheden, die latere geestdrijvers door onbedachte aanvallen en schotschriften weder hebben zoeken op te warmen, zoo weinig mogelijk aan te roeren. Daarenboven moet de Treurspeldichter, om de noodige belangstelling voor zijne hoofdpersonaadjen in te boezemen, hen niet voorstellen als enkel moordenaars, maar tevens als dweepende vaderlanders, die in den dood van maurits het geweldig, maar alleen overblijvend middel zagen tot redding van het Gemeenebest; en, ten einde deze voorstelling behoorlijken ingang vinden kunne, moet maurits geschilderd worden als een dwingeland, als een vertrapper van de regten des volks, hetgeen even ongeschiedkundig als onbescheiden zijn zoude. De zwarigheid lag in den aard des onderwerps; en de Heer de hoog, die dezelve op de eene of andere wijs moest oplossen, zocht aan beide partijen, zoo wel aan de verdedigers van oldenbarneveld, als aan die van maurits, eenigermate genoegen te geven, door zoo wel de zamenzweerders, als den Prins, voor te dragen als beminnaars van het Vaderland; doch de eersten door wraakzucht verleid, om in den moordenaar van hunnen vader niets dan eenen dwingeland te zien; en den laatsten door vleijerij en inblazingen overreed, eerst om den Raadpensionaris uit den weg te ruimen, en vervolgens de beloofde bescherming aan diens zonen te onttrekken. Deze vinding is niet ongelukkig; en indien de Dichter genoegzaam tragisch talent bezeten, en voldoende ruimte genomen had, om de karakters der hoofdpersonen op deze wijs menschkundig te ontwikkelen, dan had zijn Treurspel den
hoogsten lof waardig geweest. Doch wij moeten het ronduit zeggen; het stuk, gelijk het voor ons ligt, is meer de schets tot een goed Treurspel, dan de volledige uitwerking van die schets. De karakters zijn slechts aangeduid, niet ontwikkeld en uitvoerig behandeld; ofschoon wij met vreugde erkennen, dat in deze flaauwe aanduidingen de kiemen gevonden worden tot al hetgene deze karakters, bij eene volledige en echt dichterlijke uitwerking, zijn moesten. Daarenboven heeft de zucht, om de handeling, vol-
{==360==} {>>pagina-aanduiding<<}
gens den Franschen tooneelregel, binnen vierentwintig uren te doen afloopen, aanleiding gegeven tot de grofste onwaarschijnlijkheden, ja onmogelijkheden, in het geschiedkundige plan des gedichts. Het verraad wordt in den namiddag gesmeed, tegen den avond ontdekt; des nachts worden de zonen van barneveld overvallen, en de eene wordt den anderen morgen, ten gevolge van een door het Hoog Geregtshof geslagen vonnis, onthoofd; terwijl de andere zich door de vlugt gered heeft. Dat heet eerst spoed in het vak van Regtspleging, bij welke de vlugheid der Turksche Cadi's volstrekt niet halen kan! Doch, daar die spoed geheel strijdig is met onze zeden en gebruiken, is hij een hoofdgebrek in den aanleg van het plan. Omtrent den anderen vaststaanden regel van de eenheid van plaats heeft het de Schrijver zoo naauwgezet niet genomen; het tooneel is beurtelings in de woning der weduwe van den Raadpensionaris, in het hofvertrek van maurits, en in het binnenste der Gevangenpoort. Wij voor ons vinden geene zwarigheid hoegenaamd in deze tooneelverplaatsing; met spaarzaamheid gebezigd, geeft dezelve eene hoogere waarschijnlijkheid aan de handeling, dan dat men, gelijk in zoo vele Fransche Treurspelen, de verschillende partijen beurtelings hare aanslagen ziet vormen en beredeneren op dezelfde plaats, van welke de eene zich, zonder eenige denkbare reden, alleen verwijdert om voor de andere ruimte te maken, die er even ongemotiveerd
binnentreedt; terwijl deze plaats meestal juist eene zoodanige is, welke zelfs de onvoorzigtigste niet zoude uitkiezen, om er zijne geheimen mede te deelen.
Dit weinige zij genoeg tot beoordeeling van het plan van dit Treurspel; thans nog iets over de verzen, in welke hetzelve is vervat, en derzelver dichterlijke waarde. Er worden hier wel geene schoonheden van den eersten rang gevonden; sierlijkheid en kracht ontbreken, en vullende stopwoorden zijn er in overvloed; doch de Dichter heeft echter onmiskenbaren aanleg voor de dramatische poëzij; hij weet de zamenspraak ongedwongen en levendig voort te zetten, hetgeen waarlijk eene zeer groote verdienste is; hij verstaat de kunst van de karakters te doen uitkomen door de woorden, welke hij aan zijne personaadjen in den mond legt, en verheft zich op sommige plaatsen tot de ware hoogte der tragische poëzij, b.v. in verscheidene trekken van het tweede tooneel des vierden bedrijfs, waar de weduwe van barne-
{==361==} {>>pagina-aanduiding<<}
veld om lijfsgenade voor haren zoon bij maurits gaat smeeken.


maurits. 
Mevrouw! vertrek van hier, ik sla uw smeekbede af. 



maria. 
'k Zal gaan! - Welaan, mijn kind! de geeselroe zij straf, 
Bezwijk niet, hoe gestreng ons 't noodlot ook moog treffen; 
Fier, fierder nog dan ooit behoort gij 't hoofd te heffen: 
Een Wezen leeft omhoog, dat niet slechts d' onderdaan, 
Maar ook den man, die heerscht, eenmaal te regt doet staan; 
Een Wezen, dat die kalmte in onze ziel doet stroomen, 
Die nooit in 't schuldig hart weldadig neêr zal komen. - 
Vaarwel, rampzaalge plaats! waar vruchtloos wordt gesmeekt; 
Waar gade en zoon vergeefs van mededoogen spreekt, 
En waar een moeder nog gehoond wordt in haar smarte! 



maurits. 
Een moeder, die als ga zoo teer niet was van harte! 



maria. 
Ik heb mijn waarde, als ga van d' eedlen Barneveld, 
Door fier te zwijgen, Prins! in veiligheid gesteld. 
Hij, die strafschuldig is, behoeft alleen genade: 
Ik smeek als moeder dus, maar smeekte nooit als gade. 

Zulke trekken doen ons de blijde hoop voeden, dat de jeugdige Dichter, bij meerdere oefening, ons de veelbelovende kiemen, welke wij in dit Treurspel opmerkten, eenmaal als rijpe vruchten zal aanbieden.




Vader Cats in miniatuur. De Houwelijksfuyck. Een Geschenk voor Vrijers en Vrijsters, Bruidegoms en Bruiden, zoo wel als een stuk in het huishouden voor Jonggetrouwden. Te Amsterdam, bij de Gebr. Diederichs. 1827. In 16mo. 48 Bl. f :-40.

Deze nette en naauwkeurige uitgave van een der leerzaamste en nuttigste dichtstukken van onzen oudtijds zoo geliefden Volkszanger, die dubbel verdient, ook door het nageslacht gekend, gelezen en bemind te worden, kondigen wij met blijdschap aan, daar wij dezelve als een gepast middel beschouwen, om de Houwelijksfuyck in veler handen te doen

{==362==} {>>pagina-aanduiding<<}
komen. Gemakkelijk kan men dit lieve boekje in zijn' vestzak steken, of in zijne breikous rollen.




Herinnering aan Wattier Ziesenis, door M. Westerman. Met het Portret. Te Amsterdam, bij M. Westerman. 1827. In gr. 8vo. 49 Bl. f 1-50.

Op twee verschillende wijzen heeft de verdienstelijke westerman eene waardige hulde aan zijne onvergelijkelijke Kunstgenoote willen toebrengen; eerstelijk door een Dichtstuk met koren, hetwelk tot eene plegtige viering van hare uitvaart op den Amsterdamschen Schouwburg is ten tooneele gevoerd; en ten tweede door eene Lofrede op haar, uitgesproken in het Genootschap voor uiterlijke Welsprekendheid, van hetwelk zijzelve het grootste sieraad was. Beide deze stukken, van welke de Redevoering in ons oog eene hoogere waarde bezit dan het Gedicht, voegde hij te zamen in deze Herinnering, daarenboven opgeluisterd door een heerlijk Portret van de grootste Kunstenares, welke Nederland immer bezeten heeft. Zij kan dus niet anders dan een aangenaam geschenk zijn voor de talrijke bewonderaars dier zeldzame Vrouw, bij welke de kunst als 't ware instinkt was, door de zorgvuldigste kweeking en langdurigste oefening tot de heerlijkste begaafdheid veredeld, en die, volgens de gelukkige uitdrukking van westerman, door de toonen harer stem zich voor eenen blinde zigtbaar maakte, en door hare gelaatstrekken en gebaren eenen doove deed verstaan, wat zij sprak.

De Roozenknopjes. Een oorspronkelijk Nederlandsch Familietafereel, door de Weduwe O...... Te Delft, bij de Wed. J. Allart. 1827. In kl. 8vo. f 2-10.

Met bovenstaand werkje zijn wij inderdaad verlegen. De Schrijfster maakt zich bekend als eene vrouw, boven welker schedel een vreesselijke zamenloop van omstandigheden als zware onweêrswolken is losgebarsten, welke de tegenspoed van alle kanten aangrijnsde, en welker geschokte ziel, van droefheid overkropt, menigmaal haar lijden aan het papier klaagde. Dit papier, lang in haar' lessenaar opgesloten, moet,

{==363==} {>>pagina-aanduiding<<}
voor zoo veel ook dit werkje er een gedeelte van uitmaakt, dienen tot bevordering van het bestaan der Schrijfster; daartoe besloot zij dit werkje te voltooijen, en het de wijde wereld in te zenden; zij houdt zich overtuigd van de inschikkelijkheid harer eigene kunne, en voedt van het andere geslacht te gunstige gedachte, dan dat hetzelve onbeleefd genoeg zoude zijn, om hare eerste verschijning met een bedilzuchtig vooroordeel te gemoet te gaan.
De lezer houde het ons dus ten goede, indien wij ons hier onthouden van een gestreng oordeel. Wij hebben in dit boekje niets gevonden, hetwelk eene voor de zedelijkheid nadeelige strekking heeft. Het verhaal, ons hier gegeven, bevat, in 212 bladzijden in klein octavo, drie huwelijken, eene echtscheiding, twee moorden, en eene redding uit het water. Wij wenschen de Schrijfster toe, gelijk zij hare lezers, dat alle ongelukken, ook te haren opzigte, eens weder in geluk verkeeren mogen.




Zedelijke Tijdkortingen voor de Beschaafde Wereld, door Michiel Adriaan. IIde en laatste Deel. Te Haarlem, bij de Wed. A. Loosjes, Pz. 1826. In gr. 8vo. 330 Bl. f 3-:

Wij weten niet, of dit het tweede deel is van het werk, dat wij, onder den titel van Nieuwe Zedelijke Verhalen, door dezen zelfden Schrijver, in 1824 hebben aangemeld, dan of dat werk reeds vroeger voltooid werd, en er daarna een gelijksoortig van hem, onder den titel van Tijdkortingen, is op het touw gezet. Bij de menigvuldige Romans, die ons gedurig ter hand komen, zal de lezer ons wel van het naauwkeuriger naslaan verschoonen willen. Het doet ook niet veel ter zaak: de drie verhalen, die ons hier worden aangeboden, staan geheel op zichzelve, en hetgeen wij toen voorspelden, is ook nu het geval: deze verhalen zullen zeer wel hunne lezers vinden, en wij herhalen ook nu: ‘Veel zedelijke leering bevatten deze verhalen wel niet; maar zij bevatten ook volstrekt niets, dat der zedelijkheid hindert, en geven eene aangename verpoozing en afwisseling, na andere, meer ernstige lektuur.’ Clara Wolfers is een lief, fatsoenlijk meisje, hetwelk nog gelukkig gered werd van een huwelijk met eenen ruwen zeeöfficier, die haar niet beminde, maar, door vader en oom gedrongen, naar hare hand stond; zij werd gered door het toevallig vinden van een' brief van den zeeman, waarin hij het galante voornemen te kennen geeft, om haar, des noods, met een stuk ankerkabel, na het huwelijk, te regt te zetten, en haar haren pligt te leeren: zij bekwam toen den waardigen geliefde van haar hart. Den Landjonker bevat een uitvoerig verhaal. Hij was een brave

{==364==} {>>pagina-aanduiding<<}
en werkzame jongen, wien het hofleven en zijne dwaze stiefmoeder tegenstond. Post varios casus et tot discrimina rerum kreeg hij de hand der lieve Mina, dochter van eenen in ongenade gevallen, maar weêr in gunst herstelden Minister van den Vorst, en leefde met haar, op het stille land, in huiselijk genoegen. De Eeresabel is het derde of laatste verhaal; wij zouden het het beste noemen, ware het niet al te zeer roman en onwaarschijnlijk. De lieve Amalia, in beide hare huwelijken hoogstgelukkig, werd regt tijdig weduwe, om haren eersten trouwen minnaar te loonen, toen het eindelijk was uitgekomen, dat men hem onschuldig verdacht en tot eeuwige gevangenis veroordeeld had, als schuldig aan poging tot moord van zijne geliefde; de eeresabel wordt, als gedenkstuk zijner deugd, dapperheid en rampspoed, bij de familie bewaard: daar deze sabel nu de voorname aanleiding was tot de gruwzame verdenking, (in welke echter Amalia nimmer had gedeeld) bleef hij tevens herinnering aan 's mans zonderlinge levensgeschiedenis.
Wij voegen hierbij:

Het Erfdeel, door Michiel Adriaan. Te Haarlem, bij de Wed. A. Loosjes, Pz. 1826. In gr. 8vo. 268 Bl. f 2-80.

omdat het van denzelfden Schrijver is. Het zou ons waarschijnlijk beter bevallen zijn, ware het in zeer kort bestek bij het vorige gevoegd; en het komt ons voor, dat de Heer adriaan, indien hij verhalen schrijven wil, zich liefst bij kortere bepalen moest. Dit Erfdeel is in vele opzigten langwijlig. Eene zeer bedorvene tante belastert Adolf en Klaartje bij eenen rijken oom, die de brave weezen dan ook onterft. De jongeling moet nu als Fransch Conscrit optrekken; en Klaartje, die het bij de booze tante niet houden kan, en bij den dronken man van tante geen steun vindt, verhuurt zich, maar trof het best bij eene godvreezende Mevrouw. Hier huwt zij met eenen braven jongen, en had het ook naar 't uitwendige wel, tot dat het bankroet van zijnen patroon hen in bekrompenheid stortte, die echter door de blijvende liefde vergoed werd. Onverwacht komt Adolf opdagen, die van den veldtogt in Spanje, met verlies van een paar vingers, gelukkig was afgekomen; en hij brengt een lief Spaansch meisje, met welk hij gehuwd was, maar zich nu nog eens laat overtrouwen, met zich! Een rijk meisje? Verre vandaar, Lezer! Dus moesten broeders en zusters zich wel sober behelpen. Maar in tijds sterft nu de man der booze tante, en had Adolf en Klaartje tot zijne éénige erfgenamen benoemd; tevens verklarende, dat hij met zijne booze vrouw nimmer wettig gehuwd was. Zoo brengt de Schrijver de lange geschiedenis gemakkelijk tot een gelukkig einde. Op de zedelijke strekking van het verhaal valt niets te zeggen.


{==365==} {>>pagina-aanduiding<<}

Boekbeschouwing.

Nieuwe Verhandelingen van het Genootschap tot verdediging van den Christelijken Godsdienst tegen deszelfs hedendaagsche Bestrijders, voor het jaar 1826. In 's Gravenhage, bij de Erven J. Thierry en C. Mensing en Zoon. 1827. In gr. 8vo. 441 Bl. f 2-50.

Register en Bladwijzer op de Verhandelingen over de jaren 1810-1822. 243 Bl. f 2-:

Na eenen stilstand van vier jaren, is het aangekondigd Deel van het Haagsch Genootschap in druk verschenen. Inmiddels schijnt men onledig geweest te zijn met de voortzetting en voleindiging van het Register, nu loopende tot den jare 1822. Bij ons laatste verslag (*) verblijdden wij ons wegens den aanvang van dezen lastigen, doch evenzeer aangelegen' arbeid. Nu wenschen wij gaarne den Godgeleerden en het vaderlandsch Publiek daarmede geluk, dat men zich bedienen mag van eenen weltoegerusten wegwijzer, die den weetgierigen door den wijden omvang des werks, tot menigte van Deelen, in den loop van vijfendertig jaren, aangegroeid, op het regte spoor brengt naar het onderwerp zijner navorschingen. Wij vernemen tot hiertoe niet, dat andere Godgeleerde Genootschappen in ons Vaderland, op voorgang van het Haagsche, onledig zijn, om een bekwaam Register te doen vervaardigen over de reeks Verhandelingen, vroeger en later bij dezelve bekroond, en die gewis daardoor meer bruikbaar worden zouden tot een bepaald onderzoek. Maar nog veel meer bejammeren wij die algemeene verflaauwing, welke er te heerschen schijnt in het dingen naar het Eermetaal, tijdelings door onderscheidene godsdienstige stichtingen in ons Vaderland opgehangen. Waar

{==366==} {>>pagina-aanduiding<<}
de reden van dit verschijnsel te zoeken, en of het kwaad te verhelpen zij, staat niet aan ons na te sporen. Onze taak en bestek roepen ons ter beoordeeling van het tweetal Prijsverhandelingen, den inhoud uitmakende van het aangekondigd boekdeel.
Eerst ontmoeten wij hier eene Proeve van Antwoord op de Prijsvrage: Staat, in de onderscheidene verhalen der Evangelisten van gelijke en gelijkschijnende gebeurtenissen, het verschil in woorden en zegswijzen, en in de bepaling van tijd en plaats, derzelver geloofwaardigheid geenszins in den weg? en welke regels van omzigtigheid zijn, tot voorkoming of wegneming van ongepaste en met het erkend gezag van dezelve strijdige beoordeeling in acht te nemen? door den Eerw. p. van der willigen, Predikant te Tiel, aan wien de Gouden Eereprijs is toegewezen.
Zeer ten onregte zou men verlangen, dat de Eerw. van der willigen over dit belangrijk, en eeuwen achtereen door vermaarde Christenschrijvers behandeld, ja ook uit onderscheidene oogpunten meermalen beredetwist onderwerp veel nieuws te berde bragt. Verre dus zijn wij, om naar zulken maatstaf de waarde van dit Antwoord te willen toetsen. Genoeg is er gedaan, zoo hetzelve naar de behoefte van onzen tijd berekend is, en, volgens het bijzonder doel van het Genootschap, tegen het Ongeloof en de Neologische verkeerdheden het gezag en de geloofwaardigheid der Evangeliën handhaaft. Maar te dezen verdient dan ook van der willigen allen lof. In zijne Inleiding toont hij de belangrijkheid van het gevorderd onderzoek, en ontwikkelt naar vereisch den zin en de gepastheid der bewoordingen in de vrage. Voorts, tot derzelver beantwoording toetredende, splitst hij zijne navorsching omtrent het eerste gedeelte des voorstels in twee Hoofdstukken; behandelt daarin, met naauwkeurigheid, I, den aard van het verschil in de verhalen der Evangelisten van gelijke en gelijkschijnende gebeurtenissen; toont vervolgens, II, breedvoerig aan, dat het bestaande verschil hunne geloofwaardigheid niet in den

{==367==} {>>pagina-aanduiding<<}
weg staat, het zij men hen alleen als bloote Geschiedschrijvers beschouwe, of als de zoodanigen, bij welken hij een hooger geleide van den Geest Gods wil erkend hebben; terwijl hij eindelijk, naar aanleiding van het laatste gedeelte der vrage, in een afzonderlijk IIIde Hoofdstuk, een achttal regelen van omzigtigheid voordraagt, bij de beoordeeling van het verschil der verhalen van de Evangelisten in acht te nemen. Met name verdienen hier 's mans aanmerkingen tegen het misbruik der zoogenaamde hoogere Kritiek, waarmede men in Duitschland stoutelijk praalt, ernstig ter harte genomen te worden. Want, is een overdreven en bijgeloovige eerbied, die het opstel der Evangelisten voor een werk van den H. Geest wil beschouwd hebben en zuiveren van alle menschelijke zwakheden, op goede gronden wraakbaar, niet minder valt die vermetelheid te veroordeelen, die, bouwende op den lossen waan wegens eenen Hebreeuwschen oorspronkelijken tekst van mattheus, of droomende van een Syro-Chaldeeuwsch Ur-Evangelie, zich eigendunkelijke, zoogenaamde verbeteringen veroorlooft in onze gewijde oorkonden.
Ons bestek gehengt niet, dat wij van deze Verhandeling eene uitvoeriger schets geven, waarbij de geleidelijke orde, die daarin doorstraalt, en de rijkdom van zaken en van toelichtingen der H. Schrift, duidelijker zouden uitkomen. Dit trouwens laat zich opmaken bij het inzien van den Inhoud vóór dit Antwoord, en uit den daarachter gevoegden Bladwijzer van Bijbelplaatsen. Wij zijn echter verpligt te betuigen, dat wij den Eerw. van der willigen, blijkens de Proeve, die voor ons ligt, bij uitnemendheid berekend bevonden hebben voor de aangeslagene taak, als toegerust met een' ruimen schat van belezenheid, betrekkelijk tot het verhandeld onderwerp, en hem rangschikken onder de verlichte Godgeleerden, die de lessen en het voorbeeld volgen van eenen de groot. ernesti en soortgelijke vraagbaken. Met ruimte daarom prijzen wij het gebruik dezer Verhandeling aan; en het verblijdt ons, daarin een nieuw bewijs te ontvangen

{==368==} {>>pagina-aanduiding<<}
der Nederlandsche vroomheid, die, tusschen de overdrevene gevoelens van den ouden tijd en de vermetelheid der hedendaagsche Neologen, of Deïsten, den middelweg kiezende, het gezag en de achtbaarheid der H. Schriften met waardigheid wil gehandhaafd hebben. Men erkent, dat het viertal Evangeliën evenzeer voor het eigen opstel der gewijde Schrijvers moet gehouden worden, als andere Geschiedboeken der Oudheid het werk der ongewijden zijn, wier namen zij dragen. Men stemt ook daarin overeen, dat de Evangelisten zich van eigene taal, bewoordingen en stijl bedienden, naar hunne overtuiging en kennis van zaken de verhalen te boek bragten, rangschikten, en vrijelijk hunne bijzondere of individuéle denkwijze volgden. Doch tevens is er, die beweren, dat elk der Evangelisten, onder het bewerken van zijne oorkonde, door een hooger geleide, of Ingeving van den H. Geest, bestuurd werd, wiens doel het was te zorgen, dat ‘het geloove in jezus, die de christus, de Zone Gods, is, en in wiens naam wij het eeuwige leven hebben,’ geleerd werd en bevestigd. Van der willigen omhelst dit gevoelen, hetwelk ook de Hooggel. van hengel (*) en andere vermaarde Godgeleerden zijn toegedaan; of liever, zijn Eerw. is er op uit, om aan te toonen, hoe dit begrip wegens eene Goddelijke Ingeving, en de hooge geloofwaardigheid der Evangelisten, daarop gegrond, niet in den weg sta aan het verschil, dat er is tusschen hunne verhalen. Maar wanneer nu onze Schrijver bij de uitkomst (of a posteriori) bevindt, dat in de vier gewijde Geschiedverhalen geen ander verschil is, dan zich voorshands (a priori) laat opmaken, dat met zoodanig een geleide Gods
bestaanbaar is, als men onderstelt, dan vermeenen wij, dat zijne redekaveling in eenen kring omloopt, en uit dezelve geen bewijs voor eene hoogere medewerking of geleide te halen zij. Eerder zouden wij daaruit het tegendeel afleiden, en, waar geen kennelijk blijk van Ingeving valt op te merken, de voorkeus blijven geven aan ons

{==369==} {>>pagina-aanduiding<<}
gevoelen; namelijk, dat de Evangelisten, doordrongen van hoogen eerbied voor christus, zonder eenige bijzondere tusschenkomst der Voorzienigheid, of van den Geest Gods, de levensgeschiedenis des Heeren geboekt hebben. Doch hierover hebben wij reeds vóór jaren het onze gezegd; en, daar wij geen' lust hebben, in eenen twist, die, als menig Godgeleerd geschil, misschien op ijdelen woordenstrijd kon uitloopen, ons in te laten, vergenoegen wij ons met den Lezer naar de bedoelde plaats in ons Maandwerk over te wijzen (*).
Uit het bovenstaande ontwaart men, dat wij van der willigen, ten aanzien van het redelijke zijner Christelijke denkwijze, gunstig leerden kennen uit deze zijne Verhandeling; en niet minder voordeelig onderscheidt hij zich, op vele plaatsen, als een ervaren Uitlegkundige der H. Schrift. In het voorbijgaan, nogtans, mogen wij eene enkele, schoon dan ook min aangelegene, bedenking niet onvermeld laten, tot bl. 48 der Verhandeling betrekking hebbende. Aldaar, namelijk, wil van der willigen in mark. VI:45, met kuinoel en anderen, aan dat Bethsaïda gedacht hebben, dat, volgens josephus, aan de oostzijde gelegen van het meer Gennesaret, of Tiberias, te onderscheiden is van het Galilesche Bethsaïda, aan den westelijken oever, nabij Kapernaum. Maar de Aanteekening van van der palm t.a.p., en bovenal het gezag van reland, bewerende, dat het Gaulonitische Bethsaïda, reeds ten tijde van augustus, door den Viervorst philippus, met den naam van Julias uit vleijerij betiteld werd (†), verbiedt, en hier, en elders in de Schrift, aan een ander Bethsaïda dan het Galilesche te denken.
Wij moeten het hierbij laten, vermits ons nog overschiet, van eene Verhandeling te gewagen, die aan het slot van dit Deel voorkomt, in hetzelfde jaar bij het Genootschap met zilver bekroond werd, en ten antwoord dient op de vrage, wegens hetgene de Brieven van paulus

{==370==} {>>pagina-aanduiding<<}
aan de Korinthers, betreffende de Christelijke Geloofs- en Zedeleer, opleveren. Men leerde als Schrijver van dit stuk kennen den Eerw. bartold reinier de geer, Theol. Doct., toenmaals Predikant te Vreeland, thans tot Hoogleeraar in de Godgeleerdheid bevorderd aan het Vriesche Athenaeum. Misschien herinnert zich de Lezer, dat wij verre zijn van vooringenomenheid met dusdanige Prijsvragen, over deze en gene Boeken des Nieuwen Verbonds bij herhaling door dit Genootschap uitgeschreven; dewijl ons uit de bekroonde stukken te blijken scheen, dat dezelve ruim zoo veel aanleiding geven tot stelselmatig onderzoek, als tot opbouw van redelijke Godsdienstkennis, en begunstiging van eenen geheel onzijdigen toets der H. Schrift. Aangenaam dus vonden wij ons verrast door dezen arbeid van den geleerden Schrijver, die, nagenoeg (*) geheel vrij van gezegde zwak, zijn onderwerp met smaak behandeld heeft, eenen rijken voorraad van uitlegkundige opmerkingen mededeelt, en ons den inhoud dezer Apostolische Brieven alzoo voordraagt,
dat men de aangelegene lessen, vermaningen en bestraffingen van paulus, benevens de hoofdwaarheden van het Christendom, naar eisch ontwikkeld vindt. Een werk, intusschen, van dezen stempel is blijkbaar meer geschikt voor eene gezette beoefening en gebruik van Leeraars en Bijbelvrienden, dan voor een leesboek, of om daaruit een uittreksel hier mede te deelen. Men vergenoege zich des met dit weinige.

{==371==} {>>pagina-aanduiding<<}
Aan het hoofd staat eene welbewerkte Inleiding, waarin de geer voordraagt en toelicht, wat, tot regt verstand van den eenen en anderen Brief, wegens de Gemeente van Korinthe, en paulus' aanleiding tot schrijven, dient geweten te worden. Daarna wordt de vrage behandeld in een drietal Afdeelingen. De Iste behelst, wat in het algemeen over den aard en de voortreffelijkheid der Geloofs- en Zedeleere in deze Brieven opmerking verdiende; als: haren Goddelijken oorsprong, verband met de leer van het Oude Verbond, en strekking, om hare voorstanders boven alle lijden te verheffen. De IIde schetst nader de Geloofsleere; en de IIIde ontwikkelt genoegzaam breedvoerig, wat tot het Zedekundige te huis behoort. - Bovendien is, geheel de Verhandeling door, aan den voet der bladzijden, een groot getal van Aanmerkingen en Ophelderingen bijgevoegd, waarin een schat voorkomt van uitlegkundige bekwaamheid, de moeijelijke plaatsen uit den eenen en anderen dier Brieven overwogen en verklaard worden, en de Schrijver vooral zijne belezenheid, gezond oordeel en echt Christelijke gevoelens nader doet blijken en rondelijk openlegt. Het zou ons ligt vallen, zulks door aanhalingen nader te staven; maar ons bepaald bestek vordert, dat wij den geletterden Lezer tot de Verhandeling zelve henenwijzen. Dezelve levert een nieuw bewijs, hoezeer de Baron de geer, nu op den vaderlandschen Leerstoel aan 's Rijks Athenaeum geplaatst, den toevalligen glans zijner hooge geboorte door eigene wezenlijke verdienste, en daaraan toegekenden lauwer, verhoogt. Terwijl er is onder den Adellijken stand, wier ligtzinnigheid, gelijk in de Groote Wereld van ouds (*), tot Ongeloof voortholt, onderscheidt hij zich als een vereerenswaardig voorstander des Geloofs, kloek in het verdedigen en toelichten der H. Schrift. Laat
het zijn, dat de geer, naar ons of anderer oordeel, niet altijd, en vooral bij deze en gene duistere, ja mogelijk wel te huidigen dage onverklaarbare uitdrukkingen van paulus, den waren zin niet getrof-
{==372==} {>>pagina-aanduiding<<}
fen hebbe, wij althans hebben geenen lust, om daarover met den kundigen man te redetwisten. Liever betuigen wij hem onzen dank voor dezen zijnen arbeid, besteed aan een belangrijk deel der H. Schrift, en durven hem aanmoedigen om voort te gaan op het ingeslagen spoor, tot beschaming van den zwarten hoop van duisterlingen, die, bij Roomsch en Onroomsch, met eene Jezuitsche veete tegen redelijke Godsdienstkennis woedt. Wij vergenoegen ons dus met hieronder (*) een enkel woord aan te teekenen, dat wij meer als eene bescheidene voordragt van ons gevoelen, dan wel als eene wederlegging

{==373==} {>>pagina-aanduiding<<}
willen beschouwd hebben; waarmede wij van den Hoogleeraar, zoo wij hopen met een vaarwel tot wederziens, afscheid nemen.





Gods oorspronkelijke genadige Menschenliefde, volgens de Leer van Jezus Christus en zijne Apostelen. Voorgesteld, door Samuel Magnet, Predïkant te Raamsdonk, enz. Te Dordrecht, bij Blussé en van Braam. 1827. In gr. 8vo. 48 Bl. f :-50.

De ware Leer der Verzoening, volgens het echte Leerbegrip van onze Hervormde Belijdenis, niet strijdig met de Leer van Gods oorspronkelijke genadige Menschenliefde; tot eene noodige herinnering, bij het lezen van het onlangs omtrent dit onderwerp uitgegeven Geschrift van den Weleerw. Heer S. Magnet, voorgesteld door J.J. le Roy, Predikant te Oude-Tonge. Te Rotterdam, bij de Wed. P. van der Meer. 1827. In gr. 8vo. IV en 32 Bl. f :-40.

Indien er eenig leerstuk is, dat voor zich eene louter Bijbelsche verklaring vordert, dan is dit, voorwaar, het leerstuk der Verzoening. Juist behoort te worden bepaald, wat de Bijbelsche verzoening, welke van de wijsgeerige en onwijsgeerige evenzeer verschilt, in zich sluit, namelijk verzoening van menschen met God, zoodat niet God, maar de mensch met God, verzoend wordt. God was in Christus de wereld met zichzelven verzoenende, hun hunne zonden niet toerekenende; 2 Cor. V:19. Ook wordt die verzoening genoemd, wanneer het alleen een enkel persoon geldt, wiens afkeerigheid van Gods handelwijze ophoudt, vs. 18, waar paulus, gelijk dien ganschen Brief door, zichzelven bedoelt, bij het voorzetsel ἡμᾶς, zoo als dit aan naauwkeurige Bijbeluitleggers bekend is. Voorts wordt die verzoening ook bepaald tot menschen, of liever volken, onderling; zoo-
{==374==} {>>pagina-aanduiding<<}
dat door het kruis van christus vrede op aarde wordt gesticht, Eph. II:11-22. Eindelijk zal zich nog die verzoening eens uitstrekken tot menschen en hemellingen, Col. I:19, 20. Het komt er dus op aan, eerst, door vergelijking van al die plaatsen, naauwkeurig aan te wijzen, wat het woord verzoening in den Bijbel aanduidt. Doch dan blijft nog over, op te merken, dat wij alleen uit ons standpunt hierover kunnen spreken. Het is de ongerijmdheid zelve, in den kring van onze gedachten, welke tijd noch ruimte overschrijden kunnen, het denkbeeld van Gods eeuwigheid b.v. te beperken. Zullen wij dan beter weten te zeggen, wat die verzoening is aan de zijde van God? Hier helpt ons alleen
het geloof; en Hebr. II:10 wijst ons, hoe ver dit geloof moet gaan. Dit dient vooral opgemerkt te worden, bij gelegenheid, dat dit leerstuk nu veelvuldig ter sprake is gekomen. En uit ons standpunt, als menschen, dit leerstuk beschouwende, moeten wij de aanmerking van leroy op bl. 22 afkeuren, daar hetgeen hij van calvijn's gevoelen zegt, hem geen regt heeft, op dien toon te schrijven.
Magnet let vooral op Gods liefde, in de voordragt van de leer der verzoening, en verdedigt zijn gevoelen tegen de bedenkingen ‘van welmeenende menschen, die, uit vreeze van Gods heiligheid te miskennen, en de kracht van jezus verdiensten in het werk der verlossing meer of min te verloochenen, Gods liefde meenen te moeten bepalen, als een uitwerksel van jezus ontferming, die aan Gods strafvorderende geregtigheid door zijn lijden en zijnen dood voldeed.’ - De tachtiger magnet stelt, na ruim eene halve eeuw het Evangelie verkondigd te hebben, de leer der Verzoening voor, maar verheft zich, in deze zijne beschouwing, boven zijn standpunt als mensch. Wat de verzoening, naar ons inzien, volgens den Bijbel is, staat ons ter beoordeeling. Deze is de voor ons verlichte zijde van dit leerstuk. Ten opzigte van God bepale men niets, maar houde zich aan Hebr. II:10.

{==375==} {>>pagina-aanduiding<<}

Dit geldt ook van het tweede stukje, dat leroy ten schrijver heeft, die als verweerder van calvijn's gevoelen optreedt, en daardoor weinig bijval zal vinden. Neen, leroy! de aanhef van uw stukje maakt, met al den lof aan uwen voormaligen ringbroeder magnet, niet goed, wat gij tegen 's mans gevoelen te berde brengt. Evenzeer wekt in ons een onaangenaam gevoel op, hetgeen gij, Voorrede IV, zegt van ‘der Leeraren nog in geenen deele te niet gedane verbindtenis aan de leer, in onze Hervormde Belijdenis overeenkomstig Gods woord begrepen, welke zeker nog iets, ja iets gewigtigs en voor allen geruststellends beteekent.’ Zulke snaren moet men niet roeren, vooral niet in stukjes, voor den zoogenaamden gemeenen man geschreven, die gewoonlijk de woorden: overeenkomstig Gods woord overslaat, omdat hij ze in derzelver eigenlijk doel en volle kracht niet verstaat. Ook le roy blijft niet op het grondgebied van beperkte menschen, door zijne beschouwing van de leer der Verzoening. Daarom stemmen wij niet toe, wat hij, in de boven aangehaalde aanteekening, zegt: ‘Calvinus begreep het beter, wanneer hij den dood van jezus eerst als een offer ter goedmaking onzer zonden aanmerkt, maar een offer, van God zelven uit liefde besteld, en ons zoo daarin een waarborg en pand, eene verklaring van Gods liefde doet vinden. Zoo is alles verstaanbaar en begrijpelijk, en hangt duidelijk zamen.’
De Godgeleerde Bijdragers hebben ons de moeite bespaard, uitvoerig verslag te geven van deze twee geschriftjes, wier dienst, bij het zamenstellen eener Geschiedenis der Leerstellige Godgeleerdheid, wel de grootste, zoo niet de eenige, zijn zal, of zijn kan.




De Christen dezer Eeuw, in de weegschaal des Heiligdoms gewogen maar te ligt bevonden, door H. van der Biezen, Lidmaat der Gereformeerde Ge-
{==376==} {>>pagina-aanduiding<<}
meente. Te Amsterdam, bij J.H. den Ouden. 1828. In gr. 8vo. IV en 50 bl. f :-55.

Op den titel van dit kostelijk libel hebben wij twee aanmerkingen. Vooreerst, dat de haspelaar van der bie zen, die van wol meer verstand behoort te hebben, dan hij toont te bezitten van de Nederduitsche taal, het bepalend lidwoord de, voor het onbepalende een, uit onkunde heeft gebezigd. Want het vroom bedrog, of pia fraus, zoo als dat in het Latijn fatsoenlijker klinkt, zal wel aan 's mans Confraters, bilderdijk, da costa, capadose enz., beter bekend zijn. De Christen nu, die hier gewogen wordt, is wat ligt; maar deze, indien niet een schepsel van onzen man, moge dan zijn een Christen dezer Eeuw, de Christen is hij, God dank! nog niet. Ten tweede merken wij aan, dat van der biezen het zinteeken (,) vóór zijnen naam (bij geluk of ongeluk?) juist heeft geplaatst, en niet verkeerdelijk (.). Nu zegt de man, dat die Christen gewogen en te ligt is bevonden, door hem. Dit kan den man, wien dit wegen en oordeelen mogt gelden, nog al troosten, omdat van der biezen van zichzelven, in even kostelijke rijmpjes, voorlang gezongen heeft, als van een' dooden rotten visch, die (N.B.) drijft. Dit is zeker ook uit gebrek aan zwaarte. Het zal wel waar zijn, hetgeen van der biezen daar van zichzelven gezongen heeft. Dat maakt zijn wegen en oordeelen nog al bedenkelijk, of liever niet bedenkelijk.
Op het geheele werk hebben wij ééne aanmerking - te maken? o neen! maar - mede te deelen. Het verketteren der Predikanten, bl. 37 volgg., is volkomen Aarlanderveensch, of, zoo als de man het misschien beter begrijpen zal, Arleveensch. Jammer, dat de man van Veenendaal afkomstig is. Bij dit verketteren steekt af het getuigenis van den Heidelb. Catech. Antw. 112, waarmede van der biezen zich stichten kan, daar hij, door zijn lasteren, ligtelijk en onverhoord oordeelen, of helpen verdoemen, de eigene werken des Duivels

{==377==} {>>pagina-aanduiding<<}
niet zoekt te vermijden. Doch dit is tot daaraan toe. De ééne aanmerking, die wij mededeelen, is deze, dat de Christen van van der biezen en Comp. geenszins is de Christen des Bijbels. Want van al die gestalten, ongestalten, bevindingen, engte, ruimte, droomerijen en verdere hersenschimmige godsvrucht weet de Bijbel niets. Zij is van jonger datum, nieuwerwetsch, nadeelig voor ware en ongeveinsde godsvrucht, maar ook voor de gezondheid der menschen. Eene bedorvene spijsvertering, menigvuldig ook bij mannen, die te weinig degelijken en vermoeijenden arbeid hebben, werkt nadeelig op de hersenen, of liever op de hersenkas van een hersenledig hoofd. Voor deze kwaal is, naar sterne, bij matige beweging, het eenige geneesmiddel in de Apotheek te koop. Het ongeneeslijke der kwaal ligt alleen in de ijlhoofdigheid, welke den eenigen geneesmeester verwerpt.
Wij wegen dezen Christen uit de Spiegelstraat niet. Maar aan van der biezen en Consorten kunnen wij den raad niet onthouden, Rom. II nederig, en met toepassing op zichzelven, te lezen. Baat hun dit, bij hun onbezonnen oordeel over anderen, niet, dan leert jezus, door zijnen raad, Matth. VII:1, dat zij hebben te vreezen voor mene, mene, tekel, upharsin. Hiertegen kan geen geschrijf als dit iets opwegen. Door het veroordeelen van anderen, als werkheiligen, ontvangen deze praatheiligen geen gewigt of innerlijke gehalte. Anders hadden zij nog al een' tamelijken doorslag? Maar hunne schaal geldt nergens, dan in hunnen winkel.




De Onverschillige omtrent de Godsdienst teregt gewezen. Een Vaderlandsch Verhaal voor de Leesgezelschappen en voor Protestantsche Christenen van allerlei Gezindte. Door G. Benthem Reddingius, Theol. Doct. en Predikant te Assen. Te Groningen, bij W. Zuidema. 1828. In gr. 8vo. IV en 118 bl. f 1-:


{==378==} {>>pagina-aanduiding<<}

Een regt nuttig boekje, hetwelk in geenen deele overbodig is. Zonder den geest der eeuw meer te bezwaren, dan onpartijdigheid en waarheidsliefde toestaan, zal niemand het loochenen, dat ten allen tijde - en waarom dan ook niet nu? - onverschilligheid omtrent de Godsdienst, hoezeer dan verschillend gekleed, zich in het Christendom mengt en verderfelijk werkt. Het onderwerp is berekend naar de behoeften ook van onzen tijd. De behandeling van hetzelve prijst zich door eenvoudigheid aan. Als verhaal, dat tot lezing vooral dezulken moet uitlokken, die het medegedeelde onderwijs meest noodig hebben, zal het misschien minder voldoen. Het bijvoegsel op den titel had wel kunnen en ook moeten wegblijven. Het boekje levert alleen gesprekken tusschen eenen koopman Drijfveer en eenen Regtsgeleerde, doch die tevens hier duidelijk en eenvoudig onderwijs geeft, omtrent de in dit boekje behandelde hoofdzaak. De onverschilligheid omtrent de Godsdienst wordt voorgesteld in oorzaak, aard, gevolgen, en tegen dezelve gepaste middelen toegediend. Indien Lezers, met deze onverschilligheid behebt, door de hun voorgestelde harde waarheden niet belemmerd worden, en bewogen tot het afleggen van hun wezenlijk gebrek, dan zijn zij zeker zoo gezeggelijk niet als koopman Drijfveer, wiens bekeering nog al gemakkelijk is uitgevallen. Zoo wenschen wij, dat alle onverschilligen omtrent de Godsdienst zich zullen laten gezeggen, en sluiten ons verslag met den wensch des Schrijvers: ‘God vergezelle het boekje gestadig met zijnen vaderlijken zegen!’





Algemeen Verslag aan de provintiale Commissie van Geneeskundig Onderzoek en Toevoorzigt, residerende te 's Gravenhage, in de zaak van zekere Engeltje van der Vlies, te Pijnacker. Door eene Subcommissie, bestaande uit de Leden A. van Stipriaan Luiscius en J.G. Vorstman. Te Delft, bij P. de Groot. 1827. In gr. 8vo. f :-60.


{==379==} {>>pagina-aanduiding<<}

Dit Verslag betreft een dier zeldzame voorbeelden van menschen, die eenen geruimen tijd zonder gebruik van voedsel hebben voortgeleefd. Engeltje van der vlies, het merkwaardig voorwerp van het te dezer plaatse medegedeeld berigt, in 1787 te Schiedam geboren, was van hare vroegste jeugd zwak en ziekelijk, en leed toen veel aan wormen en daardoor veroorzaakte zenuwtoevallen; later aan hysterie en aan chronische ontstekingen in de ingewanden, met opstopping der maandstonden. Van Maart 1822, nadat zij aan zulke geweldige hysterische toevallen geleden had, dat men voor haar leven vreesde, hield alle gebruik van voedsel, hetgeen reeds lang te voren zeer gering was en zich slechts tot het uitzuigen van vischkoppen of stukjes vleesch bepaalde, geheel op, daar zij alleen nu en dan den mond spoelde met een weinig koud water.
De provinciale Commissie van Geneeskundig Onderzoek en Toevoorzigt, residerende te 's Hage, van deze zaak onderrigt, en begeerig zijnde dezelve nader te onderzoeken, benoemde, daartoe van hooger hand gemagtigd, eene Subcommissie, bestaande uit haren Voorzitter, den Heer a. van stipriaan luiscius, en den Heer vorstman, Lid dier zelfde Commissie. Om dat onderzoek zoo naauwkeurig mogelijk te doen zijn, stelden beide Heeren, volgens een daartoe beraamd plan, beëedigde waaksters aan, welke gemelde engeltje van der vlies, gedurende den tijd van vier weken, zouden gadeslaan. Deze leverden, na verloop van dien tijd, een dagverhaal in, waaruit blijkt, dat gedurende denzelven geen voedsel hoegenaamd door engeltje gebruikt is.
Een getrouw en eenvoudig verslag van dat alles vindt men in deze bladen. Aan de waarheid van het geval te twijfelen, verbiedt zoo wel de omzigtigheid en naauwgezetheid van het gedaan onderzoek, als het getuigenis van mannen, als eenen stipriaan luisçius en vorstman. Daarenboven bestaan er meerdere voor-
{==380==} {>>pagina-aanduiding<<}
beelden van zoodanig eene onthouding, door haller in zijne Physiologie verzameld, alsmede een dergelijk, door voltelen in zijne Akademische Dissertatie opgeteekend. Het laatste vooral verdient opmerking, daar het in meer dan één opzigt met het hier vermelde overeenkomt; daarin evenwel verschillende, dat de vrouw, waar voltelen van schrijft, eerst koffij met melk, daarna gedurende zes jaren thee, somtijds met wat saffraan, voorts suiker en nu en dan een weinigje jenever dagelijks gewoon was te nuttigen; waartegen men echter moet overstellen, dat deze vrouw niet alleen huiswerk verrigtte, maar ook als schoonmaakster uit werken ging, en dus meer stof en kracht verbruikte. Ook deze vrouw had veel droefheid gehad, en was daardoor in zenuwtoevallen en een' hysterischen toestand vervallen; ook zij had aan wormziekte geleden en was ongeregeld gemenstrueerd, en moest nog, wat zonderling is, jaarlijks gelaten worden; terwijl de pols vol, en zwak noch traag was. Na den dood vond men de maag zeer zamengetrokken, aan den pylorus vooral verdikt, een geel vocht bevattende, de galblaas vol gal, hier en daar vernaauwingen in den dikken darm en zamenhechtsels der darmen met het buikvlies (dus teekenen van vroegere, waarschijnlijk chronische ontsteking).
Eene zaak, die nog zoo veel duisters en onverklaarbaars heeft, vordert, meer dan eenige andere, de verdubbelde aandacht van alle Geneeskundigen, en bovenal getrouwe waarneming, als zijnde het vermogendst en zekerst hulpmiddel, om in dezen tot meerdere kennis te geraken. Daardoor toch kan men in de mogelijkheid komen, meerdere voorbeelden van dit vreemd natuurverschijnsel, zoo wel onderling, als met analoge verschijnselen in de organische wereld, (den staat der poppen bij de insekten, den winterslaap van sommige dieren, enz.) te vergelijken, en aldus welligt eenmaal het raadsel of geheel, of ten deele op te lossen. Tot zoo lang blijft het altijd een raadsel, gelijk er zoo vele in de Natuur bestaan, waarbij wij gedwongen worden uit te roepen: quantum est quod nescimus.





{==381==} {>>pagina-aanduiding<<}

Geschiedenis van de Onlusten tusschen de Schieringers en Vetkoopers in Vriesland. Door A.v.H*****. Te Leeuwarden, bij J.W. Brouwer. 1827. In gr. 8vo. 394 Bl. f 3-25.

De twee partijen, welke, omstreeks het begin van de XIVde eeuw, Vriesland gedurende eenige jaren in vuur en vlam zetteden en deerlijk verwoestten, waren die der Schieringers en Vetkoopers. Het ontstaan van deze partijën, derzelver gepleegde gruwelen, waarvan moord, roof en brandstichting de schering en inslag waren, vindt men uitvoerig geboekt door winsemius en schotanus, in hunne Kronijken van Vriesland. Hier levert een ons onbekend Schrijver nogmaals eene Geschiedenis van die onlusten, welke hij verklaart vervaardigd te hebben, omdat bijna alles, wat men tot op onzen tijd toe over Vriesland geschreven heeft, zoodanig vermengd is onder de geschiedenissen van andere gewesten, voornamelijk Holland, dat men, zonder bezitter van zware en kostbare werken te zijn, zelf geene oppervlakkige kennis van de zaken in onze beroemde Provincie voorgevallen kan verkrijgen, en hij dus zijne landgenooten, die begeerig mogten zijn, zonder veel moeite de geschiedenis van Vriesland, afgescheiden van alle andere te leeren kennen, te gemoet wilde komen.
Het goede oogmerk van den Schrijver huldigende, moeten wij echter bekennen, dat hij voor de, vrijwillig door hem opgenomene, taak geenszins berekend is. Wat hij ons hier geleverd heeft, is vrij onoordeelkundig uit winsemius en schotanus, soms woordelijk, overgenomen; terwijl de houding van het geheel volstrekt niets heeft van datgene, wat men thans, bij de groote vorderingen der historische kunst, in eene Geschiedenis mag vorderen. Het is een dor verhaal van gebeurde zaken, zonder eenig indringen in de oorzaken en aanleidingen, zonder eenigen wenk op de resultaten, en daarenboven in

{==382==} {>>pagina-aanduiding<<}
een' niet zeer gekuischten stijl en eene vrij onzuivere taal vervat, waartoe de Corrector waarschijnlijk het zijne ook heeft bijgedragen. Zinsneden toch, als deze, bladz. 77: ook hadden zij (zelf nog in het jaar 1770) het regt om al het graan, dat op het slot Camminghaburg en Camminghahuis binnen Leeuwarden (het Amelandshuis genaamd, wijl die familie van ouds in het bezit van het eiland Ameland is geweest) gebruikt werd, op de molens der stad, om niet, moest gemalen worden, zijn van slordigheid niet vrij te pleiten; zoo als dan de interpunctie, over het geheel, alles, behalve naauwkeurig, is.
Het geschiedverhaal begint met het jaar 1280 en eindigt met het jaar 1498, dus een tijdvak van ruim twee eeuwen, hetwelk zonder eenige splitsing in afdeelingen of hoofdstukken achtervolgens afgehandeld wordt, en uit dien hoofde eene min of meer vermoeijende lektuur oplevert.
Wegens dit een en ander kunnen wij dit boek niet zeer aanbevelen.




Proeve over de Zedelijke Schoonheid der Poëzij van Eschylus, door P. van Limburg Brouwer. Te Amsterdam, bij P. Meijer Warnars. 1827. In gr. 8vo. 184 Bl. f :-90.

Uit dat zelfde oogpunt, waaruit hij de meesterstukken van den grootsten der Heldendichters en van den verhevensten der Lierzangers beschouwde, onderzoekt de ijverige en smaakvolle van limburg brouwer thans de weinige tot ons overgekomene werken van eschylus, den oudsten der Treurspeldichters, en wijst, in eene geleidelijke orde, de denkbeelden aan, die in dezelve heerschende zijn, omtrent het Noodlot, de Goden, de Goddelijke en menschelijke regtvaardigheid, en de maatschappelijke deugden. Deze taak is hier moeijelijker dan bij den Heldendichter, die ten minste hier en daar zijne eigene gevoelens over voorkomende onderwerpen

{==383==} {>>pagina-aanduiding<<}
kan mededeelen, en bij den Lierdichter, die bijna altijd zijnen eigen' persoon en individueel gevoel op den voorgrond stelt; want de Tooneeldichter moet zichzelven geheel doen vergeten voor de personen, die hij te voorschijn doet treden, en hen doen spreken, niet naar zijn eigen gevoel, maar naar het karakter en de rol, welke hij hun heeft aangewezen. Men moet hier dus het karaktermatige naauwkeurig onderscheiden van het algemeene, en de denkbeelden der bijzondere personen van die des Dichters zelven, welke laatste alleen tot maatstaf kunnen strekken voor de juiste beoordeeling van de zedelijke schoonheid zijner poëzij. En is deze taak derhalve reeds moeijelijk bij elken Tooneeldichter in het algemeen, zij is het vooral bij eschylus, die in het eene stuk, b.v. in den Prometheus, van geheel andere denkbeelden omtrent de Goden schijnt uit te gaan dan in het naastvolgende, b.v. in de Smeekelingen, en wiens hooge dichterlijke vlugt dikwijls door duistere en overdragtelijke uitdrukkingen zoodanig omzwachteld wordt, dat zijne eigenlijke meening niet zelden duister blijft voor den kundigsten vertolker, die daarenboven met de gapingen van eenen bedorven' tekst te kampen heeft. Van limburg brouwer heeft echter getoond, dat zijne veelomvattende kennis en omzigtige kritiek deze hinderpalen gelukkig konden te boven komen; en wij leeren door hem eschylus niet slechts als stout en verheven, dikwijls tot in het ontzettende en verpletterende toe, bewonderen, maar hem tevens beminnen als sijngevoelig, teeder, en vervuld met liefde voor het schoon der echt menschelijke deugd. Zijne denkbeelden omtrent de Goden en de Goddelijke regtvaardigheid, welke tot zoo vele verschillende wijzen van beschouwing onder de kunstregters hebben aanleiding gegeven, kunnen wij niet beter verklaren, dan door de verkorte overneming eeniger zinsneden uit dit werkje, op bl. 141:
‘Eschylus had eene hoogernstige ziel, vervuld met het geloof aan een verband tusschen het Hoogere en der menschen lotgevallen; maar het was niet de heerschende trek zijner geest-
{==384==} {>>pagina-aanduiding<<}
gesteldheid, om de Goden steeds op de waardigste wijze voor te stellen. Hij had niet, gelijk pindarus, die bijna onveranderlijke zucht, om zijne Goden waarlijk Goddelijk te doen schijnen; maar, naarmate het zijn onderwerp medebragt, waren zijne Goden de dikwijls lakenswaardige Volksgodheden der Atheners, en soms zelfs erger; of verhevene, edele wezens, zoo als wij ze in de schriften der ernstigste Wijsgeeren verlangen zouden. Hij had altijd het denkbeeld van een hooger Bestuur, van eene Goddelijke geregtigheid voor den geest; maar om de personen, die hij tot uitvoerders daarvan maakte, bekommerde hij zich minder. Nu eens is het ze us, die de beschermer is der ongelukkigen, de verhoorder der smeekelingen, de straffer van het geschonden gastregt; dan is het prometheus, die de weldoener is der menschen, de God der wijsheid en der liefde; en, is er dan een wezen noodig, dat door heerschzucht en onregtvaardigheid de goede hoedanigheden van prometheus te meer moet doen uitkomen, dan moge dit zeus zijn of een ander, hierover bekommert hij zich weinig.’
Ziet daar een streng, maar regtvaardig oordeel over den grondlegger van het Grieksche tooneel! Wij onderschrijven het gaarne; en wij twijfelen, bij de bekende kunde en de welwikkende kritiek van den Heer van limburg brouwer, geenszins, of wij zullen met de vonnissen, die wij over de andere Grieksche Dichters nog met verlangen van hem te gemoet zien, even zoo volledig kunnen instemmen.





Abr. des Amorie van der Hoeven Oratio de Germano Theologo, Literarum Sacrarum Interprete, habita Amstelaedami in aede sacra Remonstrantium, cum in eorum Schola Theologiae atque Historiae Ecclesiasticae Professionem solenni ritu auspicaretur a.d. XXVIII. Novembr. Ann. MDCCCXXVII. Delphis Batavorum, apud Viduam J. Allart. 1828. 8vo. f. maj. pp. 50. f :-80.

Gewis was deze Oratio reeds lang in de handen dergenen,

{==385==} {>>pagina-aanduiding<<}
voor welke zij bestemd is - van alle liefhebbers van geleerdheid en Godsdienst, althans in ons vaderland. Hoe klein ook, de Remonstrantsche Broederschap is en blijft steeds belangrijk, althans voor de geschiedenis der Godgeleerdheid. Voorstandster van een der twee, van den beginne af aan in de Hervormde kerk geheerscht hebbende gevoelens, omtrent de moeijelijke vraag naar vrijheid en noodwendigheid; voorlichtster op den weg der ware, onbekrompene behandeling van de gansche wetenschap, bij welke zij zichzelve van alle banden had ontslagen, verdient de gang harer denkwijze en vordering immer onze gansche oplettendheid. En hoe zeer het gering aantal harer Leeraren, benevens derzelver mindere aanmoediging, ook niet vergunt, dat altijd lichten van kennis, hoedanige overal zeldzaam zijn, de aandacht der Godgeleerde wereld op haar bepalen, zoo werd de oude luister van dit Genootschap toch nimmer geheel verdoofd, maar bleef hetzelve altijd mannen bezitten, die, het zij der wetenschappen en letteren in het gemeen, het zij der kanselwelsprekendheid, uitlegkunde of kerkelijke geschiedenis tot eer verstrekten. De te vroeg verscheiden stuart en grijze stolker mogen er onze tijdgenooten van overtuigen.
Geene mindere belangstelling wekte, reeds sedert verscheidene jaren, de man, die hier als nieuwaangestelde eenige Hoogleeraar aan de eenige geleerde stichting der Broederschap optreedt. De aangenaamheid zijner gaven als Prediker, die hem overal door duizenden, van allerlei gezindte, met drift deed zoeken, hooren en prijzen; de achting, die hij bijzonder ook bij Leeraars en Hoogleeraars van de andere afdeeling der Hervormde kerk, voormaals de heerschende in deze gewesten, bezat; en de roem van geleerdheid, welke den naam van van der hoeven mag gezegd worden aan te kleven, voldingen dit.
En wie is dan niet nieuwsgierig naar hetgeen hij, bij zulk eene gewigtige gelegenheid, als de aanvaarding van zijnen post, zal voortbrengen? - te meer, daar hij een onderwerp gekozen heeft, dat hem, als 't ware, midden in de zaak der Godgeleerdheid brengt, en ons in staat stelt, zoo wel zijne denkwijze, als zijne kunde en oordeel eenigzins te schatten. Het opschrift toch zijner Redevoering is eene ware thesis: ‘De echte Godgeleerde is niet anders, dan een Uitlegger der H. Schrift;’ en deze stelling regt te bepalen, maar inzonderheid te bewijzen, een ondernemen, dat ons 's mans

{==386==} {>>pagina-aanduiding<<}
ganschen geest moet doen kennen. Over de volvoering zijner taak in dezen, over de gevoelens hierbij ontwikkeld, schijnt wel maar ééne stem, bij voorstanders van eene redelijke Bijbelkennis en beoefening, te zijn. De Schrijver der beoordeeling in de Bijdragen tot de Godgeleerde Wetenschappen noemt ze tevens echt liberaal en regtzinnig; en de Remonstrantsche Predikant westerbaen, die zich haastte, eene vertaling van de Oratie te leveren, toont genoegzaam, te dezen met dien Recensent (d.c.) zamen te stemmen. Wat den vorm betreft, dezelve heeft het gemakkelijke en aangename, dat van der hoeven als Kanselredenaar eigen is, en deels zeker op zijne heldere bevatting, doch voor geen minder deel op zijne rijke belezenheid berust. Sommigen zullen misschien meenen, dat de geleerde floskelen, vooral die aan de Dichters ontleend, van welke eenige den lach opwekken, in te ruime mate gezaaid zijn. En doorgeleerde Litteratoren mogen misschien wel hier of daar op eene uitdrukking stooten, die hun ongeeikt voorkomt. Ne Jupiter quidem omnibus. Wij hoorden en lazen ze met groot genoegen. Eene Oratie is geen preek; zij mag vrij levendiger en onderhoudender, dan zulk een stuk zijn: het zou, dunkt ons, niet moeijelijk vallen, met voorbeelden te toonen, dat zij juist te dezen aanzien in den toon dier tijden is, toen het Latijn nog meer uitsluitend de taal der Geleerden, en derzelver behendig gebruik, bij dusdanige gelegenheden, eene geliefkoosde bezigheid onzer voortreffelijkste mannen was.
Heil der Societeit met den nieuwen Hoogleeraar! Heil dezen, bij zulk een waardig begin! Schittere met hem op nieuw de katheder, na episcopius door zoo vele uitstekende mannen bezet! Doch, waartoe schitteren en zich onderscheiden? Neen! Smelte haar licht meer dan ooit met den glans te zamen, uit andere Kerkgenootschappen, vooral hare zuster - hervormde, zoo rijkelijk opgegaan! En zoo voorbeeld en hartelijke ingenomenheid met zijn vak inzonderheid geschikt zijn, om uitmuntende kweekelingen voort te brengen, dan hopen wij met grond, dat de Remonstrantsche school, en de met haar steeds zoo naauw vereenigde, thans buitendien zoo ruim verzorgde Doopsgezinde, der Nederlandlandsche kerke en kanselwelsprekendheid geen' kleinen luister zullen bijzetten.






{==387==} {>>pagina-aanduiding<<}

Redevoering over den echten Godgeleerde, een Uitlegger der Heilige Schriften, enz. door Abr. des Amorie van der Hoeven. Uit het Latijn vertaald door C.W. Westerbaen. Te Delft, bij de Wed. J. Allart. 1828. In gr. 8vo. 62 Bl. f :-80.

Wij laten deze vertaling, bij ons verslag, onmiddellijk volgen. Buiten twijfel heeft Ds. westerbaen, met derzelver moeijelijke, doch waarlijk uitnemende bewerking, velen dienst gedaan. Men moge al duidelijk kunnen gevoelen, dat hier een andere stijl en trant heerscht, dan men in Hollandsche opstellen gewoon is; anders zou het Latijn geen Latijn, of de vertaling slechts eene vrije navolging moeten geweest zijn. Wij zullen er niet meer van zeggen; schoon jonge lieden er ligt niet kwaad aan deden, oorspronkelijk en kopij zorgvuldig te vergelijken, ten einde westerbaen de kunst af te zien, om zich immer op eene beschaafde, waardige en tevens Hollandsche wijze uit te drukken. Het beste, dat wij er voorts op zien, om het stuk aan te prijzen, is eene en andere aanhaling, die wij toch bij het Latijnsche min voegzaam konden te pas brengen:
‘Vooreerst dan schijnen wij van een ieder, die den post van Uitlegger loffelijk wil waarnemen, met billijk regt te kunnen vorderen, dat hij zich niet aan de woorden alleen hechte, maar in den geest en het doel des Schrijvers doordringe. Niet zonder reden, voorwaar, dringen wij hierop aan. Wie toch weet niet, dat er zeer vele Uitleggers zijn, die zich wonder wel van hunnen pligt meenen gekweten te hebben, wanneer zij de beteekenissen der woorden en spreekwijzen hebben opgegeven, zonder zich schier over den waren zin der plaats eenigermate te bekommeren. Wilt slechts, bid ik u, hunne uitlegkundige geschriften openslaan, gij zult ze opgevuld vinden met ontelbare plaatsen uit Grieksche en Latijnsche Schrijvers, waardoor al de bijzondere woorden worden opgehelderd, doch welke tot het vinden van derzelver waren zin volstrekt niets bijdragen. Dit moet Verklaren heeten! Goede hemel! Hoe veel licht is er door dezen vloed van woorden over de moeijelijke plaats verspreid, uit welke gij u wenscht gered te zien! Wanneer gij deze zwaarlijvige boeken uit uwe handen zult nedergelegd hebben, zult gij met

{==388==} {>>pagina-aanduiding<<}
demiphon bij terentius uitroepen: Gij hebt het fraai gemaakt; nu ben ik nog veel onzekerder, dan te voren!’
‘Zoo komen wij dan van zelve tot het andere, dat wij nog wilden aanmerken. In alle eeuwen, namelijk, hebben de meest bedrevene Uitlegkundigen geoordeeld en voorgeschreven, dat men den zin uit de Heilige Boeken moet uithalen, en niet van elders daar inbrengen. Immers leggen zich zeer vele Schriftverklaarders op niets met meerderen ijver toe, dan om de uitspraken der Bijbelschrijvers naar de bijzondere begrippen en leerstelsels van, ik weet niet welke, wijsgeeren of Godgeleerden te buigen en te wringen, in navolging van chrysippus, van wien cicero zegt, dat hij de fabelen van orpheus, musaeus, hesiodus en homerus had verwrongen naar hetgene hij zelf over de Onsterfelijke Goden gezegd had; zoodat ook de oudste dichters, die dit zelfs niet vermoed hebben, Stoïcijnen schijnen geweest te zijn. Tot dezen misslag verviel ook kant met zijne aanhangers, die, door eene, gelijk zij het noemen, zedelijke wijze van Bijbelverklaring, jezus en zijne Apostelen zoo doen spreken, als waren zij Kantianen geweest. Doch van deze smet houde zich onbezoedeld en onaangeroerd, al wie den naam van een' echten Schriftverklaarder wil handhaven. Uitleggen toch moet deze den zin der Heilige Boeken, niet zijne eigene begrippen daar inleggen; en met regt klagen wij hem aan van kwade trouw, die de hersenvruchten van het menschelijk verstand aan het Heilig Bijbelblad toedicht, en haar, om ze als Godspraken te vereeren, aan anderen opdringt.’
Maar, waar zal dit heen? Naauwelijks hebben wij een derde van het stuk doorbladerd, en reeds hebben wij te veel. Neen, men leze zelve!

Chronologisch Handboek der Vaderlandsche Geschiedenis, met eene Chronologische opgave van de Nederlandsche Uitvindingen en Ontdekkingen, door S.H. Te Amsterdam, bij Schalekamp en van de Grampel. 1826. In 4to. f 2-20.

Chronologische Handboeken hebben voor het aanleeren der Geschiedenis onbegrijpelijk veel nut, mits dezelve duidelijk en naauwkeurig zijn zamengesteld; en er behoort tot zoodanig werk veel meer kennis en nadenken, dan men gewoonlijk meent. Om het voornaamste te kunnen geven, moet

{==389==} {>>pagina-aanduiding<<}
iemand het geheel voor zijnen geest hebben, en de kunst verstaan, om met weinig woorden veel te zeggen, en niet duister te worden. Wij zullen dit werkje hier en daar naar dezen regel toetsen.
Bl. 1. Baetuw of Batavia. Wat men ook moge gissen over den oorsprong van den naam Batavi, uit Boetuw is dezelve zeker niet gesproten. Betuw, het zij dan bet auwe (beter landouw) het zij iets anders beteekenende, doet zien, dat men niet Boetuw schrijven moet.
De Batavieren zijn den Romeinschen Keizer Julius Cesar behulpzaam in zijne overwinningen op de Britten in Spanje, Egypte enz. Dit is onzin, misschien door de verkeerde interpunctie. Ook was Cesar geen Keizer.
Men wil, dat hij (Drusus) nog twee andere grachten naar den Rijn gemaakt heeft, met name de Does, boven en de Vliet beneden Leyden, tot Vlaardingen. Niets minder dan duidelijk.
Quintilius Varus, opvolger van Tiberius. Moet iemand dit niet opvatten, alsof Varus de derde Keizer geweest is? Voorts is het niet Teuborg, waar men gist, dat Varus geslagen is, maar Teutoborg.
Germannicus, veldheer van Tiberius II, verslaat Arminius, der Cheruscen hoofd, en neemt hunnen veldheer Sezithag, benevens zijne vrouw Rhame, dochter van Ukromir, legerhoofd der Batavieren, gevangen. Germannicus is even verkeerd als, hetgeen straks volgt, Calligula. Wat Tiberius II beduiden moet, kunnen wij naauwelijks gissen. In allen gevalle is er geen Tiberius I Keizer geweest. Dan verhaalt Strabo, VII. 1, uit welken ons die bijzonderheden bekend zijn, dat Sigimer, vader van Sesithag, veldheer der Cheruscen was, en de vrouw Rhamis heette.
Claudius behaalt de overwinning en wordt door Rome in triumf rondgevoerd. Dit is andermaal onzin. Die in triomf rondgevoerd wordt, is overwonnen.
Dit aangaande de eerste bladzijde van het Chronologisch Handboek. Wij zullen er nog iets bijvoegen, uit de helft van de tweede bladzijde.
De Batavieren helpen Julius Agricola het eiland Mona, in Brittanje, overmeesteren. Kort te voren was gezegd: Het eiland Mona wordt door behulp der Batavieren overwonnen. Het eerste wordt opgegeven op het jaar 55; het tweede op het jaar 79. Wij zullen op de jaargetallen in het algemeen geene aanmerkingen maken, gelijk het dan hier ook een ge-
{==390==} {>>pagina-aanduiding<<}
ring verschil is; maar het voor de tweede reis winnen van Mona behoorde herwinnen genoemd te zijn.
De Usipeten door de Vriezen als zeeroovers opgebragt. Dit is vooreerst niet waar. Want het waren maar eenige weinige Usipeten. Ten andere is dit, zonder nadere opheldering, volstrekt onverstaanbaar.
Lucius Septimus Severus stelt, even als onder de Romeinsche soldaten, het dragen van wijngaardstokken im. Wie verstaat uit deze woorden, dat Septimius (niet Septimus) eershalve aan de hoofdmannen der Batavieren het dragen van wijngaardstokken toestond, gelijk de Romeinsche hoofdmannen dezelve droegen, als een teeken hunner waardigheid? Ook is het niet zeker, dat Severus dit eerbewijs het eerst heeft gegeven. Men vindt iets dergelijks reeds van Augustus.
Na zoo vele onnaauwkeurigheden in een zoo kort bestek te hebben opgemerkt, gevoelen wij geen lust, om het overige na te sporen. Het is te denken, en te hopen, dat de Schrijver, als hij op eenen meer bekenden grond zal komen, minder misstappen begaan zal.

Levensbeschrijvingen van voorname Mannen uit de oude Geschiedenis. Te Zutphen, bij H.C.A. Thieme. 1826. In kl. 8vo. f :-20.

De onbekende opsteller dezer zes levensbeschrijvingen, van Sesostris, Cyrus, Lycurgus, Solon, Miltiades en Aristides, heeft zijn werkje bestemd tot een leesboek voor de hoogste klasse. De ondervinding had hem geleerd, en wij gelooven heeft ieder, niet vreemd in het vak van onderwijs, geleerd, dat goede levensbeschrijvingen van voorname mannen allergeschiktst zijn, om de jeugd in het groote rijk der algemeene geschiedenis in te leiden. Het komt er maar op aan, of de manier, op welke de levensbeschrijvingen zijn ingerigt, doelmatig is. Over het algemeen genomen, kunnen wij dien lof aan onzen schrijver of bewerker niet wel toestaan. De aanmerkingen, welke hij vraagt, en wij hebben, zijn deze:
Indien men eenige levens geeft, behoort men de tijdsorde te volgen. Lycurgus moet vóór Cyrus gaan. Vervolgens bestaat het voorname, ja eenige fieraad van een' historischen stijl in eenvoudige deftigheid. Uit drukkingen, gelijk bl. 6, den Cyropedischen held, zijn te winderig, en houden, bij nadere overdenking, geen steek. De schrijver zegt aldaar, dat

{==391==} {>>pagina-aanduiding<<}
hij Rollin gevolgd heeft. Waarom niet liever Xenophon zelven? Er bestaan vertalingen genoeg van. Het wordt anders vertaling uit vertaling, navolging uit navolging, en de oorspronkelijke geest gaat meer en meer verloren. De schrijver zegt, bl. 8, dat het paard in Perzië onbekend was, omdat de grond er geen voedsel voor leverde. Hij had er moeten bijvoegen, omdat het land te bergachtig was. Drukfouten zijn ook hier en daar, bijzonder in de eigennamen; Abradates voor Abradatas, Grobias voor Gobrias, Gadatus voor Gadatas. Andere schijnen aan den schrijver zelven te moeten worden toegeschreven. Thymbrea is de ware naam niet der stad, bij welke de slag tusschen de Assyriërs en Perzen geleverd werd, maar Thymbrara. Om nu niet te spreken van bl. 104, alwaar Aristides gezegd wordt geboren te zijn te Alopeces, een vlek in Attica, van de Barathres (Βάραθρον) Salamine enz. enz. De schrijver had zijn werkje door deskundigen moeten laten nazien. Nog moeten wij hem waarschuwen voor dergelijke uitdrukkingen: Maar, zegt Bossuet, vreemd was het lot dier stad, omdat zij door hare eigene uitvindingen moest omkonen. Zoodanige gezegden hebben te weinig om het lijf, dan dat ze, met bijvoeging van den naam des zegsmans, in een historisch verhaal verdienen ingelascht te worden; ofschoon wij in het algemeen die manier afkeuren. Wij hebben ook hier en daar sporen gevonden van onduidelijkheid en onnaauwkeurigen stijl. De ten krijg gewapende wagens drukken niet uit de met zeissens aan de raderen gewapende wagens. De Magi, die in het Oosten reeds zeer in aanzien waren, is
onnaauwkeurig gezegd. Hun invloed en aanzien was zeker naderhand zoo groot niet. Het maken van oorlog, barbaren, die zich als offerdieren deden ontzielen, enz. enz. ontsieren een' goeden stijl.





Merkwaardige Tafereelen van Egypte en Italië. Door een' Britsch Oud - officier. Naar den tweeden Druk, uit het Engelsch. Te Delft, bij de Wed. J. Allart. 1827. In gr. 8vo. VIII en 413 bl. f 3-75.

Het moge waar zijn, dat de landen, van welke de ongenoemde Schrijver deze Tafereelen heeft opgehangen, reeds veelmalen bereisd en beschreven zijn; het werk, dat hier wordt aangekondigd, is daarom echter verre van overbodig te

{==392==} {>>pagina-aanduiding<<}
wezen. ‘Ik schreef niet (Voorrede, bl. V, VI.) voor den geleerde, den man van wetenschap, den kunstenaar, noch voor den lezer van algemeen uitgebreide kennis. Mijn nederig doel bepaalt zich tot de afschildering van hetgene ik zag - tot de mededeeling van den indruk, welken het op mij maakte, om genoegen en voldoening te geven aan die lieden van verstandelijken smaak, welke in andere oorden der wereld verspreid gevonden worden, en even zeer zonder aanmatiging, en even ligt tevreden te stellen zijn, als ik zelf.’
De nederige Schrijver is, ja, Engelschman, wien het goede in zijn vaderland tot maatstaf dient, om alles daarnaar af te meten, maar wien de oogen toch niet altijd gesloten zijn voor het verkeerde bij zijne landgenooten. In dit zijn gedrag munt hij boven vele Eilanders uit, die nergens dan in Engeland iets goed vinden, en wier aanmatigingen voor vele lezers niet zeer aangenaam zijn. Hij schetst, nu en dan zeer gelukkig, de karakters van merkwaardige personen, en maakt daardoor juist dit zijn geschrift te meer belangrijk.
Volgens eigene getuigenis (bl. 220) is hij niet in staat Grieksch te lezen, en gaat het ontcijferen van data en namen op oude verroeste penningen, of het lezen van half uitgesletene opschriften op bouwvallige muren, hem slecht van de hand. Ook verklaart hij geen kenner te zijn der Italiaansche schilder- en dichtkunst. Maar hij toont, zonder dit opzettelijk te zoeken, zijn geloof in- en eerbied voor den Bijbel (bl. 113, 4), zijne zachtmoedigheid in het beoordeelen van anderen (bl. 171), zijne Christelijke belangstelling in het lot der Grieken (bl. 205). ‘Ik begrijp niet, hoe de Engelschman, die vrij is, of de Christen, die eenen Bijbel heeft, zijn gebed kan doen, terwijl hij aan de Turksche wapenen voorspoed toewenscht. - Maar ‘de Griek is wreed,’ zeggen velen - de wraak eens gekastijden slaafs is altijd wreed; ‘hij is arglistig en vol bedrog’ - de list is het wapen van eenen slaaf. ‘Het staatkundig evenwigt wordt door de Halve Maan in stand gehouden; het is ons belang, dat de Ottomannische Porte in magt en sterkte regere’ - verga de gedachte!’
Overal openbaart zich de Schrijver van eene gunstige zijde. Juist daardoor stellen wij met regt belang in hetgeen hij meldt van den indruk, dien alles op hem gemaakt heeft. Dit is reeds aanprijzing van hetgene ons hier geleverd wordt. Onze Lezers, die een nuttig onderhoud verlangen, mogen zich,

{==393==} {>>pagina-aanduiding<<}
door de lezing van het werk zelve, hiervan nader overtui gen.
Wij kunnen den Schrijver niet volgen op zijne reize, welke hij op den 26sten December 1822 in een Arabisch vaartuig van Bombay aanving, en op het einde van het volgende jaar met de stoomboot van Calais volbragt. Behalve het merkwaardige, dat ook voor anderen nog blijft te beschouwen, heeft hij gebruik gemaakt van hetgeen hij bijzonder kon gadeslaan; de lijkdienst voor Paus pius VII te Napels, bl. 262; de krooning van Paus leo XII te Rome, bl. 306. ‘Hij (leo) wordt ook gezegd vrij van eenige zware (grove) vooroordeelen te zijn, maar meer een man van de wereld, en voor het werkdadig bestuur, dan de eerbiedwaardige oude monnik, welken hij is opgevolgd.’ Indien deze schets juist is, dan heeft leo XII met den Xden van dien naam eenige gelijkheid. Ook zag de Schrijver den Hertog van angoulème zijne intrede in Parijs doen in staatsie of zegepraal, of hoe het genoemd moet worden, bl. 411. Dit alles geleek meer naar eene lijkstaatsie, dan naar de inhaling eens terugkeerenden overwinnaars. Het karakter van mehemed - ali, Onderkoning van Egypte, onder diens armoedige onderdanen geschetst, (bl. 78) verschilt veel van de gunstige teekening, door beobachtende Christenen en onbesnedene Turken niet naar het leven vervaardigd. Met den zoo hooggeroemden Pacha van Egypte was de Schrijver niet bevredigd, door een bezoek bij hem afgelegd, bl. 158, noch door het zien van zijn zoogenoemd Instituut, bl. 183. Hetgeen men in de verte ziet blinken, wordt, in de nabijheid beschouwd, niet altijd goud bevonden. Dit is waar van den Egyptischen Satraap.
Het boek, dat wij aankondigen, rijst in waarde, hoe meer men het van nabij beziet. Dit kan men van alle menschen en boeken in waarheid niet zeggen.





Nagelatene Verhandelingen van den Heer J.H. Nieuwold, in leven Predikant en Schoolopziener te Warrega. II Deelen. Uitgegeven door H.W.C.A. Visser, Predikant te IJsbrechtum, enz. Te Amsterdam, bij G.J.A. Beijerinck. Met het Portret f 5-: Zonder hetzelve f 4-10 c.

Zeer aangenaam is deze, te lang onvermeld geblevene, nalatenschap van den nu zaligen nieuwold voor ieder, wien

{==394==} {>>pagina-aanduiding<<}
het onderwijs en de opvoeding onzer kinderen ter harte gaat; en de lijst der inteekenaren op dit werk toont de groote verwachting en hooge belangstelling van een zeer groot aantal onderwijzers. Geen wonder; hij juist was de man, die vroeger inzag, beproefde en in werking bragt, hetgeen, bij het verbeterd onderwijs, nu algemeen als het beste is erkend; hij was de echte kindervriend en ging geheel zijnen eigenen gang, en bij hem was onderwijs tevens de meest doelmatige en beste opvoeding. En ook zij, die met 's mans leerwijze en doel reeds genoegzaam bekend zijn, en in velerlei opzigten of ook wel geheel zijne voetstappen drukken, kunnen nog veel van hem leeren, dien zij nog altijd als hunnen voorganger en meester erkennen; zij hooren vooral ook nog altijd den man zelven gaarne spreken; de wijze, waarop hij spreekt, overtuigt, en treft tevens het hart. Zulk een man, aan wien Koning en volk met het hoogste regt eene eerzuil stichtten, blijft, bij alle reeds ingevoerde verbetering, altijd eene zeldzaamheid. Ook den Leeraar van den Godsdienst zoo wel, als iederen vader en opvoeder, zijn 's mans lessen belangrijk.
Het grootste gedeelte, van hetgeen wij hier ontvangen, is reeds vóór vele jaren door den waardigen man gedacht en geschreven, en zeer veel daarvan is en wordt bij het verbeterd onderwijs reeds vrij algemeen beoefend; ofschoon dan 's mans leerboeken niet overal gebruikt, en de hem eigene methode niet overal beoefend wordt. Met levendig gevoel van dankbaarheid merkten wij bij deze zijne vroegere aanwijzing op, hoeveel thans reeds algemeen erkend, gevolgd en verbeterd werd, op anderer, maar vooral ook op zijne inlichting en raad; waarom wij echter het lezen en herlezen van zijne eigene opstellen, en het verder indringen nog in zijnen geest, geenszins overtollig rekenen. Wij zijn het desniettegenstaande eens met de zoodanigen, die meenen, dat de verdienstelijke verzamelaar en uitgever zich nog verdienstelijker zou gemaakt hebben, wanneer hij zich niet zoo volstrekt en zonder uitbeding had voorgenomen, niets, van hetgeen nieuwold, aangaande het onderwijs en de opvoeding, op het papier had gesteld, terug te houden. Het moge waar zijn, dat de waardige man zelf deze verhandelingen voor de drukpers had bestemd, wij twijfelen echter geenszins, of hij had dezelve alle te zamen zoo niet in het licht gezonden. Hetgeen eenmaal uitvoerig en goed door hem geschreven was, had hij niet bij herhaling gegeven; alhoewel hij, hetgeen hij

{==395==} {>>pagina-aanduiding<<}
nu eens voor deze, dan voor gene gelegenheid had geschteven, als iets, voor het algemeen eenmaal ook geschikt, bewaard hebbe. - Maar dit is nu zoo! Wijlen de Heer visser begreep, dat het zoo behoorde, en hield voor heiligsche nnis, iets terug te houden of te bekorten. De lezer getrooste het zich dan ook; en wij hopen, dat het dienen mag, om de gegevene onderrigtingen, aanwijzingen en wenken te vaster te doen onthouden en beoefenen.
Het, zoo wij meenen, welgelijkend afbeeldsel van den waardigen man, ons bij het eerste deel gegeven, kan niet dan welkom zijn bij ieder, die 's mans verdiensten naar waarde kan hoogachten. Het moge, gelijk dat van Vader nieuwenhuizen en eenige anderen, het sieraad zijn van ieder schoolvertrek, en 's mans nagedachtenis nog lang in eere houden!




Hendrik en Antonio, of de Proselieten der Roomsche en Protestantsche Kerk. Naar het Hoogduitsch van K.G. Bretschneider, door B. Verwey. Te Amsterdam, bij C.L. Schleijer. 1827. In gr. 8vo. 332 Bl. f 3-60.

Er was in het laatst der vorige en het begin van deze eeuw voor het oog vrede en rust tusschen Protestanten en Roomschgezinden; ja, het scheen zelfs, of de toeneming van wezenlijke verlichting toenadering gaf en eindelijk hereeniging voorbereidde. Zaakkundigen, echter, zagen hierin slechts eenen stilstand van wapenen, en begrepen zeer wel, dat men den Pausgezinde nimmer in zaken van Godsdienst vertrouwen kan; en dat, zoo lang men het onfeilbaar gezag, de overleveringen, en de eenig zaligmakende Kerk niet wil opgeven, geene vereeniging mogelijk zij, ten zij men het Protestantsche grondbeginsel geheel wil wegdoen. De oogenschijnlijke rust en vrede verwekte bij vele Protestantsche Geleerden en Geestelijken eene te groote onbezorgdheid, en de verdraagzaamheid, hoe edel ook, deed wel eens de noodige voorzigtigheid over het hoofd zien. Men dacht aan geen gevaar, en menig Protestantsch lidmaat ontving, bij het onderwijs in den Godsdienst, tegen den Roomschgezinde geene genoegzame wapenen. Onkunde en zekere onverschilligheid drongen meer en meer door. Het is dus zoo ongelukkig niet, dat de Roomschgezinden ons wederom, als 't ware, ten strij-
{==396==} {>>pagina-aanduiding<<}
de uittartten, en de Protestanten te wapen riepen. Het beste wapen was intusschen bij de hand; het is de Bijbel. De Pausgezinde begrijpt het te regt, ‘dat, als deze gekend en gelezen wordt, de Hervormde Kerk onwankelbaar vaststaat; en dat de pogingen der Bijbelgenootschappen eindelijk geheel het Pausdom, met deszelfs onfeilbaar gezag en alle zijne menigvuldige menschenvonden, den doodsteek geven moet.’ De strijd is dan op nieuw begonnen, tot nog toe, immers hier te lande, slechts pennestrijd; maar elders schijnt het reeds te blijken, dat dit maar voorspel is, en dat het alleen gebrek aan magt, en het welbegrepen belang der Vorsten is, hetwelk terughoudt, om het cogite intrare met het zwaard door te zetten; terwijl men intusschen voorbereidt, en de zwaarden wet, tot dat het voor de Roomsche
Kerk gewenschte tijdstip opdaagt, (hetwelk God genadig verhoede!) hetwelk zij gunstig acht, om hare bekeeringen met geweld door te zetten.
De Protestantsche Kerk, uit haren slaap gewekt, zit intusschen mede niet stil. Haar eenig wapen is de H. Schrift; maar die is ook een magtig zwaard. Met dezelve gewapend, laat zich niemand verleiden noch dwingen. Zij wordt meer, dan vóór eenige jaren, gelezen, gekend en behartigd; zij komt van dag tot dag al meer in aller handen; en alzoo kan men tegen toekomenden algemeenen priester- en gewetensdwang, en daarmede gepaard gaande ontaarding van geheel den geest des Christendoms, terugkeerende domheid en slaafschen geest der middeleeuwen, en iederen daaraan verwanten gruwel, genoegzaam gerust zijn, indien de wachters maar opmerkzaam zijn en niet weder insluimeren. Groot zijn de verdiensten aan de Protestantsche Kerk van tzschirner, die hare zaak voor de Roomschgezinde troonen en leerstoelen zoo voortreffelijk, dezer dagen, heeft gehandhaafd, en van velen, ook in ons vaderland, die zijn voorbeeld volgen; en bij Protestantsche Vorsten was het pleit reeds lang en is het nu bij vernieuwing beslist. Maar dit is niet genoeg; van de zijde van het hart bedriegt en verlokt men den gevoeligen en niet genoegzaam onderwezenen. De arbeid, dien wij thans aankondigen, van den geleerden bretschneider, kan van onberekenbaar nut zijn; en de Eerw. verwey verdient den hartelijksten dank, dat hij denzelven onzen landgenooten in handen geeft. Duidelijk is hier het onderscheid der wijze, waarop de Roomschgezinde en de Protestant de

{==397==} {>>pagina-aanduiding<<}
overloopers opneemt en aanzoekt; en ook de vrij algemeene bewering, dat het schande is van Kerkgenootschap te veranderen, en dat ieder blijven moet, waar hem zijne geboorte geplaatst heeft, vindt hier wederspraak en gegronde wederlegging.
Het werk bevat eene verdichting in den smaak van eene geschiedenis. Een Protestantsch jong mensch van goeden huize komt, om zijne liefhebberij in de schilderkunst te volmaken, te Rome, en valt in de strikken van eenen sluwen Geestelijke. Zijn vroeger godsdienstig onderwijs was geweest, zoo als wij dat ons van vroegere dagen herinneren, en aan de Hoogeschool hoorde hij de leerstukken voorstellen op eenen zoogenoemd wijsgeerigen trant, hetwelk evenzeer tot bijgeloof als tot ongeloof leiden kan. Inmiddels behaagde hem het ingewikkelde en donkere, en, stijf orthodox, hield hij de steilste verklaring der Godgeleerdheid vast; bij de Hernhutters vond hij voor zijne mystieke denkbeelden het meeste voedsel. Te Rome viel hij spoedig in het oog, en werd daar gewonnen. Toen hij naar zijne waardige ouders terugkeerde, was hij een hard en waarlijk dom Papist. Door een aantal verstandige gesprekken bragten zijne liefderijke ouders hem echter wederom te regt, en deze gesprekken zijn van dit werk het belangrijkste; men zal naauwelijks iets van het Roomsche bijgeloof vinden, hetwelk hier niet met redelijke gronden en overtuigend wederlegd wordt, en die zich deze gronden inprent, zal niet ligt voor verleiding tot het Pausdom vatbaar zijn. Hetgeen uit de Geschiedenis wordt aangehaald, is onpartijdige waarheid. Bijzonder trof ons ook zijn knecht Antonio, dien hij uit Italië hadmedegebragt, (en wien men als spion bij zijnen Heer had aangesteld, gelijk men het waken over zijn geloof ook nog, door bijzondere brieven, aan meer dan eenen had aanbevolen.) Deze toch, wien het onbegrijpelijk was, hoe het zoo goed en zedelijk kon toegaan in een kettersch land, en hoe God zoo verfoeijelijke ketters kon dragen en hun weldoen, had gelukkig een Nieuw Testament, van de overzetting van leander van es, in handen gekregen; en, eeniglijk door het lezen en overdenken van hetzelve, was hij nog spoediger,
dan zijn Heer, van het ongegronde der Roomsche en het ware en redelijke der Protestantsche leer overtuigd; en zijne eenvoudige en telkens naïf gepaste Bijbeltaal roerde ons, gelijk zij ook ter overtuiging van Hendrik krachtig medewerkte.

{==398==} {>>pagina-aanduiding<<}
Wij willen niets ter proeve mededeelen; want wij hopen, dat de aangestipte gewigtige inhoud, in dezen tijd op nieuw zoo belangrijk, genoegzaam zal aanlokken.
Bij den Roomschgezinde zal dit wel het geval niet zijn; dat hij het boek niet leest, daarvoor zorgt zijn priester. Maar de Protestantsche huisvader leze het; hij leze het zijne vrouw en zijne volwassene kinderen voor; het zal deze en hemzelven nuttig zijn. Jonge lieden, wie het ernst is om niet medegesleept te worden tot het bijgeloof, en die veilig wenschen te zijn tegen de listig rondsluipende zendelingen der leugenleer, lezen, hopen wij, en herlezen gaarne dit boek. Zoo zullen wij behouden, wat wij hebben, en niet op het spel zetten onze wezenlijke gronden van rust en troost, onze vrijheid van geweten, geheel onze zedelijke waarde, en dien vrijen en edelen geest, die onze voorouders voor ons met hun bloed verkregen hebben, toen zij het knellend juk der hierarchij en het ondragelijk dwangjuk der overheersching ontworstelden. De aard van het werk bragt mede, dat het meer verstandige redenering dan wel onderhoudende roman geworden is; echter leest het boek aangenaam en onderhoudend. Hier en daar zouden wij eene meer naauwkeurige correctie verlangd hebben; maar enkele misstellingen, uit overhaasting van den vertaler of zetter ontsproten, die den zin veranderen, voelt en verbetert de lezer van zelve.





Nachtstukken van E.T.W. Hoffmann; met eene Inleiding door Mr. N.W. Schroeder Steinmetz. Te Groningen, bij W. van Boekeren. 1826. In gr. 8vo. 58 en 254 bl. f 2-80.

De Schrijver en Vertaler beide zijn niet meer in staat, om de op dit werk te maken aanmerkingen te hooren. Beide zijn reeds gestorven. Het Publiek, ten minste dat gedeelte, dat het liefst in de Romannen - wereld leeft, ontvangt die aanmerkingen nu reeds te laat. Daarom alleen dit weinige.
Na eene uitvoerige Inleiding van steinmetz, die, als kunstgenoot, den Musicus hoffmann, over het algemeen, nog al vleijend teekent, ontvangt men in dit boekdeel de volgende Nachtstukken: De Zandman. Ignatius denner. De Jezuitenkerk te G. Het Sanctus.

{==399==} {>>pagina-aanduiding<<}

Stijl en verhaalwijze zijn, in hunne soort, niet onverdienstelijk. De zedelijke strekking, indien de Schrijver hiertoe eenig plan heeft gehad, ligt onder veel duisters en onverklaarbaars zoo diep, dat het, vreezen wij, de moeite niet zal beloonen, naar dezelve te zoeken. Niemand durven wij beloven, dat hij vinden zal hetgeen hij dan zoekt.
Aan liefhebbers zal het welligt dit boek niet ontbreken, indien maar het ijsselijk fraaije vignet onder de oogen komt van zulken, als in de lezing van blaauwbaard, afschuwelijker gedachtenis, behagen scheppen. Voor dezen is ignatius denner alleen het geld wel waardig, en het overige is hun een schepje op den koop toe.
De titel is misschien van alles nog het beste: Nacht - stukken..... gewis, en dat wel bij donkere maan! - De naam van den Vertaler moet eenig vertier bezorgen.




Gustaaf en Amanda, of de Dag der Verloving, (een beschrijvend Gedicht) door C. ten Hoet, Jz. Te Nijmegen, bij J.F. Thieme. 1827. In gr. 8vo. X, 117 bl. f 2-50.

Pro captu lectoris habent sua fata libelli. Naar den smaak der lezers krijgt het boekje eene eervolle plaats, gemeenzaamheid en lof, of daalt met schande en verguizing in de prullenkast en komenij. Dit was waar, toen de menschen nog Latijn, zuiver Latijn spraken; en dit zal ook zoo wel zijn, als nu nog geheel onbekende, ligt in de verste woestijn even ontkiemde talen beschaafd zullen heeten. Maar inzonderheid geldt dit van het buitengewone, van de rijmelooze poëzij, de Hexameters, en de soort van gedicht, dat wij hier te behandelen vinden. Wat ons betreft, wij vleijen ons, zoo tamelijk onzijdig te zijn. Over het geheel geven wij in onze taal de voorkeur aan het rijm, en prijzen te dien opzigte messchert's Gouden Bruiloft boven deze Gustaaf en Amanda; ook zien wij gaarne, dat poëzij naar den vorm teffens poëtisch van inhoud en gedachten zij; - doch dit belet ons niet, de Duitsche Louize en Herman en Dorothea hoog te stellen, en het natuurlijk te vinden, dat een Nederlander de proef neme, om zijne schoone, rijke en buigzame taal tot gelijk einde te bezigen. In prosodische uitweidingen over eene stof, die tot hiertoe vreemd was aan onze letterkunde, willen wij niet treden, maar ons tevreden houden met de maat,

{==400==} {>>pagina-aanduiding<<}
welke ten hoet goedvindt ons te schenken, zoo die maar vol en welluidend klinkt; kan het zijn, zich tevens naar de omstandigheden en karakters schikkende.
Doch het komt ons voor, dat niemand dezen trant van halfprozaïsch herdersdicht voor het gemak behoeft te kiezen. Immers, hoe minder het belooft, hoe strenger men mag vorderen, dat voldaan worde aan de vooronderstelde belofte. Als romantisch verhaal, eischen wij belangrijkheid en natuurlijkheid van hetzelve, zoo wel in den loop des verhaals, als in de handelende personen. Als dichtstuk, moet het ons, in weerwil der nederige eenvoudigheid, schoone natuur leveren, met verwijdering van alles, wat, inzonderheid ten aanzien van natuurlijk schoone voorwerpen, iets min behagelijks voor den geest brengt. En eindelijk, hoe minder de maat klinkt en zich van proza onderscheidt, hoe zorgvuldiger de zachte toon, bij de vereischte, dichtmatige welluidendheid, behoort bewaard te worden.
Heeft de Heer ten hoet aan deze drie vereischten voldaan? Ten opzigte van het eerste, bezit hij gewis veel loffelijks: het tooneel, de schoone omtrek van Nijmegen, op eenen fraaijen voorjaarsdag; het onderwerp, de uitbottende liefde van twee beminnelijke jonge lieden, op het feest der verjaring van 's meisjes vader, door dien van den jongeling als vriend bijgewoond; eene opkomende zon, en een onweêr aan den avond. Hetgeen ons echter toeschijnt aan het gevorderde veel minder te voldoen, dat is de Amerikaansche familie; vooral, dat van dezelve juist des morgens gesproken wordt, en allermeest, dat dezelve als eene volkomene vergoeding voor het gemis van het meisje, uit den huiselijken kring, wordt aangemerkt. Of is dit inderdaad natuurlijk en eenvoudig? Wat de karakters betrest...... die zijn misschien dagelijksch genoeg; de oude Andréas zou ons onder de oudjes wel het meest behagen, schoon de weelde in zijne hut hem tot een wonderlijk slag van kluizenaar, in ons oog, maakt.
Tegen de strenge opvolging van de wet der schoonheid schijnt ons toe wel eens gezondigd te zijn; bij voorbeeld, als van een jong, bevallig meisje verhaald wordt:

‘Geeuwende rekte Maria zich uit’ enz. 

of als

‘'t Grijzende vriendenpaar en de weleerwaardige leeraar, 
Onder een wolk van tabak, bij een glaasje opregten Madera,’ 

van moeder vernemen:

{==401==} {>>pagina-aanduiding<<}


‘Waarlijk, gij zit hier wel als in Abrams schoot’..... 
 
‘En gij, dartele meid,’ enz. 

vooral omdat een en ander herhaald wordt, en bijzonder het woord meid en andere, die niemand in een' beschaafden prozastijl zou bezigen, hier gemeenzaam zijn. Op de beschrijving van het onweêr zouden wij aanmerken, dat de Dichter er zich te zeer mede haast. Daardoor verliest hij veel, en geeft al de schrikwekkende ijsselijkheid te zeer op eens. Ook behoorden beschaafde lieden zoo vroeg niet bevreesd voor den donder te zijn. - Genoeg tot een voorbeeld, en om ieder in de gelegenheid te stellen, het meer of min beduidende onzer aanmerkingen zelf te beoordeelen.
Wat het derde van de door ons genoemde vereischten aangaat, zoo kan men niet ontkennen, dat er waarlijk veel zang in de verzen gevonden wordt; terwijl, van de andere zijde, wel niemand het volmaakte hier zoeken zal. Wij schromen, om diep in dit onderzoek te treden.
Over het geheel bewonderen wij den Dichter verreweg meest, wanneer hij zich in de opene natuur, in de welbekende heerlijke streken bevindt, en die beschrijft. Hier is niets plats, niets gemaakts, niets onnatuurlijks. De stadsen huiselijke tafereelen komen ons voor hem niet zoo goed te gelukken. Trouwens, wanneer men met den menschkundigen göthe of den schilderenden vertaler van homerus moet vergeleken worden, dan is het moeijelijk, bij de schets van den uit- en inwendigen mensch in zijn dagelijksch bedrijf, niet af te vallen.
Wij vullen de overschietende ruimte met eenige regels uit het vermelde en anders fiksch geteekende onweêr:

‘Spoedig bemerkten ze nu, hoe het stof op het veld en denlandweg, 
Door den dwarlenden wind, in lichtgraauwe wolken omhoogsteeg; 
Hoe zich de bladrijke kruinen der linden al golvend bewogen; 
Hoe, als vlokkige sneeuw, de bloesem der kersen daarheen vloog; 
En hoe de onweêrsbui eensklaps op bruisende vlerken, 
Met onstuimige vaart, al loeijend en donderend, opstak. 
Vlammen van akelig rood en lichtgeel schittrende pijlen, 
Door het geknal achtervolgd van vreesselijk schokkende slagen, 
Mengden zich met het geplas des kletterend vallenden regens, 
Die in ruischende beken den schoot der wolken ontstroomde.’ 


{==402==} {>>pagina-aanduiding<<}

Deze regen komt ons wat te vroeg. Ook moeten wij nog vragen, of dit niet meer een zomer- dan een Mei - tafereel zij.
Hoe het zij, wij schromen niet, den Dichter, uit naam van het Publiek, dank te zeggen voor hetgeen hij geleverd heeft.




Frans Naerebout, door J.L. Nierstrasz, Jun. Tweede Druk. Te Leeuwarden, bij G.T.N. Suringar. 1827. In gr. 8vo. f 1-80.

Een tweede druk van den naerebout. Nieskruid voor den toediener van het Nieskruid, en een het Publiek zoo wel, als den Dichter vereerend verschijnsel, welks daarzijn wij met hartelijke belangstelling aankondigen.




Mas - Aniello, of Napels in de war; boertig Heldendicht in tien Zangen. Door A.L. Barbaz. Te Amsterdam, bij J.C. van Kestereu. 1828. In gr. 8vo. VIen 146 Bl. f 1-80.

De Heer brrbaz heeft zich, onzes inziens, geen juist denkbeeld van een boertig Heldendicht gevormd, toen hij de bekende tiendaagsche regering van masaniello te Napels als een geschikt onderwerp voor hetzelve uitkoos. Dit geschiedkundig feit is te belangrijk, de omstandigheden, welke hetzelve vergezelden, waren te verschrikkelijk en te bloedig, dan dat deszelfs luimige behandeling, hoe geestig en burlesk zij ook zijn mogt, geenen onaangenamen, zelfs hinderlijken indruk op den Lezer maken moest. Des te erger dus, wanneer, gelijk hier, platheid en laffe aardigheden dikwijls de plaats van luim en geest vervangen, en, vereenigd met het verschrikkelijke des onderwerps, walging in stede van eenen glimlach verwekken. Het klinkt eenigzins wonderspreukig, maar is desniettemin waar en door de bevoegdste kunstregters opgemerkt, dat de onbeduidendste en nietigste voorvallen de beste stof leveren voor een boertig Heldendicht, dewijl hetzelve uit den aard der zaak niets anders dan eene parodie van de hooge Epopée zijn kan, en dezelfde ijver en krachtinspanning, met welke dáár naar een verheven doel gestreefd wordt, hier eene des te komischer uitwerking doen moeten, naar mate zij op een nietiger eindpunt gerigt

{==403==} {>>pagina-aanduiding<<}
zijn. Men denke slechts aan La Secchia rapita, of den geroofden Emmer, van tassoni, aan de Lutrin van boileau, en de geroofde Hairlok van pope, boertige Heldendichten, welke eene algemeene vermaardheid erlangd hebben, en in dit vak als modellen kunnen beschouwd worden.
De kens des onderwerps is derhalve ongelukkig, en de dichttrant, in welken hetzelve behandeld is, daarenboven alles behalve voorbeeldig. Niet, dat men hier en daar niet eenige echtkomische en lachverwekkende beschrijvingen zoude ontmoeten, b.v. het fruitgevecht in den eersten zang; of soms niet den eenen of anderen snedigen zet, gelukkig uitgedrukt, zoude aantreffen, b.v.:

Een boer meent ‘ja’ door ‘ja,’ doch in het algemeen 
Een staatsman ‘neen’ door ‘ja,’ en weder ‘ja’ door ‘neen.’ 

Doch platheid en gemeenheid voeren te dikwijls den boventoon. Hoe vindt men b.v. deze korte schildering van een moord- en hangtooneel:

De koppen rollen, en de rijkbevolkte stad 
Schijnt wel een bokkinghang, die staak bij staak bevat. (Bl. 113.) 

of:

Men kapt hem moot aan moot, gelijk een kabeljaauw, 
En spijkert ze overal ten toon aan 't woedend graauw; 
De moord is algemeen, voldoet aan 's volks verlangen, 
En waar't bandieten vindt, daar worden ze ook gehangen. (Bl. 56.) 

Jammer is het waarlijk, dat de Heer barbaz, die, blijkens den geheelen aanleg en sommige echtkomische gedeelten van dit gedicht, en daarenboven door zijne gemakkelijke versificatie en den rijkdom van zeer gepaste vergelijkingen, zoo veel aanleg voor deze dichtsoort schijnt te hebben, een verkeerd voetspoor heeft ingeslagen, en zijn werk zich zoo gemakkelijk heeft gemaakt. Had hij zijne verzen vlijtiger bearbeid, en er tien vervaardigd in den tijd, dat hij er thans honderd, of misschien meer, nederkletste, dan zou de kritiek gunstiger hebben kunnen oordeelen over zijn werk, hetwelk zij thans voor mislukt moet houden.






Hulde aan de Nagedachtenis van Dr. Jan Scharp, toegebragt ter gelegenheid zijner Lijkplegtigheid, gevierd den 11 April l.l. in de Maatschappij, Verscheidenheid en Overeenstemming, te Rotterdam, door R.H. van Someren. Te Rotterdam, bij M. Wijt. 1828. In gr. 8vo. 19 Bl. f :-40.

Te regt vierde de Rotterdamsche Maatschappij Verscheidenheid en Overeenstemming, welke hare opkomst en bloei grootendeels aan den waardigen scharp, die dezelve zoo lang leidde en bestuurde, te danken heeft, een plegtig Lijkfeest voor den man, die, in eene zeldzame mate, geleerdheid,

{==404==} {>>pagina-aanduiding<<}
smaak en vernuft, drie dikwijls gescheidene zusters, vereenigde. Bij deze gelegenheid las de Heer van someren deze dichterlijke hulde, in welke hij op eene waardige wijze het afbeeldsel van den zaligen afgestorvene geschilderd heeft, en zich dus voordeelig van dien grooten hoop der Lijkdichters onderscheidt, wier verzen, slechts met verandering van naam en dagteekening, even goed bij twintig andere gelegenheden kunnen te pas gebragt worden. Doch men mogt dit niet anders verwachten van den man, die volgaarne erkent, zijne geheele vorming aan scharp schuldig te zijn, en die juist daarom boven anderen bevoegd was, om zijne nagedachtenis te bezingen.





Herinneringen bij het Graf van den Weleerwaardigen Heer J. Wijs, J.C. Zoon, Predikant in 's Gravenhage, overleden op den 17 Maart 1828. 's Gravenhage en Amsterdam, bij de Gebr. van Cleef. 1828. In gr. 8vo. 11 Bl. f :-20.

Een lijkdicht, gelijk er honderden zijn, op den dood van eenen Christenleeraar, zoo als er geen honderden zijn; ziedaar onze korte beoordeeling van dit stukje, dat echter geenszins in gelijken rang moet gesteld worden met die temende Boekzaalrijmen, welke op het graf van elken Dominé onder zuchten en snikken worden afgedreund. De vervaardiger, de Heer b. koster, behoort misschien wel niet eigenlijk tot de Poëten; maar zijne coupletten zullen echter door de vrienden en hoogschatters van den waardigen afgestorvene met hartelijke belangstelling gelezen worden.




Merkwaardigheden uit elk Land van Europa, voor hen (,) die, tot eene leerzame uitspanning, in het hoekje van den haard door vreemde Landen willen reizen. Naar de 8ste Engelsche Uitgave van Isaac Taylor, voor Nederlanders bewerkt, door J. Olivier, Jz. Met 84 Vignetten. Te Amsterdam, bij G.J.A. Beijerinck. 1827. In kl. 8vo. XII, 141 Bl. f 3-:

‘In het hoekje van den haard.’ Zoo spreekt men. In een' koepel of prieel, des zomers buiten, zal de Uitgever, vertrouwen wij, evenzeer goedkeuren en verlangen. En, in waarheid, tot een en ander gebruik is dit werkje regt geschikt. Van alles iets, brengt het allerhande kennis bij, ondersteund en verzinnelijkt door aardige vignetprentjes, nu eens min-, dan eens meerder welgekozen en uitgevoerd. De titel drukt voorts tamelijk wel uit, wat men hier al zoo vindt, door den Inhoud nader aangeduid. Bij toereikende aanmoediging zullen, in drie afzonderlijke bandjes, ook Amerika, Azië en Afrika volgen. De vrij kostbare onderneming vereischt en verdient die aanmoediging, daar het zindelijk uitgevoerd werkje den wensch naar vollediger onderrigt meer prikkelt dan bevredigt, en tot geschenkjes bij verschillende gelegenheden bijzonder geschikt is. - Meer konden wij, naar ons bestek, van hetzelve niet wel zeggen.


{==405==} {>>pagina-aanduiding<<}

Boekbeschouwing.

Sermons de A.L.C. Coquerel, Pasteur de l'Église Wallonne d'Amsterdam. Amsterdam, chez les Héritiers H. Gartman et S. Delachaux. 1828. 8vo. 16, 331 pp. f 3-75.

Is er een vak, waarin wij Nederlanders, gedurende de laatste dertig of veertig jaren, aanzienlijke vorderingen hebben gemaakt, zoodat wij, zonder eenige vooringenomenheid, ons met den Vreemdeling gelijk mogen stellen, zoo niet op den eersten rang aanspraak maken; het is, meenen wij, het vak der Predikkunde. Men versta ons echter wèl! Behoort het tot het wezen eener Christelijke Leerrede, den toehoorder te schokken en te roeren, al zijne hartstogten in beweging te brengen, en eene gedurige afwisseling van aandoeningen in hem te verwekken; moet de Prediker door eene kunstmatige voordragt tot het oog even krachtig spreken, als hij door stem en toon in de ziel zal pogen te dringen; is het voldoende, dat de voorgedragene waarheden of pligten slechts eene verwijderde betrekking hebben op zekere Bijbelsche spreuk of geschiedenis, zoodat de Redenaar, zonder zich, meer dan hij verkiest, door zijnen tekst te laten binden, de leiding zijner eigene gedachten kan volgen, en aan zijn gevoel en verbeelding den vrijen teugel vieren: - dan erkennen wij gaarne, dat wij, over 't algemeen, het in de kunst van prediken niet zeer ver gebragt hebben, en nog eenigen tijd bij Duitschers, Franschen en Zwitsers ter schole zullen moeten gaan. Behoort integendeel de Leerrede eene eenvoudige, hartelijke, op eenen Evangelischen toon gestemde toespraak aan de Gemeente te zijn, geschikt, om het godsdienstig gevoel op te wekken en duurzame indrukken te weeg te brengen; verlangt men, dat de Prediker toegerust zij met de vereischte kundighe-
{==406==} {>>pagina-aanduiding<<}
den, om de taal des Bijbels te verklaren, en zijne toehoorders, als 't ware, te verplaatsen in den toestand der sprekende of handelende personen; beantwoordt hij het meest aan zijne roeping, wanneer hij al zijne vermaningen en aansporingen tot heiligmaking uit den opgehelderden tekst afleidt, zoodat hij niet zichzelven, maar christus predike, en zijne
leer inderdaad Bijbelsche leer zij; zal zijne geheele prediking moeten strekken, om den eerbied voor Gods openbaringen te verhoogen, het verstand met zuivere Evangelische kennis te verrijken, en een' echt Christelijken zin aan te kweeken: - dan meenen wij met vertrouwen te mogen beweren, dat onze hedendaagsche Nederlandsche Predikers eene hoogte bereikt hebben, waarop zij de beroemdste Kanselredenaars onzer haburen verre beneden zich laten staan. In dit oordeel werden wij doorgaans versterkt, wanneer ons voortbrengselen van vreemden grond onder de oogen kwamen; en ook na de lezing der Leerredenen van den Heer coquerel is onze wijze van zien dezelfde gebleven.
In een vrij uitvoerig Voorberigt schrijft de Heer coquerel, dat Predikanten een nuttig werk verrigten, wanneer zij, na verloop van eenige jaren, een' nieuwen bundel Leerredenen in het licht geven. Wij voor ons verlangen niet, dat deze stelregel door alle Predikanten aangenomen worde. Nu reeds worden er Leerredenen genoeg aan de drukpers geleverd; en wij zien niet, waarom elke goede preek op deze wijze het eigendom van het Publiek behoort te worden. Doch zijn Eerw. is tevens van oordeel, dat Leerredenen niet gemaakt zijn, om gelezen (en derhalve niet om gedrukt) te worden. Men kan toch de mondelinge voordragt en oratorische actie niet mede laten afdrukken; en zoo waagt men veel bij zulke Lezers, die geene Hoorders waren. Hierin vindt de Heer coquerel geen gering bezwaar; en wij moeten zijn Eerw. gelijk geven, wanneer het Leerredenen betreft, welke hare waarde grootendeels ontleenen van het débit. Evenwel lazen wij dikwerf de preken van bossuet, massillon, blair, borger,

{==407==} {>>pagina-aanduiding<<}
van der palm en andere meesters in het vak, zonder het gemis der uiterlijke voordragt te gevoelen; waaruit wij mogen afleiden, dat voortreffelijke opstellen met even veel belangstelling kunnen gelezen als gehoord worden, en wij hierin een onfeilbaar middel bezitten, om de waarde eener Leerrede te toetsen.
Zediglijk gewaagt de Heer coquerel van zijne vorige uitgegevene Leerredenen, en noemt dezelve jongelingswerk. De uitgave berouwt hem echter niet, ofschoon zij hem, zijns oordeels, verpligtte, om een' tweeden bundel in het licht te geven, welke, tien jaren later verschijnende, tot maatstaf zijner vorderingen verstrekken moet. Aan het slot der Voorrede beklaagt zijn Eerw. zich over het bezwarende van zijn dienstwerk. Inzonderheid valt het preken-maken hem bijster zuur, en wenscht hij in het vervolg eenige meerdere ruimte van tijd te zijner beschikkinge te hebben, niet voor hemzelven, maar voor zijn huisgezin. Ons verraste deze zinsnede niet weinig, daar wij meenden, dat de H.H. Predikanten der Walsche Gemeente te Amsterdam het, na de afschaffing van verschillende predikbeurten, tamelijk gemakkelijk hebben. Doch, wanneer wij den Heer coquerel gelooven mogen, behoort er verbazend veel toe, en om eene preek te maken, en om der Walsche Gemeente van Amsterdam te voldoen.
Tien Leerredenen worden ons hier geleverd. Van elk derzelven willen wij afzonderlijk eenig verslag geven.
I. De eerste en laatste komst van christus. Matth. XXIV:36. In de Inleiding spreekt coquerel van hetgeen al en niet geopenbaard is. Tot dit laatste behoort ook de tijd van jezus verschijning als Regter van het Heelal; welke verschijning hij meent, dat in den tekst bedoeld wordt, ofschoon het geheele verband der rede bij mattheus, markus en lukas ons op de verwoesting van Jeruzalem schijnt te wijzen. Doch de Redenaar lost de zwarigheid op, door te beweren, dat de Evangelisten verschillende afzonderlijke gedeelten van jezus gesprek met de leerlingen, die Hem

{==408==} {>>pagina-aanduiding<<}
nu en dan met duistere vragen in de rede vielen, hebben zamengevoegd, en beroept zich verder op vs. 35, alwaar, volgens hem, van den Oordeelsdag gesproken wordt; eene opvatting, die weinig aanbeveling verdient, daar het gezegde eenvoudig kan beteekenen: eer zal het Heelal te niete gaan, dan dat mijne woorden niet bewaarheid zouden worden. Ook vindt de Heer coquerel eene tegenstelling tusschen het 34 en 36ste vs., - als of de Zaligmaker niet had kunnen zeggen: ‘al deze gebeurtenissen zullen nog bij het leven van het tegenwoordig geslacht plaats hebben, doch het juiste tijdstip is Gode alleen bekend.’ De bijzonderheid, dat markus in den tekst voegt: ook de Zoon niet, wordt met stilzwijgen voorbijgegaan.
Verder wordt hier gehandeld over de eerste komst van jezus op aarde en over zijne laatste ten jongsten dage, en aangetoond, dat die eerste verschijning geen geheim was, als zijnde door eene reeks van voorzeggingen en voorbereidende gebeurtenissen aangekondigd, terwijl het tijdstip der laatste ons onbekend is, en ook niet behoefde geopenbaard te worden. Jezus eerste komst, toch, moest duidelijk voorzegd worden, zou men in Hem, niettegenstaande zijne vernedering, eenen Goddelijken Verlosser herkennen. Bij zijne wederkomst zal zijne majesteit Hem genoeg kenbaar maken, zoodat hier geene herhaalde aankondigingen vereischt worden.
Wij vragen, of deze redenering naauwkeurig is; of de laatste komst van christus niet even duidelijk en stellig voorzegd is als de eerste; en of niet omtrent beide geldt, dat dag en uur, het juiste tijdstip, verborgen was en is? De Heer coquerel schrijft wel, bl. 17: ‘het oude Volk wist, wanneer de Messias verschijnen moest, en wij weten niet, wanneer Hij wederkomen zal;’ doch meer, dan eene onbepaalde verwachting van de komst des Verlossers, vinden wij bij de Joden ten tijde van jezus niet, welke verwachting nog na zijnen dood bleef slandhouden. Voorts is het blijkbaar, dat al wat hier van die eerste komst gezegd wordt buiten den tekst

{==409==} {>>pagina-aanduiding<<}
ligt; terwijl Gods wijsheid in het verborgen houden der toekomst, en de pligten der waakzaamheid en heiligmaking, door jezus zelven zoo krachtig aangedrongen vs. 37-51, slechts met een kort woord worden aangeroerd.
II. Ikabod. 1 Sam. IV:21. Ikarod, de Zoon van pinehas en Kleinzoon van heli, verloor, bij zijne geboorte, Vader, Moeder, Grootvader en Oom; terwijl de Ark door de Filistijnen veroverd werd. Waarom moest dat kind zoo ongelukkig zijn? De beantwoording dezer vraag is het onderwerp der Leerrede.
Waren deze rampen eene straf voor de zonden van ikabod? Neen, zegt coquerel, en weert zich dapper, om te bewijzen, dat een pas geboren kind niet zondigen kan, waarbij hij tevens de voorstanders van de zoogenoemde leer der erfzonde vinnig doorstrijkt. Werd dan welligt ikabod gestraft voor de zonden zijner ouders? Ook niet; dit zou immers onregtvaardig zijn, ofschoon men oudtijds zoo iets geloofde, blijkens het spreekwoord: de Vaders hebben bier gegeten! (mangé la cervoise) en de tanden der kinderen zijn stomp geworden; bij welke gelegenheid wij hier eene uitweiding aantreffen over spreekwoorden en derzelver gebruik in de Volkstaal. Wat dan? De oplossing is eenvoudig. Elke menschelijke daad heeft onvermijdelijke gevolgen. Deze strekken zich ook tot onze kinderen uit, van geslacht tot geslacht; God zelf kan zulks niet verhoeden, zonder gedurig wonderen te doen, en de zedelijke orde om te keeren. Hij gaf ons het geweten en een' vrijen wil. Wij hebben onszelven het misbruik van deze gaven te wijten; God kan niet gedurig tusschenbeiden treden, om de kwade gevolgen onzer overtredingen te keeren; wij mogen het onmogelijke niet van Hem vergen, enz.
Dit alles wordt nu op den tekst toegepast, en besloten, dat ikabod's ongeluk een onvermijdelijk gevolg was van de zwakheid van heli en van de misdrijven zijner Zonen. En op deze wijze meent de Heer coquerel Gods Voorzienigheid te hebben geregtvaar-
{==410==} {>>pagina-aanduiding<<}
digd. Met eenige vermaningen, in denzelfden geest voorgedragen, en waarbij, zonder eenige uitzondering, op onze tijden toegepast wordt het gezegde van salomo, dat kinderen van brave ouders altijd onvoorwaardelijk voorspoed en welvaart hier beneden genieten, eindigt deze Leerrede.
Zelden hebben wij in eene Leerrede grooter verwarring van denkbeelden, met meer onbijbelsche begrippen gepaard, aangetroffen. ‘Een algemeen en onuitwischbaar gevoel, (zegt de Schrijver, bl. 47) ja de stem der natuur, het voorbeeld van alle volken, het gezag van alle tijden boezemt den mensch een' onoverkomelijken afkeer in tegen den zoon van een' misdadiger.’ - Dit mag in Frankrijk waar zijn, maar is nooit in ons land, noch bij andere volken algemeen het geval. ‘Wie zou,’ vraagt hij, ‘de hand hebben willen reiken aan den zoon van judas?’ - Wij zeer gaarne, indien hij slechts den vaderlijken aard niet bezat. Wat de Schrijver verder meent met deze woorden, sprekende van het zoo even beschreven vooroordeel: C'est un instinct, plutôt qu'un sentiment (?); aussi, il faut se garder de le faire passer dans les lois, et ce qui achève de justifier ces émotions d'horreur, c'est qu'elles n'arrêtent point l'essor de la charité. - wat hij daarmede meent, is ons volstrekt onbegrijpelijk: het zijn slechts woorden, die elkander in denzelfden volzin tegenspreken.
Dan in het algemeen, wat bewijst de Heer coquerel, en wat had hij in deze Leerrede moeten bewijzen? Hij bewijst, wat trouwens geen bewijs noodig had, en door niemand weêrsproken wordt, dat onze daden zekere onvermijdelijke gevolgen hebben, en dat kinderen de nadeelige uitwerkselen ondervinden van de wanbedrijven der ouders. Doch dit komt hier voor als de oplossing eener bedenking tegen Gods Voorzienigheid; terwijl het integendeel die bedenking zelve is, uitvoerig voorgesteld en aangedrongen. Wij vragen nu toch: hoe is het met Gods vaderlijk bestuur bestaanbaar, dat onschuldige kinderen door de zonden hunner ouders ongelukkig worden? Deze vraag had de Heer coquerel, volgens het plan der

{==411==} {>>pagina-aanduiding<<}
Leerrede, moeten beantwoorden; doch dit antwoord is hij ons schuldig gebleven. En toch meenen wij, dat de Bijbel hier licht genoeg schenkt, om ons vertrouwen op Gods Voorzienigheid voor wankelen te behoeden. Genes. L:20! - Wij weten niets van ikabod's verdere lotgevallen. Hij schijnt tot mannelijken leeftijd gekomen te zijn; althans zijn' naam vinden wij vermeld, i sam. XIV:3. Doch zou de ramp, die hem bij zijne geboorte trof, geene weldadige gevolgen voor hem gehad hebben; was zij niet voor hem eene nadrukkelijke vermaning tot gehoorzaamheid aan God en afstand der zonde; was het verlies van ondeugende aanverwanten een wezenlijk onheil, en liep de Zoon van pinehas geen gevaar, om onder de leiding zijns Vaders diens voorbeeld na te volgen? Wij kennen, volgens den Bijbel, eene Voorzienigheid, die de verderfelijke gevolgen van het kwaad wel niet afkeert, maar dezelve bestuurt, en daaraan eene rigting geeft, waardoor veel goeds wordt tot stand gebragt. Deze gedachte is bemoedigend en vertroostend. Wat volgens den Heer coquerel de Voorzienigheid beteekent, verklaren wij niet te weten; en wij hopen, dat zijne preek nimmer zal vallen in handen van iemand, die eenige neiging mogt gevoelen, om aan het bestaan der Voorzienigheid te twijfelen; hij zou er, onzes inziens, voedsel in vinden voor zijn ongeloof!
III. Het onderpand der onsterfelijkheid. Joan. XI:25. Het opschrift is niet naauwkeurig: er wordt hier gehandeld, eerst, over het onderpand (waarborg) onzer onsterfelijkheid: Ik ben de opstanding en het leven; daarna, over de voorwaarde onzer onsterfelijkheid: die in mij gelooft, zal leven.
De inleiding tracht in zes bladzijden de vooronderstelling te staven, dat het menschdom, sedert XVIII eeuwen slechts, zich de gewoonte heeft eigen gemaakt, om aan de onsterfelijkheid te gelooven. Het tegendeel is waar; het is niet het Evangelie, welks uitspraak die hoop voor het eerst heeft doen ontstaan: zij ligt in het hart van elk mensch; zij is onafscheidelijk van ons geweten, en open-
{==412==} {>>pagina-aanduiding<<}
baart zich in de Godsdienstleer van alle Volken onder verschillende, wel is waar, buitensporige gedaanten, dan die alle het aanwezen van eene zucht naar een oneindig voortdurend bestaan stellig bewijzen. Enkele wijsgeeren mogten bij de Ouden de onsterfelijkheid loochenen; doch het Volksgevoel verhief zich daartegen, en stoorde zich weinig aan hunne afgetrokkene bespiegelingen. Eigenlijk was dus het geloof aan de onsterfelijkheid niet, zoo als de Schrijver zegt, bloot onder Wijsgeeren bekend, maar wel inderdaad populair, en daarom ook besmet met Volksdwalingen, wier belagchelijk aanzien sommige Wijsgeeren bewoog, de gansche leer der onsterfelijkheid te verwerpen. - In éénen adem zegt evenwel de Heer coquerel verder, bl. 68: ‘De onsterfelijkheid; eene leer, geheiligd door alle Godsdiensten, erkend door alle Volken.’!?
Na eene verklaring van de woorden van jezus: Ik ben de opstanding en het leven, (waarin echter de ontwikkeling van het begrip, in het woord leven besloten, vergeten is) wordt aangetoond, dat Hij aldus met gezag kon spreken, als die zelf gestorven, opgestaan en ten Hemel gevaren is; dat niemand vóór Hem zoodanige betuiging heeft kunnen doen, en dat dit krachtig woord van Hem, in verband beschouwd met de gelegenheid, waarbij het werd uitgesproken, gewigtiger voor ons is, dan uitvoerige bewijsgronden. In het tweede stuk lezen wij betrekkelijk de voorwaarde der onsterfelijkheid, dat ieder voor zichzelven moet weten, of hij gelooft; dat dit geloof opregt en volkomen behoort te zijn; en dat de dood voor den geloovigen Christen zijn vreesselijk aanzien verloren heeft. Dit zijn de gronddenkbeelden, welke wij in dit gedeelte der preek hebben kunnen onderscheiden. Ten slotte wordt gesproken van den hoogeren gelukstaat des toekomenden levens, in vergelijking van ons tegenwoordig aanzijn.
Het eerste deel komt ons voor met zorg bewerkt te zijn en vrij regelmatig af te loopen, ofschoon er in hetzelve, bl. 74, 75, eene verwarring heerscht tusschen de onsterfelijkheid openbaren, en den toegang tot eene za-
{==413==} {>>pagina-aanduiding<<}
lige onsterfelijkheid verzekeren. Het laatste, dit stemmen wij toe, kon alleen door christus geschieden; doch waarom de overige Schrijvers niet in staat zouden geweest zijn, de openbaring der onsterfelijkheid in hunne schriften op te nemen, zien wij niet in. Hetgeen de Schrijver bl. 75 aanmerkt over den tekst van Rom. VII:10, als eene interpretatie van Levit. XVIII:5, is vreemd en zonder grond. - In het tweede deel misten wij genoegzame duidelijkheid, en verlangden wij eene meer opzettelijke aanwijzing der zedelijke strekking van het geloof in christus, als door wien alleen wij ook na den dood herleven, en eene eeuwige gelukzaligheid verkrijgen kunnen.
IV. Het terugwenschen van vorige tijden. Predik. VII:10. Wij verplaatsen ons gaarne in het verledene, zelfs in een verwijderd verledene, waarin wij niet geleefd hebben, en dat niettemin eene meerdere wezenlijkheid voor ons bezit, dan de geheel onbekende toekomst. Ondertusschen kunnen deze herinneringen eene schadelijke strekking hebben, daar zij ons vaak het verledene boven het tegenwoordige doen stellen. Kommervolle tijden geven daartoe veelal aanleiding. Evenwel is dit terugwenschen van het verledene af te keuren, daar het, uit een geschiedkundig oogpunt beschouwd, onredelijk, uit een godsdienstig oogpunt onbezonnen is. Onredelijk, vermits onze kennis van het verledene gebrekkig is, onze verbeelding ons vaak misleidt, ons gevoel door het tegenwoordig lijden sterker getroffen wordt, dan door de voorstelling van verledene rampen, en elke eeuw een mengsel van voor- en tegenspoed oplevert. Onbezonnen, wijl God met wijsheid den levenstijd van elk mensch bepaald heeft, zijn waakzaam bestuur zich over alle tijden uitstrekt, en iedere eeuw van Hem zoodanige gunstbewijzen ontvangt, als voor hare behoeften berekend zijn. - Over het geheel hebben wij deze Leerrede met genoegen gelezen. Het eerste deel onderscheidt zich door orde, vinding, een' vloeijenden stijl en krachtigen betoogtrant. Van het tweede deel mogen wij hetzelfde niet zeggen. Er heerscht

{==414==} {>>pagina-aanduiding<<}
hier eene duisterheid van denkbeelden, die de aandacht geheel moet doen dalen; en er wordt van de magt van het Opperwezen op een' toon gesproken, welke den Christen geenszins, maar wel den Jood uit het O.V. zou betamen; men vergelijke bl. 116. - De toepassing is hoogst schraal, en was echter voor vele vruchtbare aanmerkingen vatbaar.
V. Het Geweten. Hand. XXIV:16. De goederen dezes levens zijn, of vergankelijk, of van blijvende waarde. Tot de laatste soort behoort ook, immers behoudens zekere voorwaarden, een onberispelijk geweten voor God en de menschen. Dit wordt in de inleiding zeer uitvoerig ontwikkeld, en vervolgens gezegd, wat er, naar de leer en het voorbeeld van paulus, tot een rein geweten behoort, namelijk regtschapenheid (intégrité), godsvrucht en liefde; waarna de Redenaar afzonderlijk spreekt van een rein geweten voor de menschen en niet voor God, - voor God en niet voor de menschen, - voor God en menschen beide.
De beschrijving van de eigenschappen van een goed geweten is, gelijk elk uit deze opgave kan afleiden, verward en tevens onvolledig. Wat het geweten eigenlijk is, zegt de Schrijver niet: hij vergenoegt zich alleen met eene noodelooze opeenstapeling van meest al de plaatsen, alwaar paulus het woord geweten bezigt. Daarenboven heeft de Heer coquerel den zin van het Apostolisch gezegde niet gevat. Gewagende van de opstanding der dooden, beide der regtvaardigen en der onregtvaardigen, vs. 15, zegt de Apostel: daarom (of inmiddels) bevlijtig ik mij, om altijd een onergerlijk geweten te hebben voor God en de menschen; hetgeen blijkbaar beteekent, een geweten, dat mij niet beschuldigt van tegen God en de menschen te zondigen. De Heer coquerel, daarentegen, verstaat er door, strijdig met paulus meening, een geweten, dat door God en de menschen goedgekeurd wordt; en zoo kwam hij tot de zonderlinge, straks opgegevene, verdeeling, welke hem verpligtte, om over huichelarij en miskende deugd te spreken; terwijl hij, ge-
{==415==} {>>pagina-aanduiding<<}
trouw blijvende aan den tekst, over het geweten had moeten handelen. Bovendien is het onnaauwkeurig, te zeggen, dat de menschen ons geweten beoordeelen. Zij beoordeelen onze daden en onze bedoelingen, voor zoo verre hun die bekend zijn. God alleen kent en beproeft de gewetens.
VI. Petrus wandelende op de zee. Matth. XIV:28-31. Eerst wordt gesproken van het geloof, waarover de Heer coquerel, in zes bladzijden, verschillende bijzonderheden in het midden brengt, zonder echter onze begrippen van het geloof veel op te helderen; hetgeen wij daaraan toeschrijven, dat de Redenaar vergeet te zeggen, in welken zin hij het woord bezigt, en op welke voorwerpen hij het betrekkelijk maakt. Het geloof is, zegt hij, bl. 158, eene eigenschap van het verstand; een weinig verder verstaat hij daaronder de pligten zelve, en dan weder is het, bl. 160, een indruk van de ziel. Het objectieve en subjectieve van het geloof wordt hier niet onderscheiden; en geen wonder dus, dat de Schrijver, met de zaak verlegen, uitroept: la foi est la foi! - Vervolgens wordt de geschiedenis voorgedragen en toegelicht. Hier lezen wij, onder anderen, dat het petrus, bij zijne vraag, om jezus op de zee te gemoet te gaan, te doen was, om een wonder voor zich te verkrijgen; dat dit verlangen ongepast en onbezonnen was, en uit eene verborgene drijfveer voortkwam, die geene andere was, dan hoogmoed! ‘Welk een genoegen in deze groote omstandigheid, de eerste plaats in te nemen en de eerste rol te vervullen, zich boven zijne medeleerlingen te verheffen, meer vastheid van vertrouwen en moed te toonen, dan zij, en in hunne tegenwoordigheid zoo veel onverschrokkenheid aan den dag te leggen!.... Welk eene vreugde, al die gevaren, welke een gewoon geloof konden doen wankelen, te trotseren; welk een roem, aan zulk een trefsend wonder deel te nemen: geheel Kapernaüm zal er van gewagen!’ (Bl. 171.) Hier zal nog bij gekomen zijn, zucht naar het wonderbare en vreemde, de begeerte

{==416==} {>>pagina-aanduiding<<}
om zijn geloof op de proef te stellen, en door een' stouten stap voor altijd tegen twijfelingen te beveiligen. - Jezus zeide tot petrus: kom! Vreemd mag het schijnen, dat de Heer zoo ligt een wonder verleende; Hij, die ‘in zijn leven misschien even zoo veel wonderen geweigerd als toegestaan heeft’!! (bl. 175); - doch dit was thans noodig en heilzaam. Petrus overmoed moest vernederd worden. Hij waagt zich op de zee: ras doorziet Hij zijne vermetelheid; zijn vertrouwen begeeft hem; hij zinkt, en wordt door jezus gered.
Wij meenen, dat deze verklaring vol gewaagde onderstellingen is, en weinig overeenkomt met het doorgaande karakter van petrus. De Heer coquerel erkent zelf, dat petrus hier aan eene eerste opwelling gehoor gaf, dat hij handelde zonder na te denken, bl. 165, 167; en dit zeggen wij met hem. Doch wij vinden in zijn bedrijf geen spoor van hoogmoed, vermetelheid, zucht om te schitteren en zijne krachten te beproeven. Gelijk wij hem overal aantreffen, zoo ook hier: driftig, voorbarig, onberaden, door den indruk van het oogenblik overmeesterd, vol zelfvertrouwen, maar zwak wanneer er gehandeld moet worden; bij dit alles echter opregt, welmeenend en edeldenkend. Hij ziet jezus op de zee gaan; getroffen door zijne Goddelijke grootheid, wil hij Hem te gemoet ijlen. Kom! zegt de Heer, op den minzamen toon der bewilliging. Petrus gaat, en zinkt, - niet, gelijk coquerel wil, omdat hij zijne vermetelheid inzag, maar uit vrees. De tekst zegt uitdrukkelijk: ziende den sterken wind, werd hij bevreesd. Doch de Heer coquerel heeft voorzigtiglijk begrepen, van deze woorden niet te moeten gewagen. - Waarom het geloof bij petrus verdween, wordt onverklaarbaar, wanneer men, met den Heer coquerel, aanneemt, dat hij eene proef van de sterkte van zijn geloof wilde zien. Immers in dat geval moest zijn vertrouwen versterkt en zijn moed onwankelbaar geworden zijn, toen hij, na een of twee stappen op zee gedaan te hebben, bemerkte, dat hij niet zonk, maar op de baren staande bleef.

{==417==} {>>pagina-aanduiding<<}

De toepassing kon niet dan zeer verkeerd uitvallen. Hier bevat zij zelfs hoogstgevaarlijke stellingen. Zij waarschuwt de toehoorders, NB, tegen de poging, om hier beneden volmaakt te willen worden, gelijk onze Vader in de Hemelen volmaakt is, bl. 182, - om naar grooter heiligheid te streven, dan waartoe het mogelijk is hier op de wereld te geraken, - en om niet, vóór dat het tijd is, uitverkorene, regtvaardige menschen te willen worden: dit noemt de Heer coquerel onbezonnene en ligtvaardige wenschen, gelijk aan die van den Zoon van jonas (waarschijnlijk eene drukfout voor jona)!
VII. De Goddelijkheid van het Christendom. 1 Kor. I:13. Is paulus voor u gekruist? De Heer coquerel begint met te zeggen, dat het Evangelie geen woord bevat, hetwelk met dit woord kan vergeleken worden (joan. VII:46!); waarna hij dit denkbeeld, op zijne wijze, uitbreidt, den staat der Korinthische gemeente beschrijft, de aanleiding en hoofdinhoud des Briefs opgeeft, den tekst toelicht en gebruikt, om te betoogen, dat de drie voornaamste weldaden van het Evangelie, t.w. de genade onder verzoekingen, de rust onder beproevingen, en de zaligheid bij den dood, van den Heer komen, niet van menschen. Hierop volgt eene tweede inleiding, waarin gezegd wordt, dat God zich, bij zijne openbaringen, ja wel van menschen bediend heeft, doch hun' dienst niet noodig had; waarna de verdeeling der preek andermaal, in dezelfde bewoordingen als boven, wordt opgegeven.
De ontwikkeling van het eerste deel is flaauw en onvolledig. Niets vindt men daar van de hooge bestemming, welke het Christendom den mensch aanwijst, van de zedelijke kracht, die het Evangelie bij hem vooronderstelt, van de Goddelijke hulp, elke deugdzame poging toegezegd, noch van de krachtige drangredenen tot volharding uit het besef van Gods liefde en van jezus voorbeeld. - In het tweede deel worden al de troostgronden, welke de menschen elkander in dagen van leed toevoegen, als onvoldoende uitgemonsterd. Dit betoog klinkt nu en dan

{==418==} {>>pagina-aanduiding<<}
zeer onvoorzigtig. Onder anderen wordt het een dwaze troost genoemd, om onze door rampen nedergedrukte vrienden tot het opvatten van de eene of andere belangrijke werkzaamheid te willen aansporen!
Over het algemeen vragen wij, of de Heer coquerel zijnen tekst niet meer uit het oog verloren heeft, dan noodig was; of de weldaden, die wij aan christus kruis (is paulus voor u gekruist?) verschuldigd zijn, niet op den voorgrond gesteld hadden moeten worden; of het verband ook geene aanleiding gaf, om te spreken van de voortreffelijkheid onzer Christelijke kennis boven menschelijke wijsheid, vs. 17 v.v.? Voorts is het blijkbaar, dat de preek niet geeft, wat het opschrift belooft. De Goddelijkheid van het Christendom wordt hier niet bewezen, maar ondersteld, en dan aangetoond, dat de leeringen en weldaden van het Evangelie voor onze dierbaarste aangelegenheden meer waarde hebben, dan hetgeen ons buiten het Evangelie geleerd en aangeboden wordt. Hinderlijk was ons in deze Leerrede het gedurig en buitensporig herhalen van den tekst, dikwerf zonder eenig doel, en slechts als een klank, waarmede men den oppervlakkigen hoorder verrast, maar den nadenkenden moet doen glimlagchen.
VIII. De grondbeginselen der Hervorming. Psalm CXVI:10: Ik heb geloofd, daarom sprak ik. De tekst is niet veel meer dan motto. Na eene uitvoerige inleiding, onderscheidt en ontwikkelt coquerel drie grondbeginselen, welke door de Hervorming in het licht gesteld en gezag verkregen hebben: vrijheid van onderzoek, vrijheid van geloof, en vrijheid van eerdienst. Deze stukken worden met veel gematigdheid en kennis van zaken ontvouwd. Inzonderheid hebben wij met genoegen gelezen, wat hier gezegd wordt van de zoogenoemde eenheid der Roomsche Kerk, bl. 242-244, - van het geoorloofde verschil van denkwijze in het godsdienstige, bl. 245, 246, - van de verdraagzaamheid, bl. 254-256. Het derde deel komt ons echter minder wèl doordacht voor. Hier verwart de Schrijver vrijheid

{==419==} {>>pagina-aanduiding<<}
van eerdienst met vrijheid van geweten. Alwat hij in dat gedeelte zegt, had evenzeer tot opschrift kunnen dragen vrijheid van geloof, zijnde het eerste deel der Leerrede. Wij kunnen niettemin de lezing van het gansche stuk met ruimte aanbevelen. Hetzelve ademt denzelfden geest, als de schriften van den Heer charles coquerel, Redakteur van de Revue Protestante te Parijs, en Broeder des Amsterdamschen Leeraars.
IX. De winst des Christens. i tim. VI:6, 7. Eene Leerrede op een' opgegeven tekst, ter opening der Walsche Kerkvergadering. In de inleiding (ruim zes bladzijden lang) wordt gezegd, dat het Christendom voor onzen aardschen toestand evenzeer berekend is, als het ons voor een beter aanzijn vormt, wijzende ons den weg, om zoo wel voor deze, als voor eene volgende wereld te leven. Voorts wordt de tekst opgehelderd, zeer kort (dit keuren wij goed), doch tevens zeer gebrekkig. Indien de Heer coquerel het oorspronkelijke ingezien, of eene goede Commentarie opgeslagen had, zou hem gebleken zijn, dat paulus woorden een terugslag zijn op het vorige vers, waar van winstbejag gesproken wordt, en dat de aannemelijkste verklaring, die ook den besten zin oplevert, deze is: Voorzeker is de Godzaligheid een groot, winstgevend goed, wanneer zij gepaard gaat met vergenoegdheid; met andere woorden: De Christen streve naar deze vergenoegdheid, en trachte daarmede zijnen wandel te versieren; want wij hebben niets in de wereld gebragt, vs. 7 enz.; gevende de Apostel in de volgende vss. 9 en 10 nog eene tweede beweegreden op, om van alle winstbejag af te zien, de gevaren namelijk, waarin het geloof door het rusteloos zoeken van rijkdom onvermijdelijk gewikkeld wordt. Deze opvatting zou den Heere coquerel een naauwkeuriger bepaald onderwerp aan de hand gegeven hebben, dan hetgeen hij nu behandeld heeft. Vooreerst beschouwt hij het goed, hetwelk wij moeten trachten te verwerven, Godsvrucht met vergenoegdheid; vervolgens de drangreden: Wij hebben niets in de wereld, enz.

{==420==} {>>pagina-aanduiding<<}

In het eerste deel zal betoogd worden, dat er geene vergenoegdheid is zonder Godsvrucht, en omgekeerd. Zonderling is deze bewijstrant. De Apostel immers spreekt van Godzaligheid en vergenoeging, als zijnde ieder afzonderlijk, op zichzelve, goed en begeerlijk; doch paulus vindt het geraden, ook bij Godzaligheid tevredenheid met een middelmatig bestaan te voegen. De tegenstelling, door den Redenaar voorgedragen, is dus geheel buiten den tekst. Daarenboven verwart de Heer coquerel, in zijn betoog, vergenoegdheid (welke hij zeer goed zegt, daarin te bestaan, dat wij den voorspoed genieten, zonder ons door denzelven te laten verblinden, en op den tegenspoed acht geven, zonder moedeloos te worden, bl. 270) met zielerust, welke de zondige en ongeloovige mensch niet kent, en die alleen door een opregt geloof in God en den Zaligmaker te verkrijgen is. Volkomen waar; maar hier had iets anders moeten bewezen worden. - In het tweede deel wil de Schrijver niet aantoonen, dat Godzaligheid en vergenoeging een grand bien zijn: dit betoog is te duidelijk en nutteloos; maar dat beide eigenschappen un gain, eene winst, opleveren. Het onderscheid tusschen deze, bij hem voor zoo belangrijk gehoudene, uitdrukkingen vatten wij niet. Niet gaarne zouden wij voorts, met den Heer coquerel, willen volhouden, bl. 282, dat de dood ons alles ontneemt, ook de vruchten van onzen arbeid, onze aardsche ondervinding en wetenschap. Openb. XIV:13. Het slot is een betoog, dat het Christendom geen treurige Godsdienst is. Hier wordt veel goeds gezegd; doch het geheel heeft slechts eene verwijderde betrekking op het behandelde onderwerp.
X. Demetrius. 3 joan. vs. 12: Aan demetrius wordt getuigenis gegeven door allen en door de waarheid zelve. Eene Bevestigingsrede. De inleiding bevat eene beeldrijke voorstelling van de bezwarende taak, die den Evangeliedienaar is opgelegd. ‘Met de eene hand ondersteunen wij de Ark des Heeren, en dikwerf rusten wij met de andere op een gebroken

{==421==} {>>pagina-aanduiding<<}
riet. Daar wij onvermogend zijn, om u door onze eigene kracht te heiligen, zoo moet de wolk, het teeken der Goddelijke tegenwoordigheid, in de tempelen, waar wij u geleiden, nederdalen; doch wanneer zij verschijnt, kunnen wij, evenmin als de Priesters van salomo, blijven staan, om het dienstwerk te verrigten, omdat de heerlijkheid des Heeren Gods huis vervult; en evenwel het Christendom heeft dat dienstwerk noodig.’ - De Leeraar behoeft dus velerlei ondersteuning, Goddelijke ja, maar ook menschelijke. Vooreerst wordt hier gevorderd, dat allen hem getuigenis geven, in dien zin, dat zij hem hunne achting en vertrouwen schenken. Doch de Leeraar moet zich vervolgens deze gevoelens waardig betoonen, want ook de waarheid moet hem getuigenis geven; met andere woorden, zijn geweten moet hem zeggen, dat hij achting en vertrouwen verdient. - Wij twijfelen zeer, of deze opvatting rigtig is. De waarheid zal wel in den tekst, gelijk vs. 3, 4, 8 en 2 joan. vs. 1, 2, 4, de leer der waarheid, het Evangelie, beteekenen, en de zin zijn: demetrius wordt algemeen geacht, en ook door zijnen ijver voor het Evangelie heeft hij aanspraak op een loffelijk getuigenis. - Een warme, krachtige epilogus besluit deze Leerrede.
De Lezers van dit Tijdschrift zullen nu over den inhoud en vorm der hier voorkomende Leerredenen eenigermate kunnen oordeelen. De voorstanders eener strenge eenheid van onderwerp zullen in de preekmethode van den Heer coquerel weinig behagen vinden. Evenwel elke methode is bruikbaar, en de keus hangt veelal af van den smaak en denktrant des Predikers. Dan er zijn, meenen wij, eenige algemeene regelen, op elke predikwijze toepasselijk, waartegen de Heer coquerel bij herhaling zondigt. Zoo zijn zijne inleidingen doorgaans buitensporig lang, en, of geheel, of gedeeltelijk, louter bijwerk. Daarentegen mist men niet zelden een slot, epilogus, of peroratie, waarin het gezegde zamengetrokken of toepasselijk aangewend wordt. Wij twijfelen ook zeer, of de wijze, waarop coquerel zijne denk-
{==422==} {>>pagina-aanduiding<<}
beelden voordraagt, geschikt is, om dezelve in het geheugen der toehoorders te prenten. Op vele plaatsen vonden wij zijne redenering ingewikkeld en duister, zoodat het ons bezwaarlijk viel, de volgreeks der gedachten op te geven.
Hoezeer de Heer coquerel de verklaring der H.S. verwaarloost, en zelfs niet eens bekend toont te zijn met hetgene daartoe behoort, is uit ons verslag gebleken. Dit gebrek valt bij den onderhavigen bundel te meer in 't oog, daar hier verscheidene teksten voorkomen, die allezins verklaring behoeven. Vanhier, dat de plannen doorgaans geheel willekeurig zijn, en de gronddenkbeelden noch uit den tekst, noch uit den zamenhang genomen, maar louter voortbrengselen zijn van des Redenaars vlugge verbeelding, zoodat men vele fraaije plaatsen met weêrzin leest, vermits men iets anders verwacht, dan men vindt. In dit opzigt heeft de Heer coquerel het weinig verder gebragt, dan de beroemde Fransche Predikers der eeuw van lodewijk XIV. Niet, dat hij van den Bijbel geen gebruik maakt. Integendeel, zijne preken zijn opgevuld met aanhalingen uit den Bijbel, toespelingen op Bijbelsche gezegden en gebeurtenissen; de geheele Bijbelsche Geschiedenis zweeft hem gedurig voor den geest, en is de bron, waaruit hij overvloedig schept. Doch hij gaat hierbij zonderling te werk. In ééne zinsnede vliegt hij met u den ganschen Bijbel door, springt van Sinaï op Thabor, verplaatst u van het Evangelisch grondgebied eensklaps midden in de Israëlitische Theocratie, uit het Christelijk bedehuis in den Jeruzalemschen tempel, onwijsgeerig tijden, plaatsen, personen en omstandigheden dooreenwarrende.
Wat den stijl betreft; zullen wij ontkennen, dat hij sierlijk, roerend, wegslepend is? Neen, dat zullen wij niet; maar wij zullen den moed hebben van te zeggen, dat het de stijl niet is, dien wij voor den Christelijken leerstoel gepast keuren; dat die beslissende, magtspreukige toon, dat bestendig gebruik van den tweeden persoon, waarbij de Spreker zichzelven schijnt uit te sluiten, ons dikwerf

{==423==} {>>pagina-aanduiding<<}
zeer hinderlijk voorkwam. Wij zullen verder gaan, en betuigen, dat wij hier dat keurige, vloeijende, beschaafde Fransche proza niet aantreffen, waardoor de schriften der beste Fransche Letterkundigen van vroegeren en lateren tijd zich onderscheiden. ‘Leerredenen,’ zegt de Heer coquerel, ‘zijn niet gemaakt om gelezen te worden,’ - en dit geldt althans van de zijne volkomen. Afgebrokene zinsneden, opzettelijke gapingen, waarop wij door puntjes... worden opmerkzaam gemaakt, verrassende afwisselingen van den oratorischen en gemeenzamen toon; alles geeft te kennen, dat hier actie bij behoort, dat het ontbrekende door gebaren enz. moet worden aangevuld. Alles verraadt den toeleg om effekt te doen. Wie met aandacht leest, wat, naar het oordeel des Heeren coquerel, tot het vervaardigen eener Leerrede vereischt wordt, (Voorr. bl. 13) zal dit hoofddoel zijner stukken niet voorbij kunnen zien. Nu en dan stieten wij op woorden en volzinnen, die eenen kieschen stijl ontsieren; b.v. désappointer, bl. 4. s'apitoyer, bl. 35. le vouloir de Dieu, bl. 121. advenir, bl. 211. recrépir, bl. 316. savourer un prodige, bl. 178. les Apotres écoutent la bouche entrouverte, bl. 170. faire acte de présence dans le temple, bl. 266. l'homme pleure dans le monde le moins qu'il peut, bl. 287 enz. - dan eens op volslagen onzin: Il n'y a qu'une rédemption et qu'une immortalité, de même que la croix et la tombe de jésus sont des choses uniques, bl. 73. A l'éternité suffira l'éternité, bl. 122.
Des sentimens d'intégrité - qui s'assujettissent notre conduite, notre vie, notre ame, notre mort même, bl. 138. Tout serait bien, si Dieu n'en savait pas plus que les hommes, bl. 143. Les miracles de jésus produisaient sur les assistans les mêmes impressions qu'aujourd'hui, sur nous, les mystères, bl. 174 enz. - soms, en wel meer dan wij verwacht hadden, op taalfouten; zoo als bl. 74. si vous cherchez quelle voix que la sienne, voor quelle autre of iets derg. s'élancer en une phase, bl. 115. préjugé, où se complait le fanatisme, bl. 126. en

{==424==} {>>pagina-aanduiding<<}
trop de développemens, bl. 134. en une bonne conscience, en une conscience pure, bl. 135. (In het geheel zijn er in het gebruik van en en y vele grammatikale zonden aan te wijzen, zoo als bl. 167, 222, 235.) ce n'est jamais pour soi seul, bl. 140. plus que le texte indique et contient, voor n'indique et ne contient, bl. 133. tenons donc - nous constamment occupés, voor tenons nous donc - constamment occupés, bl. 90. enz. De twee opeenvolgende volzinnen, bl. 195. Enfin l'ingrate, enz. zijn bijna niet uit te spreken. Doch wij willen den Lezer niet noodeloos vermoeijen, en houden den verderen inhoud van ons lijstje voor ons.
Wanneer wij nu nog den onderhavigen bundel met den vorigen vergelijken, en daarbij bedenken, dat er een tijdvak van tien jaren tusschen beide ligt, dan zal de uitkomst voor het latere werk des Heeren coquerel niet in allen deele gunstig zijn. Wij treffen toch hier niet alleen dezelfde hoofdgebreken aan, die wij in den eersten bundel opmerken; maar zij komen ons voor, nu meer in 't oog te vallen; terwijl wij er tevens andere ontdekken, welke de vroeger uitgegevene Leerredenen of niet, of minder ontsieren. De uitvoerigheid onzer Recensie verhindert ons, dit breeder te ontwikkelen en met proeven te staven.
Met leedwezen bespeuren wij, dat ons verslag over het algemeen ongunstig is uitgevallen. Wij betuigen plegtig, dat geene partijdigheid, maar zuivere waarheidsliefde, onze pen bestuurde. Gaarne doen wij hulde aan de verdiensten des Heeren coquerel, wiens sterke zijde wij even goed kennen als bewonderen. Reeds bij de uitgave zijner eerste Leerredenen ontdekten wij in hem eene groote mate van menschenkennis en vernuft, eene levendige en rijke verbeelding, de gaaf, om zijne denkbeelden op eene bevallige en treffende wijze uit te drukken; en, zoo dikwerf wij hem hoorden, erkenden wij, dat hij in de oratorische voordragt eene buitengewone hoogte heeft bereikt. Het gebrekkige van zijne opstellen inziende, willen wij niet vergeten, dat hij een Kweeke-
{==425==} {>>pagina-aanduiding<<}
ling is der School van Montauban, met onze Nederlandsche Universiteiten niet te vergelijken; ofschoon het ons bevreemdt, dat een twaalfjarig verblijf in ons Vaderland niet voldoende geweest is, om hem met onze vorderingen in de Godgeleerde wetenschappen bekend te maken. Overtuigd, dat zijn roem thans gevestigd en voor alle partijdige aanranding veilig is, meenden wij de waarheid te kunnen en te mogen zeggen, zonder ongunstige vermoedens te verwekken, of de vrienden en bewonderaars van den Heer coquerel tegen ons in het harnas te jagen.
Wij hadden daarbij nog eene bedoeling, welke wij niet verhelen willen. Mannen van buitengewone talenten, gelijk de Heer coquerel, oefenen doorgaans een' krachtigen invloed uit op allen, die bestemd zijn, om in hunnen werkkring te arbeiden. Zij vinden of navolgers of naäpers. Wij hopen, dat ons verslag Studenten en jonge Predikanten, inzonderheid hen, die zich voor de Walsche Kerken in ons land vormen, of die reeds werkelijk in dezelve het predikambt uitoefenen, overtuigen zal, dat de Heer coquerel hun model niet zijn mag; dat zij zijne preekmethode, stijl en voordragt niet kunnen navolgen, zonder hunne eigene oorspronkelijkheid te verloochenen, de vruchten van een beter onderwijs te verwaarloozen, en hunne wezenlijke meerderheid op te offeren, om zwakke kopijen te worden van een op zichzelven staand origineel. Wij bidden hen te bedenken, dat Leerlingen van eenen heringa, van voorst, van der palm en van hengel een fonds bezitten, waartegen de schitterende rijkdom van uitlandsche Predikers niet kan opwegen; en wij wenschen, dat zij dit gulden woord van den Heer coquerel (bl. 325) steeds in gedachte mogen houden: le Sanctuaire n'est pas un théatre dressé pour y briller!





{==426==} {>>pagina-aanduiding<<}

Proeve eener oordeelkundige Geschiedenis van de bij Gevaccineerden waargenomene Kinderziekte, benevens een Onderzoek aangaande het wezen, de oorzaken en de voorbehoeding dezer Ziekte, door Dr. A.F. Lüders, Koninklijk Geneesheer te Eckernförde in het Hertogdom Sleeswijk, enz. Vertaald en met een Aanhangsel vermeerderd door J. de Brauw, Doctor in de Geneeskunde te Woerden. Te Leiden, bij C.C. van der Hoek. 1827. In gr. 8vo. XII en 337 bl. f 2-90.

Sinds de invoering de Koepokinenting hoorde men hier en daar van Kinderpokken bij Gevaccineerden gewagen, die echter in haren loop van de gewone Kinderpokken aanmerkelijk verschilden. De voorbeelden werden menigvuldiger, bovenal bij heerschende Pokken-epidemiën; en uit het vaderland zelf der Vaccine kwam menig berigt desaangaande. Dusdanige berigten en waarnemingen deden het begrip ontstaan van Varioloïden, of gewijzigde Kinderpokken, omtrent wier oorsprong, aard en toevallen de gevoelens der Geleerden zeer uiteenliepen. Het werd derhalve noodig, het daaromtrent bekend gemaakte niet slechts te verzamelen, maar ook te onderzoeken, te proeven en te ziften. Aan dit noodige poogde Dr. lüders te voldoen, en gaf in den jare 1824 zijn Versuch uit einer Kritischen Geschichte der bei Vaccinirten beobachteten Menschenblattern, waarin men al, wat tot op dien tijd toe over dit onderwerp is in 't licht gekomen, vindt bijeenverzameld, en tevens een onderzoek aantreft over de natuur, oorzaken en verhoeding dezer ziekte. Dit werkje, het volledigste zeker, 't welk over genoemde stoffe geschreven is, werd twee jaren later vertaald door den reeds door vroeger' letterarbeid bij land en kunstgenooten be kenden Dr. de brauw, praktiserend Arts te Woerden; en het is deze vertaling, welke wij thans voor ons hebben. Voor hen, die belang stellen

{==427==} {>>pagina-aanduiding<<}
in eene zaak van zoo veel gewigt voor de menschelijke zamenleving, en inzonderheid voor beoefenaars der Geneeskunst, is deze Proeve onontbeerlijk tot onderzoek en kennis der waarheid.
De geleerde Auteur vermeldt eerst uitvoerig de waarnemingen van anderen en van hemzelven, behandelt in eene tweede Afdeeling het pathologische, onderzoekt in een derde gedeelte de oorzaken, en spreekt in eene vierde Afdeeling over de middelen ter verhoeding van het ontstaan van Kinderpokken bij Gevaccineerden; terwijl in een Aanhangsel de laatste narigten daaromtrent worden medegedeeld. Als kenmerken der Varioloïden geeft de Schrijver op: onregelmatige uitbotting, gebrek aan volkomene ettervorming en etterkoorts, spoedige opdrooging; kenmerken, welke ook door Recensent zijn waargenomen. Eene regelmatig afgeloopene Vaccinatie houdt hij voor een volkomen en zeker voorbehoedmiddel tegen de Kinderziekte, en zoekt in het gemis van dezen regelmatigen afloop, hetzij door onvolkomene Koepokstof, hetzij door andere oorzaken verwekt, de aanleiding tot het ontstaan van gewijzigde Kinderpokken bij latere besmetting. Ook schijnt de Heer lüders eene ontaarding der Koepokstof te stellen; waarom hij de noodzakelijkheid beweert van het vernieuwen der stof uit de pok der Koe zelve. Uitvoerig vooral is de Schrijver over de verhouding tusschen Varioloïden en Varicellae, en stelt tweederlei varieteit van Varioloïden, waarvan de eene, om derzelver overeenkomst met ware Kinderpokken, Varioloïs Vaccinica, de andere, om derzelver vorm en karakter, Varicella Vaccinica genoemd wordt. Onder de middelen, ter voorkoming van Kinderziekte bij Gevaccineerden, telt de Schrijver eene zoo veel mogelijk volkomene Koepokinenting, eene nu en dan plaats hebbende vernieuwing der Koepokstof, en eene spoedige en algemeene Vaccinatie.
Recensent onthoudt zich voorbedachtelijk van alle aanmerkingen omtrent de hier geopperde vooronderstellingen, daar de geheele zaak tot nog toe alleen voorwerp van waarneming, en alle bespiegeling niet meer dan loutere gis-
{==428==} {>>pagina-aanduiding<<}
sing wezen kan. Intusschen miste hij hier en daar logische juistheid in des Schrijvers redeneringen en gevolgtrekkingen. Dit neemt evenwel niet weg, dat deze Proeve als hoogstbelangrijk voor de kennis der gewijzigde Kinderpokken beschouwd moet worden, en de vertaling derzelve, als een verdienstelijke arbeid, allen lof verdient. Deze laatste is, zoo ver wij konden nagaan, juist en ongedwongen, en door de bijgevoegde vergelijking van lüders' werkje met de door onze Haarlemsche Maatschappij bekroonde Verhandeling van Dr. gittermann nog in waarde verhoogd geworden.




Nagelaten en verspreide Letterarbeid, meest in luimigen trant vervat, van Jacob Vosmaer, in leven Med. Doctor en Hoogleeraar te Utrecht. II Deelen. Te Haarlem, bij V. Loosjes. 1827. In gr. 8vo. f 5-80.

De vroeg gestorvene en werkzame vosmaer, wiens uitgebreide kundigheden tot geen gering sieraad der Utrechtsche Hoogeschool verstrekten, heeft zich als schrijver, ook bij het grooter publiek, door onderscheidene luimige stukjes bekend gemaakt, waarvan het beste gedeelte vroeger in het Mengelwerk van dit Tijdschrift geplaatst is geweest. Wie herinnert zich hier niet het leven en de wandelingen van Meester Maarten Vroeg, de Leefregels enz.? Intusschen was het een gelukkig denkbeeld, om bij dit verspreide ook het nog onuitgegevene nagelatene van denzelfden aard te voegen, en dus aan de vergetelheid te ontrukken. Alle stukken zijn wel niet van dezelfde waarde; en wij twijfelen geenszins, of vosmaer zelf zou, als hij de uitgave bij zijn leven bezorgd had, het een en ander hebben teruggehouden; na eene aandachtige lezing, echter, erkennen wij gaarne, met den uitgever, in zijn voorberigt, dat alle de hier verzamelde voortbrengsels eenen geest ademen, die, getrouw opgevangen en meer en meer doordringende tot de onderscheidene standen der menschelijke zamenleving, niet

{==429==} {>>pagina-aanduiding<<}
nalaten kan, het gebied van gelouterde kennis, ware deugd en ongeveinsde godsvrucht van lieverlede uit te breiden. Vragen wij toch, hoedanig die geest is, wij hooren overal een' man tot ons spreken, die in menschen en menschelijk geluk een warm belang stelt, die aan zijne medebroeders gedurig toeroept: Keert tot de Natuur weder; daarvan af te wijken, is de bron uwer rampen! Geheel doordrongen van 's menschen hooge bestemming, en geloovende aan menschelijke deugd, kent hij geene andere beschaving, dan die onze geheele menschheid veradelt, en noch het gevoel ten koste van het verstand ontwikkelt, noch het verstand ten koste van het gevoel, maar die alle stralen der menschelijkheid in één middelpunt van volkomenheid tracht te vereenigen. Zulk een schrijver is zeldzaam genoeg om belangrijk te zijn, en genoeg in tegenspraak met het gros der menschen om voedsel te vinden voor ongezochte luimigheid. - Wij willen, om ons oordeel te staven, van het voornaamste in deze twee bundels eenig nader verslag geven. Het min belangrijke of nog genoegzaam in het geheugen bewaarde zullen wij slechts met een enkel woord aanwijzen.
Het eerste deel bevat vooreerst (I) een betoog over de medewerking van de drie Rijken der Natuur tot instandhouding harer groote huishouding, hetwelk ten opschrift draagt: Sporen der Godsregering in de Natuur.
II. De waarde der Natuurkunde voor den mensch als mensch. Ziehier het beloop dezer verhandeling. De natuurkunde verfijnt onzen smaak, en is ons tevens eene rijke bron van ware genoegens. In de beschouwing der natuur leert men de kunst van waarnemen, oefent en scherpt men zijne zintuigen. De beschouwing der natuur vermeerdert onze kennis, en verschaft onzen geest eene gedurige bezigheid. De natuurkunde prijst zich aan door hare zekerheid, haren rijkdom, en door het opleiden tot de nasporing van het verband tusschen oorzaken en gewrochten. Zij veredelt, eindelijk, ons hart, en maakt hetzelve vatbaar voor ware godsvrucht en deugd. Zij leert ons diepen eerbied voor het Opperwezen, doet ons

{==430==} {>>pagina-aanduiding<<}
onze afhankelijkheid van hetzelve levendig gevoelen, vervult ons met ongeveinsde nederigheid, en bevestigt ons vertrouwen op de Goddelijke voorzienigheid, welke in het groot Heelal alles gadeslaat en onderhoudt.
III. Eene voorlezing over het droomen. Het ligchaam heeft het grootste aandeel aan het ontstaan der droomen, waarvan vele door de werking der voorwerpen buiten ons op onze zintuigen, en in het bijzonder op ons gevoel en gehoor, veroorzaakt worden. Gedurende het slaapwandelen gaat alles machinaal, even gelijk wij over dag machinaal langs grachten en op straten den ons bekenden weg wandelen, die ons tot een zeker bepaald punt geleiden moet, terwijl de geest daarmede niet bezig en met geheel iets anders onledig is.
IV. De beteekenis der droomen, mede eene voorlezing. De zenuwen van onze ingewanden ontvangen indrukken, wier werking op het werktuig onzer gedachten in den wakenden toestand door de sterkere indrukken der uitwendige zintuigen onderdrukt wordt. In de kindschheid is er nog eene zamenstemming tusschen de onderscheidene deelen van het zenuwstelsel, en aan den anderen kant zijn de indrukken in dat leefperk zeer levendig. Geen wonder derhalve, dat in den droom deze indrukken terugkeeren, dit verband weder hersteld wordt. De droomen herinneren ons daarenboven onze dagelijksche bedrijven, en openbaren niet zelden onze manier van denken, onze inborst; zij staan derhalve in verband met onzen vroegeren toestand. Nog meer staan zij in betrekking met den toestand, waarin wij ons op het oogenblik van droomen bevinden. Vooral midden in den nacht ontstaan de droomen uit inwendige oorzaken. Geheel ongegrond is echter het verlangen, om uit droomen het toekomende te voorspellen. ‘Wat zullen de droomen ons meer van het toekomende leeren, dan de bedachtzame overweging van het verledene en tegenwoordige ons leert, wanneer wij waken? Zal de loods, om de verre kust te zien en de verborgene klippen te ontzeilen, zijne oogen sluiten en zich gemakkelijk nedervlijen? Onze geest ruste in den slaap; dan is hij wakend wakker.’

{==431==} {>>pagina-aanduiding<<}

V. Het leven en de wandelingen van Meester Maarten Vroeg. Een dorpchirurgijn van gezond verstand deelt ons hier zijne opmerkingen mede, nu eens luimig, dan weder ernstig en gemoedelijk. Dit is wel het geestigste uit de geheele verzameling, en geheel ingerigt naar de behoeften van onzen tijd. Bovenaal heeft het laatste hoofdstuk, over de opvoeding, eene zeer nuttige strekking. Regt naïf is vooral het twaalfde hoofdstuk: Verzinsel en waarheid uit zijn leven. Wij onthouden ons echter van breedere aankondiging; het geheel zal nog versch genoeg in het geheugen der lezers van dit Tijdschrift zijn.
VI. Maartsche buijen. Eene voorlezing. De schrijver zegt, in den aanvang dezer verhandeling, om een onderwerp verlegen te zijn geweest; deze verlegenheid blijkt ook uit de voorlezing zelve, die, naar ons oordeel, den regten toon van ongedwongene scherts niet bezit. In de inleiding geeft hij voor, een traktaatje over de Maartsche buijen in den mensch bij een Grieksch filozoof gevonden te hebben, en zegt, hiervan eene vrije vertaling te geven; doch hij heeft aan het fragment geene echt antieke kleur weten te geven.
VII. Dat weelde den staat bederft, draagt de schrijver in eene luimige voorlezing voor, onder het opschrift van: invloed der maag op het volksgeluk.
VIII. De drie Leefregels. Geene angstige bepalingen, geen verbod van een kop koffij of thee. ‘Het is niet ieder mensch gegeven, al de jammeren te beseffen, die de ruitjes van eene wasel vullen, of uit den geurigen wasem van een kop koffij in onzen neus stijgen.’ De schrijver zegt hier alleen, wat het hem gegeven is te beseffen, en zijne leefregels zijn eenvoudig deze drie: een zoo veel mogelijk afwisselend leven, om zich aan alles te gewennen, en geen slaaf te zijn van eene al te vreesachtige inachtneming zijner gezondheid (oportet varium habere vitae genus, celsus); tevredenheid met ons lot, en tevredenheid met onszelven, door een gerust geweten te verkrijgen.
(Het verslag van het IIde Deel hierna.)





{==432==} {>>pagina-aanduiding<<}

Francisci Burmanni, V.D.M., Viri clarissimi, Itineris Anglicani Acta Diurna. Quae nunc primum edidit, praefatus est notisque illustravit Abrahamus Capadose, Med. Doct. Amstelaedami apud J.H. den Ouden. 1828. Formâ 8vâ maiore. Pagg. XX, 79. f 1-25.

Volgens gewoonte van dien tijd, had franciscus burmannus de Zoon eenige aanteekeningen gemaakt, ten gerijve zijner bloedverwanten, maar vooral ten nutte van hen, die naderhand eenig schriftelijk berigt aangaande hem begeerden te geven. Zelfs Predikers in partibus maakten hiervan hun werk, opdat ook het nageslacht van hen iets meer zoude weten, dan dat zij Predikers in partibus geweest waren. Men moet evenwel erkennen, dat zij geenszins het doel hebben gehad, om, na verloop van eene eeuw, deze hunne aanteekeningen aan de nakomelingschap in handen te laten geven, welke misschien even veel waarde zou hechten aan dit oudmodisch geschrijf, als elke kleindochter aan de garderobe van hare grootmoeder. Burmannus heeft ten minste dit geschrijf niet bestemd voor eenig Publiek; want in hetzelfde dagboek zijner reis naar en door Engeland heeft hij louter familieberigten geplaatst, van welke een enkel zelfs in het Nederduitsch geschreven is.
Het is in ons oog heiligschennis, gepleegd aan de nagedachtenis van eenen beroemden man, met zoo veel ophefs, als hier gemaakt wordt door capadose, aanteekeningen mede te deelen, welke nu zekerlijk hebben uitgediend, schoon zij van wezenlijk nut zijn geweest bij het opstellen der Lijkrede van den beroemden drakenborch op onzen burman. Aan deze heiligschennis nemen wij geen deel, en daarom stappen wij van burman's geschrijf af.
Dit verslag zal zich dan het liefst tot den Doctor bepalen, die, blijkens dit zijn geschrijf, zich voor degelij-
{==433==} {>>pagina-aanduiding<<}
ken arbeid heeft weggeworpen. Het best van alles is, dat de man in het Latijn heeft geschreven. Zoo toch ontvangt hij naam onder de zijnen, voor wie dit zijn geschrijf meestal hieroglyphisch is. Deze taal moest door dit slag van volk algemeen gebruikt worden; zoo zouden zij handelen more maiorum (even als vorige wargeesten), en hunne kliek zou hen aangapen als monsters van geleerdheid, omdat deze de taal der geleerden niet weten te onderscheiden van de geleerde wartaal.
De Voorrede is uitvoerig in hetgeen hier niet te pas komt. Zij is gerigt aan den Christelijken Lezer; dat is zekerlijk, in den geest der Bilderdijkers verklaard: aan ieder, (Jood of Christen, van Vader augustinus af) die zoo denkt, als ik. Capadose moet hier wel teruggaan; anders heeft hij geene lezers, en zijn boekje, dat, even als zijn overig geschrijf, misdruk is, wordt dan ook voor misdruk gehouden. Het eenige, dat wij, in deze lange Praefatio, voor waarheid hebben gegroet, is te vinden bl. XIX: ‘Hij vreest, namelijk, door die lange’ - wij voegen er bij: en langwijlige - ‘Voorrede en de’ - zoutelooze - ‘Aanteekeningen, dit werkje magis onerasse quam ornasse.’ Nog al nederig uitgedrukt door den Doctor. Doch dit slag van volk is nederig, maar in eene vreemde taal. Om de fraaije woordspeling, behouden wij die weinige Latijnsche woorden. De vertaling: meer te hebben bezwaard, dan versierd, neemt hier alle fraaiheid weg. Evenwel hebben wij op die Latijnsche woorden nog eene kleine aanmerking. Gij hebt geene vrees voor het onerari (bezwaard worden) van dit werkje door uw geklad, Heer Doctor! want dan moesten uwe aanteekeningen onus (last) bezitten. Indien men dezelve weegt, niet op de schaal van uwen Collega van der biezen, maar met zuiver gewigt en balans, geen wigtje zullen zij in de schaal optrekken. In eigenlijken zin is er geen last ..... In oneigenlijken? .... Ja, dan kan dit woord blijven.
Zullen wij nu die aanteekeningen aanvoeren en wederleggen? Dit ware te veel eer aan den man bewezen, die

{==434==} {>>pagina-aanduiding<<}
overal blijken geeft, dat hij, met zijne sancta, in plaats van sacra, Critica, op vreemd grondgebied is. Onze lezers, die daarom nog niet zijne lezers zijn, begeeren dit niet, en zijne lezers verlangen dit niet. Want dan zouden wij ook moeten spreken van zijnen oproerigen geest op bl. 67, waar hij, na den moord, aan de de witten gepleegd, te hebben voorgesteld als regtvaardige straf van God, eene taal voert, welke hem de Koninklijke Abolitie wel kon noodzakelijk maken: ‘Discant exin reges justitiam Deique timorem, nam

Lento gradu ad vindictam sui Divina procedit ira, 
Tarditatemque supplicii gravitate compensat!’ 

Wij laten dit onvertaald. De woorden zijn verstaanbaar genoeg voor hen, die, volgens pligt, op deze en dergelijke taal zekerlijk letten. Aanklagen willen wij niet.




Bijzonderheden, de Familie Hemsterhuis betreffende. Verzameld en medegedeeld door Mr. J.W. de Crane, Oud Professor in de Historiën en Welsprekendheid, Bibliothecarius, fungerend Hoogleeraar, Lid van den Raad der Stad Franeker, enz. enz. Te Leyden, bij S. en J. Luchtmans. 1827. In gr. 8vo. 139 Bl. f 1-10.

Het is of de grijze dienaars der Vriesche Minerva, die haar te Franeker nog in den ouden luister gekend hebben, den welverworven roem der Hoogeschole, zoo lang mogelijk, in versche geheugenis willen houden. Wassenbergh was langen tijd de Nestor onzer letterkunde, het voorbeeld van opgeruimde en vlugge werkzaamheid op hoogen ouderdom. En het is of de crane hem niet wil toegeven in nuttigen, hemzelven, der aloude Akademie en zelfs gansche provincie tot eer verstrekkende bezigheid. Trouwens, dit bijzondere, provinciale en stedelijke is meer gevonden, dan gezocht: waar van geleerden en geleerdheid in ons land gesproken wordt, daar krijgen Vriesland en Franeker gewis hun deel. De crane zelf is, meenen wij, geen Vries van geboorte, zoo min als de vossiussen en juniussen, met welke

{==435==} {>>pagina-aanduiding<<}
hij ons onlangs bekend maakte, eenigzins bijzonder tot dat gewest behoorden. Maar de hemsterhuizen, die hij ons in dit nieuwe werkje, in de landtale, doet kennen, behoorden daar en in Groningen oorspronkelijk te huis.
Zoo aardig de aanleiding en daaruit voortgevloeide vorm van dit werkje is, zoo hoogstbelangrijk zijn inderdaad de onbekende en minbekende berigten, die wij hier ten opzigte van het geslacht en den hoofdpersoon, den grooten tiberius, ontvangen. Een jeugdig vriend en kweekeling van den Professor, te Groningen zijne studie voortzettende, kocht (op de verkooping des boedels van den laatsten der hemsterhuizen) de Albums van evengenoemden tiberius en zijnen vader. Aldus de crane in handen gekomen, zag deze welhaast, dat uit dezelve niet weinig zou op te delven zijn ten aanzien der geschiedenis van den een en ander, en besloot dadelijk, met bijvoeging van alle andere hulpmiddelen, welke hem zouden kunnen te stade komen, dit werk te aanvaarden. Nu worden deze Albums, eerst van den vader, franciscus, en daarna van den beroemden zoon, inderdaad de voorname leiddraden eener voortgezette levensgeschiedenis. Uit dezelve blijkt, dat de oude franciscus, met meerderen van het geslacht aan de genees- en heelkunst gewijd, en uit Vriesland afkomstig, zelf een uitstekend geleerde was, die, naar Pavia vertrokken zijnde, om daar den Doctorshoed, zoo wel voor wijsgeerte als in de geneeskunde, te verkrijgen, zulks, blijkens de ingevoegde bul, maar vooral de getuigenissen der grootste geleerden in- en buitenslands, in het Album bewaard, op de schitterendste wijze volbragt. Hij haastte zich intusschen niet met zijne kundigheden in beoefening te brengen, zette zich eindelijk te Groningen neder, en had reeds zijn vijfenvijftigste jaar bereikt, toen hem tiberius geboren werd, maar beleefde ook zijn tachtigste.
De zoon vertoonde van zijne vroege jeugd een' buitengewonen aanleg. Met het veertiende jaar student geworden, deed hij met het zestiende, in gezelschap van zijnen vader, een' uitstap naar Holland; en het was bij deze gelegenheid, dat zijn Album werd aangelegd. Uit eene menigte van vriendschaps- en lofbetuigingen, door Groningers en Vriezen als tot afscheid, door anderen bij gelegenheid der kennismaking in hetzelve neêrgelegd, (waardoor het eenigzins eene tijdrekenkundige reiskaart wordt) blijkt vooral de zonderlinge gevor-
{==436==} {>>pagina-aanduiding<<}
derdheid van den jongeling, niet zoo zeer in de Latijnsche en Grieksche, maar in de Oostersche Letterkunde en derzelver onderscheidenste takken: want hij was tot de Godgeleerdheid bestemd. En hetgeen niet minder bevreemdt, nadat hij vervolgens te Leiden nog eenigen tijd gestudeerd en welhaast zijn twintigste jaar bereikt had, werd hij tot Hoogleeraar aan het Athenaeum te Amsterdam, wederom niet in de Oude Letteren, noch zelfs de Oostersche, beroepen, maar in de Wijsgeerte en - Mathesis. Niet onbelangrijk mag hierbij ligt eene aanteekening van lublink den Jongen schijnen, te vinden achter de Lofrede van den Eerw. westerbaen, (schoon door de crane niet vermeld) dat hemsterhuis bij zekere gelegenheid betuigd had, de werken der oude Grieken en Romeinen oorspronkelijk dáárom doorlezen te hebben, dat hij weten mogt, welke vorderingen zij in de regte en grondige kennis van Goddelijke zaken gemaakt hadden. Immers deze is een natuurlijke overgang van den jongen Godgeleerde en Oosterling tot die Letteren, welke hem wel op het bepaalde punt weinig bevredigden, maar echter bovendrijvenden smaak schijnen te hebben ingeboezemd; terwijl hij, ten aanzien van zijn bestemde vak te Amsterdam, eenige overeenkomst
heeft met den niet min grooten wyttenbach, die met de professie der Wijsgeerte bij de Kweekschool der Remonstranten begon, en eerst Logica en Metaphysica onderwees. Trouwens, welke tak van geleerdheid of wetenschap heeft niet vele zijner uitstekendste beoefenaars aan de vroomheid der ouderen of weldadige stichters van Beurzen en Leenen te danken, uitstekende jongelingen voor den kansel bestemmende? En liever zoeken wij in de natuurlijke voorkeur, aan eene voorbereidende studie boven de Godgeleerdheid zelve gegeven, de reden zijner zóó geheele verandering van loopbaan, dat zijn latere voortreffelijke Lofredenaar zelfs van deze bijzondere vordering in het Oostersch niet schijnt geweten te hebben, dan wel in afkeer van een vak, waarin destijds nog vrij vele bekrompenheid heerschte; schoon 's mans eerst vriendschappelijke en daarna nadere verbindtenis met den Heer de wilde, en hierdoor met aanverwanten of nakomelingen van arminius, episcopius en barlaeus, ook aan zoodanig iets ligt kan doen denken.
Doch wij keeren tot de crane terug, en betuigen, met even veel genoegen, als bewondering van 's mans scherpzinnige opsporing van allerlei middelen ter ontdekking, dit stuk

{==437==} {>>pagina-aanduiding<<}
gelezen te hebben, dat niet alleen uitstekenden dank van elk verdient, die prijs op naauwkeurige kennis der geschiedenis, vooral die des vaderlands, deszelfs roem en sieraden van geleerdheid, stelt, maar ook door iederen maar eenigzins weetgierigen, zoo wij hopen, aangeschaft zal worden. Geen kweekeling vooral onzer Hoogescholen behoort dit fraaije boeksken te missen. Het doe hen met den ouden hemsterhuis naar Duitschland, Italië, Frankrijk en Engeland reizen, en een flaauw beeld der geleerde wereld van dien tijd in 's mans vriendenrol, als in eenen spiegel, opmerken. Het leere hen bij den jongen zien, wat de mensch vermag te doen niet alleen, maar ook te dragen: want, schoon men het kind met den uitbundigsten lof als bezwaarde, hij hief het hoofd daartegen niet trotsch omhoog, noch dacht reeds genoeg te bezitten, maar bleef even onvermoeid streven naar hetgeen nog te bereiken was.




Narratio de Vita et Scriptis Ev. Wassenbergh V. Cl. deque rebus, quae Athenaeo publico nuper evenerunt. Explicita a Jo. Guil. de Crane cum Rectura tertium abiret, d. 25 Sept. 1827. Franequerae, apud G. Ypma. 1828. 8vo. pp. 64. f :-60.

Wij laten dit stukje van denzelfden Auteur dadelijk volgen. De Hoogleeraar heeft er den eenvoudigen naam van Verhaal aan gegeven, en te vergeefs zou men er ook den hoogeren toon der Lofrede in zoeken; hetzij zijn Hooggeleerde dit boven de kracht zijner grijsheid rekende, of dat hem eenige andere bedenking daarvan terughield. Zeker moet des overledenen eigene, naauw vijf jaren geledene, plegtige viering van zijnen vijftigjarigen dienst, in eene Oratio Eucharistica, vrij wat stof voor zijnen Lijkredenaar hebben weggenomen. Het stuk is intusschen, om deszelfs naauwkeurige uitvoerigheid, van belang voor de geschiedenis der Letterkunde, en laat zich, in zuiver Latijn gesteld zijnde, aangenaam lezen.
Opmerkelijk is de toevalligheid, aldus pag. 7 door de crane vermeld: Primum hodiernus dies, vicesimus quintus mensis Septembris, cum Wassenberghii vita publica privataque eam habet conjunctionem, ut in perpetuum Memoriae ejus dicetur oporteat, inque Fastis Literariis ad hunc diem Wassenberghii Nomen adscribatur. Ante hos nimirum quinquaginta

{==438==} {>>pagina-aanduiding<<}
sex annos, hoc die, hic loci, professorium illud Linguae Graecae docendae munus solemniter adiit, quo deinceps Literarum cultum, discipulorum commoda, Academiae suamque ipsius gloriam tam praeclare promovit. - Tum vero et eo ipso die vicesimum nonum explebat vitae annum; erat enim idem dies ipsi natalis. - - Igitur et ante hos octoginta quinque annos, hoc suo die natus fuit in pago Leckum.
Vervolgens doorloopt hij 's mans leven, eerst door zijnen vader, een Predikant, onderwezen, daarna op de Latijnsche school te Leeuwarden, toen te Franeker en een' korten tijd te Leiden studerende, voorts te Deventer en straks te Franeker beroepen, waar hij ook zijne loopbaan heeft ten einde gebragt. De geschiedenis van zijnen geest, van zijn werken en hierin doorstralende bekwaamheid en vlijt, maakt dus het belangrijke van dit verhaal uit. Wassenbergh was een uitmuntend Philoloog, in de talen van Hellas en Latium niet alleen, maar ook in de Vaderlandsche en bijzondere Vriesche, door en door ervaren, en in alle drie zelfs de lier met het beste gevolg hanterende. Hij was daarenboven een braaf man, een warm liefhebber van zijn Vaderland, met name van Vriesland en de van ouds beroemde Hoogeschool, aan welke hij het spoor van hemsterhuis en andere groote mannen getrouw bewandelde. Hij liet, behalve onderscheidene geschriften, inzonderheid vele treffelijke kweekelingen, zoo wel voor den katheder, als voor de hoogste betrekkingen in den Staat, na. Doch het een en ander moge in de Narratio breeder worden nagelezen.
In het overige der Redevoering zien wij, onder anderen, de crane's tevredenheid over de nieuwe Mathesis-wet. Qui scilicet - zegt hij - Matheseos erant rudes, ii, ut fit, pro nihilo eam habentes, nullam cum studiis Theologicis, cum Jurisprudentia, cum Literis quibuscunque conjunctionem habere, his multo magis vel dispendio temporis obesse posse, satis importune clamitabant. Mei quoque ordinis homines, Literati illi, Scaligerorum, Vossiorum, Goliorum, Hemsterhusiorum obliti, his artibus carere, eas negligere, vituperare tandem didicerant.
Bij de overdragt van het Rectoraat aan den Baron de geer, Theol. Prof., luidt het slot van alles dus: Quanto natalium Tu ante ceteros excellas splendore, tanto magnificentius, quanto Tua disciplina reliquis sanctior censeatur, tanto dignius hoc Munus geras administres exopto.
Bevinde zich de geleerde man nog lang zoo opgewekt tot fpreken en schrijven!







{==439==} {>>pagina-aanduiding<<}

Taalkundige Bedenkingen, voornamelijk betreffende het verschil tusschen de aangenomene Spelling en die van Mr. W. Bilderdijk, door Matthijs Siegenbeek; voorafgegaan door een' Brief van den Hoogleeraar J.H. van der Palm aan den Schrijver. Te Haarlem, bij V. Loosjes. 1827. In gr. 8vo. XVI en 94 Bl. f 1-:

De waardige siegenbeek was aan zichzelven zoo wel, als aan geheel Nederland, verschuldigd, de eer der aangenomene spelling te handhaven tegen de smadelijkste verguizing, met welke bilderdijk alleen bij zijnen dood zal ophouden haar te vervolgen. De beroemde van der palm, ook in het Nederduitsch geen nieuweling, wekte daartoe, met grond, den nederigen en bescheiden' siegenbeek op; en daaraan hebben wij dit klein, maar gewigtig boeksken te danken. Het is onmisbaar voor allen, die de eenparigheid der spelling als wenschelijk achten, en het losbandige geenszins voorstaan. Wanneer men in aanmerking neemt den bijna kwakzalverachtigen toon, op welken bilderdijk zijne spelling, als het non plus ultra van volkomenheid, bestendig uitvent, dan verwacht men van den promissor magno hiatu grooter verschil, dan al zijn geschreeuw tegen siegenbeek oplevert, wien de anders groote, maar op dit punt zeer kleine, bilderdijk het als onvergeeflijke zonde aanrekent, dat hij de opgedragene taak, bevordering der eenparigheid van spelling, in jongere jaren zoo gelukkig heeft volbragt, en dat van der palm niet bilderdijk ontboden heeft uit Brunswijk, om, bij gebrek aan bewijzen zelfs met hoogvliegenden onzin, te zeggen, hoe de spelling wezen moet.
Het geheele verschil in spelling handelt siegenbeek op zijne wijze, dat is, bedaard, bescheiden en grondig, af, van bl. 48-94. Dit alles is geschikt, om de hooge achting, welke men voor niemand en niets afdwingt, aan den uitmuntenden arbeid des, door de Bilderdijkers alleen, miskenden Hoogleeraars, indien dit mogelijk zij, nog ruimer te bezorgen. Dit vertoog maakt het duidelijk, ‘dat (wij bezigen hier de woorden van Prof. van der palm, bl. XIV volg.) het verschil tusschen de door u aangeprezen spelling en de door den Heer bilderdijk aangenomene zoo uitermate gering is, zoo weinige bijzonderheden betreft, en

{==440==} {>>pagina-aanduiding<<}
waarvan sommige van zoo klein belang en daarenboven zoo betwistbaar zijn, dat men ten laatste niet weet, waarin toch eigenlijk die Siegenbeekerij bestaat, die men zoo vinnig doorstrijkt, en waarvan men, naar 't mij voorkomt, zoo moeijelijk eene andere beschrijving dan deze zou kunnen geven: Spelling der voornaamste en beste Nederlandsche Taalgeleerden, in een beredeneerd verslag en beknopt overzigt voorgesteld.’ Dit oordeel van eenen bevoegden regter over den ganschen arbeid van siecenbeek is zoo juist en billijk, dat ieder onpartijdige, zonder de minste aarzeling, daaraan zijn zegel zal hechten, op het eigen oogenblik, dat men, bij het heesch geschreeuw des tegenstanders, meer medelijdend dan schamper, de schouders optrekt.
Het is onnoodig, dat de inhoud van dit hoogstbelangrijk boekje door ons nu opzettelijk wordt ontleed. De tegenspraak van bilderdijk, die, bij mindere eigenliefde, als Taalgeleerde heerlijker zou schitteren, vermeerdert slechts de belangstelling in alles, wat van onzen siegenbeek wordt in het licht gezonden. Het aangekondigde boekje verdient in aller handen te zijn, als behelzende ook menige teregtwijzing voor zulken, die, als ware schoolpedanten, het omne nimium niet vermijden, en, ten opzigte der bastaardwoorden, als Philologastri meer dan als Taalgeleerden zich voordoen. Berigt voor de schrijvers van Oktober, Desember, Ksenofon, kwaliteit, kwantiteit, en, misschien binnen kort, van kaliteit en kantiteit, en van nog grooteren onzin.
Ten slotte zij nog gemeld. dat siegenbeek, op verzoek van van der palm, twee reeds vroeger, in den Recensent, ook der Recensenten, en in den Konst- en Letterbode, medegedeelde vertoogen in dit geschrift wederom geplaatst heeft. I. Iets over het nochtan der Ouden, en de daarop gevestigde schrijfwijze van nogtans, voor nogthans of nogthands, bl. 1-18. II. Gemengde taalkundige Bedenkingen, bl. 19-45. Voor dit alles, zoo beknopt mogelijk voorgedragen, zeggen wij den eerwaardigen Schrijver dank.
Moge de bekwame man nog lang op het aangenaamste gestreeld worden door de welwillendheid, met welke ook de Zuidelijke Nederlanders zijnen voortreffelijken arbeid ontvangen en aanwenden, ter meerdere belangstelling in onze schoone moedertaal! Het gegronde vooruitzigt hierop is ruime schadeloosstelling voor bilderdijk's buitensporig geschreeuw. Tantum.





{==441==} {>>pagina-aanduiding<<}

Gedichten van Vrouwe Katharina Wilhelmina Bilderdijk. Te Rotterdam, bij A.F.H. Smit. 1827. In gr. 8vo. VIII en 184 Bl. f 3-:

Wanneer men dezen bundel vergelijkt met dien van haren Echtgenoot, met den voet in het graf, dan heeft men reden zich daarover te verblijden, dat hier in geenen deele de nagalm wordt gehoord van dat razend getier, dat bijna gelijktijdig met deze Gedichten is in het licht verschenen. Mogt bilderdijk even weinige aanspraak maken als zijne Egade! De man, de nu zichzelven en zijne groote talenten miskent, zou, bij erkende verdiensten, den hem toekomenden lof algemeen ontvangen. Maar roem dwingt men niet af van hem, die geene achting gevoelt.
De gevoelens ook van Mevrouw bilderdijk nemen wij geenszins voor onszelven over; maar wij eerbiedigen dezelve, omdat zij zich van roekeloos oordeelen en verdoemen onthoudt.

Zalig, ja, maar eindloos meerder, wien de Heiland waardig vindt 
Het verbond, met Hem gesloten door het weêrherboren kind, 
Aan heel de aarde te doen staven, 's afgronds vijandschap ten trots! 
ô, Dit voorrecht zij het Uwe, dierbare uitverkoornen Gods! 
Sta, Gij tweetal Isrels zonen, sta Gij moedig in den strijd; 
Zij uw leven, zij uw sterven uw' Verlosser toegewijd: 
Heb Gij alles veil op aarde voor des Heilands naam en eer! 
Zegt het iets voor Hem te sterven, Hem te leven zegt nog meer. 
Hem televen - in een wareld, die zijn kruis veracht en bloed, 
En zijn heilgenâ durft smaden in den dolsten overmoed. 

Zoo zouden wij niet spreken tot da costa en capadose, die, behalve in de besnijdenis, ook daarin den voormaligen Judeërs gelijk zijn, dat zij monopolie willen drijven met leer en Christendom. Maar wij zien niet, waarom Mevrouw bilderdijk niet ten jare 1822 aldus zou hebben mogen zingen. Het sedert gehouden gedrag dezer menschen is de voorname oorzaak, dat ook wij al de gedichten, die, bij onze Dichteres, op deze en andere gedoopte Joden betrekking hebben, (bl. 46-78) geheel overslaan, ons houdende aan het voorbeeld van paulus, die met dergelijke Joden meestal had te worstelen, en in zijn ambt nooit week, om der inge-
{==442==} {>>pagina-aanduiding<<}
kropene zoogenaamde broederen wil, die zijdelings zijn ingeslopen, om de vrijheid te verspieden, welke wij bezitten in Christus Jezus, om ons (zoo) tot slaaf te maken. Gal. II:4. (De twee laatste regels van het zoo even medegedeelde houden wij voor een toevoegsel van den zwartgalligen Echtgenoot.)
Het oordeel der Geschiedenis zou voor bilderdijk een heerlijk onderwerp zijn geweest, vooral om een stukje te leveren van gelijke soort als de Taal, in den Voet in 't Graf. Zijne Egade, niet ingenomen met de Geschiedkunst onzer dagen, schijnt met de denkbeelden geenszins den overvloed van gal te hebben overgeërfd van haren Echtgenoot. Zie bl. 166:

Maar gij, zoo wuft van zin, Geschiedkunst onzer dagen, 
Gij, wier orakeltaal en oog en ooren boeit; 
Die waar en valsch verplooit, of kneedt naar welbehagen, 
Naar dat der driften storm in sluimer ligt of loeit! 
Hoe vaak misleidt gij hem, die, hangende aan uw woorden, 
Uw taal onfeilbaar houdt als Evangelietaal! 
Zoo stemt gij 't menschlijk hart tot enkel wanakkoorden; 
Zoo dooft ge in zijn gemoed den heldren waarheidsstraal! 
(enz.) 

Hoe veel zachter klinkt hier alles, dan bij bilderdijk! De eenigste fout is, dat op de Geschiedkunst dezer dagen alleen gezinspeeld wordt. Het misbruik is ook van oude dagteekening. Maar alle scherpte van oordeelvelling houdt op, bl. 168, waar dit stuk dus eindigt:

Ja, bidden wij met hem, dien 't schuldgewicht belaadde, 
Maar die met boete in 't hart den Tempel binnen trad, 
In needrig zelfbesef den Rechter om genade, 
Die veel vergeeft aan hem, die veel heest lief gehad! 

Zulke zachte toonen ontwapenen de strengste kritiek, al had deze nog veel meer te berispen, ten opzigte der denkbeelden, dan hier het geval is. Naar ons oordeel hebben deze Gedichten veel boven die van bilderdijk vooruit, omdat natuurlijk gevoel in dezelve spreekt, verre verwijderd van die kunst, welke in zijne gedichten schittert. Dit warm gevoel zal altijd harten vinden. Kunst vindt alleen bij kunstenaars de meeste toejuiching. En kunstenaars zijn op verre na niet alle menschen. Als zoodanig munt in dezen bundel vooral uit het stukje: Aan hare Majesteit, bij de herstelling van Prinses Marianne uit hare krankte in 1821, bl. 124-127.

{==443==} {>>pagina-aanduiding<<}
Uit het gedicht, ten verjaardage van onzen jongsten Zoon, bl. 134, kippen wij, hiervan ten bewijze, het volgende uit:

De frissche Jeugd is na aan 't graf, 
Voor haar bedekt met bloemen: 
De Grijzaart waggelt er om voort: 
De kranke legert aan zijn boord: - 
Wat stervling die aan 't stof behoort, 
Zal 't leven zeker noemen! 
 
Dit aanzijn (neen!) is 't leven niet; 
't Is slechts de weg naar 't leven. 
Wanneer gij dien met God betreedt, 
Dan is het wareldsch leed geen leed; 
Dan zijn wij op Zijn' wenk gereed 
Dat leengoed weêr te geven. 
 
Gij weet het, wat de Heiland zegt: 
‘Gij gaat den musch te boven.’ 
Het woord van Jezus wankelt niet: 
Mijn lieve zoon, wat ooit geschied', 
Omhels de troost die Hij u biedt! 
Blijf aan zijn Trouw gelooven! 

Hier volge nog een enkel couplet uit het stukje: Aan mijn' Echtgenoot op zijnen verjaardag, bl. 128:

Wat dan de Algoedheid ons bestemm', 
Geen kommer mag ons 't hart beknellen: 
Verlies en onspoed voert tot Hem; 
Maar voorspoed grijpt naar waterbellen! 
Of heeft mijn ziel vergeefs geleên 
In de oefenschool der tegenheên, 
En zou ik wanklen in 't vertrouwen; 
En, daar ik zonder hoop niet ween, 
Die hoop niet op Gods Liefde bouwen? 

Wij rekenen ons niet verpligt tot uitvoeriger behandeling van al de hier voorkomende stukjes. Als Dichteres is Mevrouw bilderdijk reeds lang met roem bekend. Wij kunnen dus volstaan, met naar waarheid te getuigen, dat deze bundel, over het geheel, haren roem en naam waardig is. De meeste stukjes, opdat wij dit hier nog bijvoegen, behooren tot het stichtelij-
{==444==} {>>pagina-aanduiding<<}
ke, niet enkel door gekozene onderwerpen, maar ook door wijze van behandeling. Ziehier nog uit de Kleeding, bl. 108, deze even eenvoudige als treffende plaats:

Neen! laat geen hoogmoed mij verleiden; 
Den worm ontleende ik deze pracht, 
En 't arme schaapjen uit de weiden 
Droeg lang voor mij dees zelfde dracht! 
 
De vlinders die om 't bloembed zweven, 
De paauw met blinkend goud bestikt, 
De visch met zilverglans omweven, 
Zijn eindloos rijker opgeschikt! 
 
Neen! Zoeke ik beetre praalgewaden 
Dan ijdel goud of zijwormrag; 
Een dosch, dien bui noch motten schaden, 
En Jezus-zelf te dragen plach. 
 
Mijn ziel zij met het kleed omhangen 
Dat reinheids zilvren stralen schiet; 
Zoo moog mij Gods Genade ontfangen, 
Wanneer Hij mij ten bruidsdisch ziet! 

Waarom stemt de Dichter zijne gedichten niet op dergelijken liefelijken toon? Of waarom zoekt de Dichteres niet, door meerdere soortgelijke gedichten, het bittere van 's mans uitboezemingen te matigen? De Voet in 't Graf had zulk eene gezellin hoognoodig.




Gedichten van Frederik Cordes, Phil. Theor. Mag. Lit. Hum. Doctor. Te Amsterdam, bij P. Meijer Warnars. 1827. In kl. 8vo. 104 Bl. f 1-25.

In de Voorrede tot deze luchtige en juist niet veel beteekenende versjes erkent de Heer cordes zich als vervaardiger van een vroeger nameloos uitgegeven dichtstuk: Homerus, of Oorsprong der Ilias en Odysséa, hetwelk door denzelfden Recensent, in den vorigen jaargang dezer Letteroefeningen, (bl. 119) met uitvoerigheid en belangstelling is beoordeeld geworden. Wij kunnen niet zeggen, dat de gunstige gedachte,

{==445==} {>>pagina-aanduiding<<}
welke wij toen over den aard van des Schrijvers dichterlijk talent geuit hebben, door het voor ons liggende bundeltje hooger is opgewonden; want meest alle stukjes, schoon over het algemeen gemakkelijk en vloeijend, hebben, wanneer men het hooger gestemde Morgenlied uitzondert, weinig echt dichterlijk gehalte, zoo wel in stof als in vorm. De Heer cordes schijnt dit zelf gevoeld te hebben; want hij verzoekt in zijne Voorrede, dat men deze versjes, als gedurende zijne Akademiejaren, in eenen nog schier kindschen leeftijd, vervaardigd, niet te gestreng moge beoordeelen. Maar waarom datgene uitgegeven, voor hetwelk men eene dergelijke verontschuldiging meent noodig te hebben; vooral in eenen tijd, dat onze Letterkunde gebukt gaat onder den centenaarslast van zoo vele boekdeelen poëzij, verzen en rijmelarij, als men haar jaarlijks op de schouders legt, en welke bijna geene plaats voor iets anders dreigt over te laten? Slechts enkelen bevoorregten, eenen bilderdijk b.v., is het gegeven, om met eene groote bagaadje den tempel der onsterfelijkheid te bereiken; en toch zoude ook hij daar eene betere en minder benevelde figuur maken, indien zijne vracht drievierde ligter geweest ware. Maar het dagelijksche dichtervolk doet best van slechts uitgezochte waar mede te nemen; anders verzinkt het goede onder den hoop van het middelmatige; en tijdgenoot en nageslacht, tegen de moeite opziende om het eene van het andere te schiften, vinden het gemakkelijker, de zwaarbeladene pakdragers geheel over het hoofd te zien en hunne namen te vergeten. Vlijtig dus gerijmd en dagelijks aan de Muzen geofferd, maar weinig uitgegeven, doch dat weinige zij voortreffelijk; dit moest de leus zijn van iederen aanvanger in de kunst, die er zich waarlijk later, wanneer hij eene zekere hoogte op den Pindus bereikt heeft, over beklagen zal, dat hij het publiek door eene voorbarige uitgave
ingewijd heeft in zijne gebrekkige voorbereidende oefeningen. Wij gelooven niet zonder grond, dat dit eenmaal het geval zijn kan van den Heer cordes; want in verscheidene stukjes van dit bundeltje straalt onmiskenbare aanleg tot de poëzij door (onder de zoogenaamde luimige stukjes zijn enkele beneden de kritiek); maar dat hij reeds meer dan aanleg, dat hij echte dichterlijke verdienste bezit, dit blijkt slechts uit weinige, maar vooral uit het Morgenlied, indien men namelijk de acht eerste, meer gezwollene dan verhevene regels uitzondert. Wij kiezen alleen het goede tot proeve:

{==446==} {>>pagina-aanduiding<<}


Het leven is een droom; - eene ongewisse have. - 
De dood maait ons ter neêr, gelijk de zicht het graan. 
De morgen wekt ons op; - de nacht voert ons ten grave. - 
Het wisselt al zich af, als 't licht van Zon en Maan. 
Slechts Gij niet, God! wiens geest door heel de Schepping ademt, 
Die 't Leven en den Dood met éénen wenk gebiedt, 
Gij, die het gansch Heelal met ééne hand omvademt, 
En U door 't Englendom, als Almagt, eeren ziet. 
't Moog al op d'Oceaan der tijden henenvaren, - 
't Moog al ten prooi van 't Niet of van den Chaos zijn, - 
Gij blijft gestaâg dezelfde! in d'omvang uwer jaren 
Is van verwisseling geen enkle schaduwschijn. 
Van U, van U, o God! daalt elke heilstroom neder, - 
Gij zijt het, die den gang des Noodlots stuurt en rigt, - 
De luister der Natuur keert op uw roepstem weder. 
En Nacht en Duisternis verwandelt Gij in licht. 
Schoon bergen wijken, rotsen smelten, - heuvlen zinken, - 
God! Gij blijft onze burgt en toevlugt in den nood, - 
In U blijft ons het licht der Hope tegenblinken, - 
Gij stilt den noodorkaan, - uw Magt is eindloos groot! 





Initia Philosophiae Piatonicae. Auctore Phil. Guil. van Heusde. Pars prior. Traj. apud J. Altheer. 1827. 8vo. pp. 201.

Het zal nu ongeveer vijfentwintig jaren verleden zijn, dat Prof. van heusde zijn Specimen Criticum in Platonem uitgaf; een geschrift, hetwelk met reden niet alleen toen zeer veel opgang maakte, maar ook nu nog zijne waarde behoudt. Wyttenbach, wiens brief aan den uitgever zoo veel geleerdheid, waarheid en schoonheid bevat, als men in menige groote verhandelingen over zoodanige onderwerpen niet vindt, wyttenbach eindigde dien brief met deze woorden: Tu igitur, qui Platonis ornandi stadium ita ingressus sis, ut primum hoc specimen edideris non modo tironi decorum, sed neque veterano poenitendum; fac reliquum cursuum gnaviter persequaris, ut tua ex opera fructus et ad te laudis et ad multos doctrinae perveniat uberrimus. Zulk eene aanmoediging aan eenen jongeling moest wel werken, te meer op eene ziel, welke gloeide van liefde voor plato. Wij zagen dan ook reikhalzende uit naar de vruchten des langdurigen ijvers, door van

{==447==} {>>pagina-aanduiding<<}
heusde in het lezen en bepeinzen van plato besteed, en verheugden ons over het licht, hetwelk, van den leermeester afdalende, zich van tijd tot tijd in de verhandelingen der leerlingen vertoonde.
Thans is onze begeerte aanvankelijk vervuld, en de geleerde, smaakvolle man schenkt aan de beminnaars van het goede en schoone dit eerste stuk zijner denkbeelden over de wijsbegeerte van plato. Groot, zeer groot was de verwachting, welke wij van dezen arbeid hadden opgevat. En deze verwachting, hetgeen wij geloofden dat bijna niet mogelijk was, is niet slechts niet te leur gesteld, maar zelfs hier en daar overtroffen. Meer kunnen en mogen wij tot lof van den schrijver niet zeggen. De lezer verwachte dan van ons ook geen oordeelkundig verslag. De brief alleen, aan creutzer geschreven, over wyttenbach, hoedanig een man wyttenbach in de beschouwing en schatting van van heusde was, geeft ruime stof om eenige bladzijden te vullen. En wat zouden wij zeggen van de Wijsbegeerte, de Ziel, de Liefde, de Muzijk, en hetgeen verder in het werk zelve uit plato, in den echten geest van plato, verklaard wordt? Die het boek lezen en verstaan, zullen het meermalen herlezen, en hebben ons verslag niet noodig. Zoete praters zullen van elders stof genoeg opvangen, om ook over deze onderwerpen naar hunne manier te kunnen keuvelen.




Reinier en Willem van Oldenbarneveldt, Treurspel, door Mr. A. van Halmael, Jr. Te Leeuwarden, bij G.T.N. Suringar. 1828. In gr. 8vo. VIII en 84 Bl. f 1-25.

‘Gij wilt’ - schrijft de Dichter van dit Treurspel, de Heer van halmael, in zijne Opdragt van hetzelve aan de Leden van het Leeuwarder Genootschap Constanter - ‘gij wilt(,) dat ik mij nogmaals op eene baan begeven zal, welke ik niet weder dacht te betreden.’ - En, waarlijk! ook wij dachten niet, dat de verdienstelijke man, nadat zijn, vroeger uitgegeven, tooneelarbeid, inzonderheid zijn Hekelaar, in sommige van onze beoordeelende maandschriften zoo onverdiend gehekeld en gehavend was, zich zoude laten overhalen, om immer weder iets uit zijne pen

{==448==} {>>pagina-aanduiding<<}
in dat vak het publiek door den druk aan te bieden. Het manet alta mente ripostum judicium heeft dus gezwicht voor den drang der vriendschap, en wij ontvangen hier wederom een tooneelstuk, dat, hoewel, buiten twijfel, door de Leden van Constanter reeds gewogen, niet te ligt bevonden, en, dien ten gevolge, geijkt, thans, als aan het oordeel van het publiek overgegeven, aan de kritiek, ook buiten de vergaderzaal van Constanter, onderworpen is.
De stof leverde den Dichter de aanslag op het leven van Prins maurits door de beide zonen van den vermoorden - zachter kunnen wij het niet uitdrukken - oldenbarneveldt. Dit onderwerp schijnt ons echter voor een Treurspel min geschikt, of liever, min of meer beneden de waardigheid van het Treurspel te zijn. Toegegeven, dat de zucht naar wraak in de zonen, die hunnen braven grijzen vader door beulshanden hadden zien sneven, ofschoon niet vergeeflijk, echter allezins natuurlijk is, kan ons echter de modus quo, de manier, waarop die wraak uitgeoefend wordt, voor een Treurspel - de gravitas (deftigheid) van het hooge Treurspel in aanmerking genomen - niet zeer behagen. Het door de Heeren van stoutenburg en van groeneveldt gekozen middel, om zich aan Prins maurits, als den vermeenden bewerker van huns vaders gruwzamen dood, te wreken, is, onzes oordeels, te bandietachtig, en zou misschien beter voor een hedendaagsch Fransch Melodrama, dan voor een Treurspel, voegen. Een sluikmoord toch, die door eenige matrozen en saaiwerkers moet ten uitvoer worden gebragt, terwijl de aanleggers van denzelven behoedzaam achter de schermen zitten, heeft waarlijk weinig tragisch, maar wel veel gemeens. Het spijt ons derhalve, dat de Dichter, die zoo vele talenten in zich vereenigt, als in de bewerking van dit onderhavige stuk, en ook in vroegere vruchten van zijnen geest, zoo kenbaar doorstralen, en die zeer zeker bij apollo en de negen Zusters veel hooger aangeschreven staat, dan menige, thans door hen, die het:

Nul n'aura de l'esprit que nous et nos amis! 

tot het rigtsnoer hunner oordeelvellingen maken, tot walgens toe bewierookte namen van N. en N. en Consorten - dat, zeggen wij, de zoo kundige man in de keus van zijn onderwerp min gelukkig is geweest. Ook heeft dit Treurspel een gebrek - hetwelk, trouwens, meer een noodzakelijk gevolg

{==449==} {>>pagina-aanduiding<<}
van het gekozen onderwerp, dan van den wil en smaak des Dichters, zal zijn - dat het, namelijk, door acht of negen tooneelveranderingen eene pièce à tiroìr wordt, gelijk de Franschen het noemen.
Wat nu de bewerking, de karakterteekening der onderscheidene handelende personen, de versificatie, met één woord, de houding van het geheel, betreft, deze is zoodanig, als wij van eenen wezenlijken Dichter - wij kunnen dien naam in volle ruimte aan den Heer van halmael geven - mogen verwachten. Der geschiedenis getrouw blijvende, heeft hij, met eenige dichterlijke vrijheden, geen romantisch - historisch, maar wel degelijk een schoon historisch tafereel geleverd, hen, die op den voorgrond moesten staan, op den voorgrond geplaatst en daar geheel in den geest van hun karakter laten handelen. Van proeven, welke wij ligtelijk, tot staving van ons gezegde, zouden kunnen mededeelen, onthouden wij ons, om niet gansche tooneelen af te schrijven. Men leze het stuk, en men zal, zoo geene partijdigheid of lage vitzucht het oordeel wijzigt, gaarne bekennen, dat hier niets te veel gezegd is. Slechts in de teekening van maurits schijnt de Dichter wat te partijdig vóór dien Vorst geweest te zijn. Het is toch zonderling, dat men, aan den eenen kant, dien Prins zoo diep wil vernederen en, aan den anderen kant, zoo hemelhoog verheffen. Maurits was mensch, en in zijne gedragingen ten opzigte van oldenbarneveldt en diens zonen kwam de mensch toch veel meer, dan de waarlijk groote man, doorkijken. Zou, bij voorbeeld, de versregel op het einde van het vierde bedrijf, welken de Dichter maurits, weifelende omtrent de beslissing van het lot des gevangen groeneveldts, in den mond legt:

Ik wil alleen zijn, mij alleen beraân, - en - bidden! 

niet wat al te gunstig gedacht en gedicht zijn? Zou maurits wel zoo geweifeld hebben? Wij hopen het echter!
De spelling schijnt min of meer naar de Bilderdijksche gefatsoeneerd. Waartoe dat? vragen wij. Is de Bilderdijksche Spraakleer dan reeds zoo apodiktisch als onfeilbaar bewezen? Geenszins loopen wij hoog met de, door eene enkele magtspreuk, van staatswege ingevoerde Siegenbeeksche spelling; want ook die heeft erge leemten: maar men heeft haar nu eenmaal geadopteerd; en waarom dan tegen den stroom op?

{==450==} {>>pagina-aanduiding<<}
Het komt immers niet op letters, maar wel degelijk op zaken, aan.
Nogmaals bevelen wij het onderhavige dichtstuk aan ons lezend publiek, en durven hetzelve gerust verzekeren, dat men hier oneindig meer ware poëzij zal vinden, dan in het vrome gewawel of den hoogdravenden onzin van zoo menigen bundel, door zoo menigen verzenmaker ons opgedrongen. Wanneer men de gelegenheidsversjes en de extracten uit albums - waaruit eigenlijk niets moest geëxtraheerd worden, dewijl het woorden van den eenen vriend tot den anderen, en niet voor het publiek, zijn - reeds lang vergeten heeft, zal men poëzij, als die van den Heer van halmael en zijns gelijken, nog steeds met genoegen lezen.

Naschrift.

De gewone Recensent voor het Tragische vak in dit Maandschrist kan zich met dit ingezonden oordeel van eenen hem geheel onbekenden ambtgenoot, over het algemeen, wel vereenigen. Mogen de Fransche tooneelregelen, vooral die omtrent eenheid van plaats en tijd, hier niet zijn in acht genomen; moet de aanschouwer wat te veel van het huis der Weduwe oldenbarneveld naar de herberg den Helm, het paleis van maurits en de Gevangenpoort reizen, en zijn geduld naar den afloop des stuks in zijne gedachten zoo lang rekken, tot dat de diplomatische onderhandeling over de uitlevering van den naar Brussel ontwekenen stoutenburg, gelukkig voor den vlugteling vruchteloos, is afgeloopen, het stuk heeft echter zijne dichterlijke en tragische verdiensten. Ook de keuze des onderwerps is, naar ons oordeel, zoo ongelukkig niet; hetzelve schijnt ons niet zoo ver beneden de waardigheid des Treurspels, als aan onzen Confrère. De aanslag tot eenen moord, die zoo gemotiveerd is als hier, en waarvan men de ondergeschikte bewerkers behendiglijk op den achtergrond heeft doen blijven, om de hoofdaanleggers eigenlijk alleen te doen uitkomen, was dikwijls eene geschikte stof voor het hooger tooneel, en blijft het ook hier. Eene andere vraag is, of de keuze in de tegenwoordige tijdsomstandigheden voegzaam was; en dit durven wij niet beamen. De karakters zijn fiksch geteekend en goed volgehouden, en men vindt doorgaans waardigheid en dichterlijke verheffing. Maar de dichttrant, de verzen zelve bevielen ons minder; zij

{==451==} {>>pagina-aanduiding<<}
zijn meestal gewrongen door overmatige zucht tot kortheid en gedrongenheid, en worden daardoor dikwijls duister zelfs voor den aandachtigen lezer; hoeveel te meer dan moet dit het geval zijn voor den hoorder. Hetzelfde naamwoord wordt dikwijls in geheel onderscheidene naamvallen in betrekking gebragt tot verschillende werkwoorden; bind- en voegwoordjes worden uitgelaten; en deze twee hoofdzonden tegen de bevalligheid en helderheid der dichterlijke uitdrukking, nog vergezelschapt van eenige stijve inversies en geene genoegzame afdeeling der periodes, maken de lezing dikwijls stroef en onbehagelijk. Voorbeelden aan te halen, is overbodig, daar elke bladzijde die aanbiedt. - Ziedaar ons gevoelen, hetwelk wij in dezen vorm gegoten hebben, ten einde het publiek twee oordeelvellingen in plaats van ééne zoude ontvangen, en overtuigd blijven van onze onpartijdigheid.





Jezus Lijden, door Katharina Wilhelmina Bilderdijk. Te Leyden, bij de Wed. D. du Saar. 1828. In gr. 8vo. 59 Bl. f :60.

Feestliederen, door Mr. I. da Costa. Te Amsterdam, bij J.H. den Ouden. 1828. In gr. 8vo. 36 Bl. f :-75.

Indien er nog eenig bewijs noodig ware, om te doen zien, welk eenen nadeeligen invloed godsdienstige geestdrijverij en lichthatend Mysticismus zelfs op de heerlijkste talenten en den dichterlijksten aanleg uitoefenen, dan heeft men deze beide kleine boekjes slechts in handen te nemen. Mevrouw bilderdijk, welke ons vroeger zulke geurige en echt poëtische lettervruchten leverde, zendt thans, nu zij, schoon in veel mindere mate, met de geest- en godsdienstkwaal van haren Echtgenoot is besmet geworden, dit stuk in de wereld, waarvan men ontwijfelbaar geheele bladzijden voor alles behalve voor poëzij zoude aanzien, indien de regels geene maat en de eindwoorden geen rijm hadden. Eenige weinige plaatsen uitgezonderd, vindt men nergens gloed of verheffing; het is doorgaans een kronijkmatig gerijmel, dat volgens de vaststaande orde de kleinste voorvallen van den laatsten levensdag onzes Verlossers beschrijft, in eenen trant en op eenen toon, dien men gaarne eenvoudig zou willen noemen, maar die inderdaad niet veel meer dan proza is. Tot proeve strekke een enkel couplet:

Vermoeid door 't hartbeklemmend treuren, 
Viel Jezus vrienden 't waken zwaar. 
Ach, dat het ons, voor wie Hij mede 
Zijn dierbaar bloed ten heil besteedde, 
Niet al te dikwerf ook zoo waar! 
Wat Kristen is ten alien tijden 
In de oefenschool van 't lustbestrijden 

{==452==} {>>pagina-aanduiding<<}

Zoo biddend waakzaam als 't behoort; 
Of voor den God door hem beleden, 
Steeds vaardig in den strijd te treden, 
Gewapend met zijn heilig woord. 

Is dit nu poëzij, der Vertaalster van southey's Rodrigo waardig? Neen! het zijn oefeningverzen ten behoeve van de nieuwe gemeente der regtgeloovigen, door bilderdijk en da costa opgeregt.
Deze goede orthodoxe zielen hebben nu een Leerdicht, dat zij, zonder gevaar van iets, dat naar den mutsaard riekt, te zullen vinden, kunnen lezen; en de Apostel da costa heeft, ten koste van zijnen vroeger verkregen dichterroem, gezorgd, dat zij ook Liedjes liebben, om te zingen. Waarlijk, als men deze Feestzangen leest, dan wrijft men zijne oogen, om den slaap weg te jagen; want men verbeeldt zich te droomen en ten minste honderd jaren achterwaarts verplaatst te zijn. De bijna uitgestorvene tale Canaäns heeft in da costa's mond al haren rijkdom, al hare kracht teruggekregen. Jammer slechts, dat velen dezelve zijn afgeleerd, en de meeste schoonheden, zonder het hinderlijk opslaan der bijgevoegde Bijbelplaatsen, niet verstaan zullen; b.v.

Maar die God wil ook vergeven! 
Levenwekker! keer! o keer! 
Wil op nieuw de lucht doorzweven, 
En de vijgeboom wordt teêr. (*) 
Noordenwind! o wil ontwaken! 
Zuidenwind! doorwaai den hof! (†) 
Heilge Geest! U zij de lof! 

Het toppunt, eindelijk, van mystischen onzin, helaas in vloeijende verzen gebragt, vinden wij in den slotzang, die gezongen moet worden op de wijze van Psalm XXXVI. en tot motto heeft Openb. I: 4:

Den zeven geesten voor den troon 
Zij, met den Vader en den Zoon, 
Aanbidding, lof en eere! 
Het zeven Geestental is Één, 
Oneindig in verscheidenheên, 
Maar steeds één Geest, één Heere! 
Bij donderslag en stemgeluid 
Schiet hij in zeven stralen uit (‡) 
Op de allerhande scharen! 
Van Hem is 't vloeibre olijvengoud, 
Dat d'eeuwgen lichtglans onderhoudt 
Der zeven kandelaren! (§) 

Dat heet de leer der Zoroastrische Troongeesten of Amschaspands eens regt helder met het Christendom verbroederen! - Da costa! da costa! De groote geleerdheid bragt u tot razernij, en de dweepzucht maakte u van eenen waarlijk grooten Dichter tot eenen rijmenden Oefeninghouder. Sela!





{==453==} {>>pagina-aanduiding<<}

Boekbeschouwing.

Nagelatene Leerredenen, van wijlen den Wel-eerw. Heer M. Stuart, enz. IIde Deel Te 's Gravenhage en te Amsterdam, bij de Gebr. van Cleef. 1827. In gr. 8vo. 470 Bl. f 5-:

Zoo wij op stuart's leerredenen, met de beste van onzen tijd vergeleken, eenige aanmerking wilden maken, het zou zijn, dat de stijl niet overal die zachte gemeenzaamheid, de toon niet immer die nederige eenvoudigheid, betoogwijze en voorbeelden niet altijd dat kenmerkende hebben, welke den man, wien Bijbelstudie en Christelijke prediking alles, en dagelijksch werk is, plegen te onderscheiden. Hier en daar lokken zij daarom, uit hoofde van zekere strak- en droogheid, den gewonen lezer ligt minder uit. Hier en daar mishaagt hem zelfs wel de eenigzins harde, scherpe toon, op welken stuart, het zij zelf den lezer toespreekt, het zij Jezus den Pharizeërs of anderen doet toespreken. Hier en daar hindert sommigen, misschien, een, als 't ware, al te wereldsche zwier en redenaarskunst, en vooral ook de voorbeelden, uit de Romeinsche geschiedenis aangevoerd. 's Mans veelvuldige bezigheid met deze geschiedenis, de geest van den tijd, in welken hij zich, bij weinig gebruik van vreemd geleide, vormde, en de hoedanigheid van zijne toehoorders, naar wij ons verbeelden, voor een veel kleiner gedeelte uit ongeoefende Christenen, voor een veel grooter uit liefhebbers van bondig betoog en schoone voordragt, dan wel elders, in grooter gemeenten of kleiner plaatsen, bestaande, zullen hiertoe zekerlijk hebben medegewerkt; schoon groote geesten, die zichzelven een pad banen, altijd het een of ander onderscheidends bezitten, aan hun karakter als verstandige en zedelijke wezens, eigen.
Wie zich, echter, het zij hierboven verhessen kan, of welligt zelfs grooten smaak in dezen bijzonderen trant

{==454==} {>>pagina-aanduiding<<}
vindt, kan bezwaarlijk vruchtbaarder en waarlijk schooner leerredenen, dan deze, vinden.
De eigenaardige zwarigheid, van welke wij in onze vorige recensie gewag maakten, dat de gelijkenissen namelijk meermalen hetzelfde leeren, doet zich hier terstond dubbel voor. Maar de schrandere prediker onderscheidt dadelijk den aard van het beeld zoodanig, dat de opgegevene stof daardoor merkelijk verschillend uitvalt. De eerste hier voorkomende leerrede loopt over het Mosterdzaad, volgens Mark. IV:30-32, en de tweede over het Zuurdeeg, volgens Matth. XIII:33. Beide duiden de verbazende uitbreiding van het aanvankelijk zoo onbeduidend schijnende Christendom aan; doch, meent stuart, op eene geheel verschillende wijze. Want de eerste schetst de uitwendige verspreiding, de andere de stille, doortastende, alles inwendig veranderende werking. De derde leerrede handelt over den Schat, in den akker verborgen, en de vierde over de Parel van groote waarde, Matth. XIII:44, 45 en 46. Beide teekenen het groot gewigt des Christendoms; maar, volgens onzen redenaar, in het eene geval als gevonden, in het andere als met ijver gezocht. Het vijfde stuk heeft tot opschrift het Vischnet, (Matth. XIII:47-50) grootelijks overeenkomende met het Onkruid onder de tarwe, in den vorigen bundel behandeld; maar, is 's mans aanmerking, ‘daar werd geteekend, van waar het kwaad in de stichting van Jezus zou insluipen, en waarom hetzelve daarin zou geduld worden tot aan den dag des oordeels; hier is het doel, de omhelzers van het goede tot betrachters van het werk te maken,’ enz. Deze onderscheidingen nu mogen niet altijd even gegrond zijn, (gelijk die van schat en parel ons inderdaad meer gezocht dan gevonden schijnt) zij waarborgen nogtans den lezer tegen eentoonigheid, ja geven eene rijke afwisseling van zaken aan het geheel. De genoemde leerredenen bevatten voor het overige veel belangrijks ter opheldering van den
tekst, b.v. die over het mosterdzaad en over de parel, en niet minder belangrijks ten betooge der onderwerpen, daarin verhandeld. Vreemd

{==455==} {>>pagina-aanduiding<<}
kwam het ons, in den anders zoo naauwkeurigen Bijbelkenner, voor, dat in de eerste leerrede, bl. 14, Stephanus onder het twaalftal der Apostelen geplaatst, en dit bl. 17 zelfs herhaald wordt. Dit toch kunnen wij niet tot de errata rekenen, zoo als zeker zijn zal bl. 12, waar Jezus een werkeloos (lees weerloos) mensch genoemd wordt. Misschien hapert er ook iets op bl. 22, beneden, waar het woordje voorblijft met en voor enz. ons niet regt helder is. Bladz. 47, boven, zoo verging, moet zijn: zoo ver ging. Bl. 56, in het midden, ontbrekende, lees ontberende. Bl. 70, boven, is mede duister. ‘Hij was (staat er) geen eigenaar van den grond, in welken hij dien (schat) vond, en had denzelven naauwelijks kunnen gebruiken, indien hij dien zijn wettig eigendom niet mogt noemen.’ Men laat namelijk denzelven gereedelijk op grond slaan, daar blijkbaar de schat bedoeld wordt. Want (wij laten de volgende aanhaling spreken) ‘een gevonden schat komt den kooper, niet den verkooper toe, van eenig goed..... De vermeestering van eenig goed op eens anders grond is roof..... Het koopen en betalen van zulk eenen grond geeft het volkomenst regt......’ Dus luidt, zegt stuart, de regtsleer van de Joodsche meesters. Doch te vergeefs zochten wij de bron, naar 's mans gewoonte, aan den voet der bladzijde.
Thans volgen: de Huisheer met oude en nieuwe dingen, Matth. XIII:51 en 52, hetgeen stuart dient tot een voorstel van het duurzame Christelijke Leeraarsambt als eenen bijzonderen zegen des Evangeliums. - De Deugd alleen afhankelijk van 's menschen wil, Mark. VII:14-23. ‘Mooi, maar wat Romeinsch,’ lezen wij hier in onze aanteekeningen. Was het ook Plato wel, was het Antisthenes niet, wiens trotschheid Diogenes door de scheuren van zijnen mantel zag? - Jezus de ware Herder, naar Joann. X:1-18. Hierover schijnen drie of vier leerredenen door stuart vervaardigd te zijn; doch de uitgever beklaagt zich, slechts deze eerste gevonden te hebben. Wij danken hem intusschen zeer, dit, uitlegkundig beschouwd, zeer belangrijk stuk niet te hebben ach-
{==456==} {>>pagina-aanduiding<<}
tergehouden. - De groote en kleine Schuld, (Matth. XVIII: bl. 21-35.) Hoogst belangrijk! - Ploegen zonder omzien, (Luk. IX:62.) Arbeiders voor den oogst, (Luk. X:2.) Hier schrijven wij het volgende uit: ‘II. Dit wendt onze gedachten tot de arbeiders, van wie ook nu het woord is, dat zij maar weinige zijn. Wel niet weinigen misschien, wanneer gij op het aantal let van hen, die werken in dezen oogst, maar voorzeker weinigen, wanneer gij op hen denkt, wien deze arbeid waardiglijk is toevertrouwd. Zij immers, die, bij de toenemende verlichting, zelve de oogen sluiten en die van anderen sluiten willen, enz. verdienen den naam van arbeiders niet. Ook komt dezelve niet toe aan hen, wien staatkundige belangen drijven, om aan zekere bepalingen van den menschelijken geest te denken, en allerlei afsluitingen te plaatsen voor het doordringen der eenmaal uitgevloeide stralen, enz. En zij, die, door edelen ijver gedreven, zich alle gevaren getroosten, om terstond Christenen te vormen, waar de
menschheid naauwelijks ontwaakt, en dit Christendom willen schoeijen op de leest van knellende Kerkvormen, waaraan de Evangelie-leer zelve zoo jammerlijk leed in hare eenvoudigheid, schoonheid en zegenrijkheid, zijn waarlijk de arbeiders niet, welke deze oogst vordert, enz. Neen, hier worden mannen gevorderd, die zelve voortgerukt zijn met hunnen leeftijd, en op kunnen treden, om zich te meten tegen alle waanwijzen; - mannen, die hun eigen helder inzigt gelukkig kunnen mededeelen..... Vrije, onbelemmerde, edele wijzen zijn er noodig, om het Rijk der Hemelen vrij te houden van alle rijken der aarde..... Schatten bovenal, ongemeene schatten van aanleg, oefening, bekwaamheid, en boven alles van eigene Christelijke deugden, worden er vereischt bij de armoede dergenen, die nog in de duisternis zijn gezeten.’ Ja, bidden wij den Heer des oogstes om zulke arbeiders!
Ten einde de stukken nog nader te leeren kennen, zullen wij van de volgende zes eene korte schets geven. De weldadige Samaritaan, Luk. X:29-37. Inleiding:

{==457==} {>>pagina-aanduiding<<}
Gelijk de uitersten elkander raken, zoo doen het ook bekrompenheid in de liefde en zoogenaamd (meest onvruchtbaar) wereldburgerschap. Tegen beide is de tekst gekant. Behandeling van dezen: De Wetgeleerde wilde Jezus verstrikken. Jezus' antwoord met de woorden der wet dringt hen tot eene uitvlugt. De Heiland keert zich daarop tot het gevoel. Een zeker mensch, enz. (Stuart stelt den ongelukkige voor als bij alles bewusteloos, en maakt onderscheid tusschen het gedrag van den Priester en Leviet, in zoo ver de eerste, zonder naar den man te zien voorbijgaande, althans zijn eigen gevoel ontzag. Hij noemt de herberg eene Caravenserais.) Toepassing: Alwat mensch is, is onze naaste; zich het lot van anderen aantrekken, als ware het onszelven overgekomen; dadelijke hulp in alle opzigten; de aanstaande winter proeve van deze onze overtuiging!
De dwaze Rijke, Luk. XII:16-21. Inleiding: De eerlijke poging om meer dan het noodige wordt lofwaardig geacht. Bij het eerste inzigt toont de tekst ons dan niets kwaads. God zelf noemt echter dien mensch dwaas. Tekstverklaring: Aanwijzing van het verband en de slotsom: wacht u van de gierigheid. Toepassing: Zijn bezit was eerlijk, zijne taal vergenoegd, maar zijn bemoeijen louter baatzucht; de ondeugd eischt meer zorg dan de deugd; de goederen zijn dikwijls geene goederen en altijd onzeker; welk eene verwachting inderdaad voor den redelijken mensch - eten en drinken! Verdoof dan uw edeler gevoel niet, noch maak u afhankelijk van het tijdelijke.
De wel te huis komende Heer, Luk. XII:35-40. Inleiding: Men beweert wel eens, dat het prediken nutteloos is, omdat het bekende waarheden behelst; maar gestadige herinnering is noodig. Tekstverklaring: Hij staat met den vorigen in verband, en betreft vooral de leerlingen; zij moesten bereid zijn voor leed en kruis, en mogten dan zalig loon verwachten: de Heer zou hun dienen (herinnering aan de Saturnaliën); nachtwaken bij de Joden; zin der woorden van Jezus' komst; wat voor hen, wat voor ons? Toepassing: De Heer keert zekerlijk; de

{==458==} {>>pagina-aanduiding<<}
tijd onzeker; den trouwen dienstknecht nooit ontijdig; wel hem! enz.
De onderrigte en niet onderrigte Dienstknecht, Luk. XII:47 en 48. Inleiding: Of de Heidenen zalig zullen worden? Vragen wij liever naar ons eigen behoud! Tekstverklaring: Verband met het vorige. Dit geldt allen. Toepassing: Verschil van kennis buiten of onder het Evangelie; dubbele verpligting, om naar deze te leven, als redelijk, als wil van God; ondertusschen is de onkunde niet te verkiezen, maar zulk eene verkiezing schandelijk, enz.
De onvruchtbare Vijgeboom, Luk. XIII:6-9. Inleiding: Zich het lot van anderen leerzaam te maken, is het voorschrift der wijsheid. Tekstverklaring: Aanleiding: geschiedenis der Galileërs, door Pilatus omgebragt; behandeling van den vijgeboom in het Oosten; 't slaat op het Joodsche volk, maar moet niet te zeer in bijzonderheden worden nagegaan. Toepassing: op ons volk, tot ware boete (schijnt eene biddagspreek.)
De enge poort en geslotene deur, Luk. XIII:23-30. Inleiding: Nogmalige bestraffing der ijdele nieuwsgierigheid naar het lot van anderen, met verwaarloozing van eigen. Tekstverklaring: Der Joden begrip van het Messiasrijk, ook volgens den Joodschen schrijver Esdra: De Allerhoogste heeft deze wereld gemaakt voor velen, maar de toekomende voor weinigen. Het is even alsof gij het aardrijk vraagdet, en het zou u zeggen, dat het zeer veel aarde geeft, waaruit een aarden vat gemaakt kan worden, maar weinig stofs, daar goud uit gemaakt wordt: alzoo is het ook met den stand der tegenwoordige wereld. Daar zijn er wel velen geschapen, maar weinigen worden er behouden. Gelijk de waterbaar meer is dan de droppel, zoo veel meer gaan er ook verloren, dan er behouden worden. Tot dezen droppel, echter, behoorde gansch Israël. Jezus antwoordt niet regtstreeks, maar bouwt eene vermaning op de onderstelling van het moeijelijke, het eerste strenge beeld echter van eene naauwe poort straks door een zachter voor den tijdigen komer vervangende. De

{==459==} {>>pagina-aanduiding<<}
gelijkenis ziet op het toekomende leven. Toepassing: I. De nieuwsgierigheid naar de zaligheid van anderen vernederd en bestraft. II. Van de veroordeeling van anderen roept ons de hoognoodige bezorgdheid voor eigen zielsbehoud terug. III. (schrijven wij geheel uit): ‘Geene bloote bezorgdheid, maar kommer, geen enkel vreezen en beven, maar angst en vertwijfeling zouden reeds de gevolgen worden van dit nadenken, wanneer wij nu eeniglijk aan hetzelve waren overgelaten door den tekst: maar wij merkten ook den Evangelie-troost op, dien de goede Meester zoo genadiglijk gevoegd heeft bij zijne vermaning; haasten wij ons dan nu om ons denzelven ten nutte te maken, ter herstelling van onzen geest. Wij hebben immers reeds gejuicht in des Vaders barmhartigheid! Diezelfde stof keere nu dan weder voor onzen geest! Zij immers was het oneindig verschil tusschen de oordeelen Gods en die der menschen? Zij was de volmaakte eenheid van christus met zijnen Vader in de genade zijner oordeelen? Zij was al dat zachte, al dat opbeurende, hetgeen wij in de keuze van 's Heilands woorden en beelden hebben opgemerkt? - Ja de vermaning zelve van onzen Heer leert ons, dat wij strijden kunnen, dat wij daarmede ook de engste poorte door kunnen; dat eigen verzuim de éénige oorzaak van buitensluiting wordt; - zijne vergelijking toont ons de deur der hemelzaal voor ons geopend, die ons een ruim verschiet van zaligheden geeft; nu slechts niet te laat is hier het woord, en wij zijn toch meester van elk heden, hetgeen ons wordt gegund? 's Vaders wil is aller zaligheid; zijn wil sluit niemand uit; - zijn wil is voor ons allen geopenbaard; - Hij roept, Hij noodigt, door zijn woord, zijn' geest, zoo lang wij leven; - thans hooren wij zijne stem, en wij zelve zouden nu onze harten moeten verharden - verharden tegen God en christus, bij wier liefde voor ons geene moederliefde jegens
kinderen haalt, verharden tegen Hem, die zijne almagt aan zijne liefde dienstbaar stelt om ons zalig te maken voor de eeuwigheid, verharden tegen Hem, die zijn leven voor ons aan het kruishout liet,

{==460==} {>>pagina-aanduiding<<}
om ons te verlossen van den schrik der zonde en des doods. - Weg, onbestaanbaarheden(,) uit onzen geest! tegen U komt ons gevoel in oproer! met hart en ziel en alle geestkracht werpen wij ons in de armen van onzen God en christus; de liefde zelve dringt ons, de genade trekt ons; wij zullen vast houden; wij zullen strijden tegen de zonde, ja wij zullen alles vermogen, als christus ons kracht geeft, en bij ons ontwaken uit den dood, die ons ontmoete als het Gode behaagt, zal ons het woord der zaligheid geschieden: ‘komt, gij gezegenden mijnes Vaders! beërft het Koningrijk, dat voor U is weggelegd van vóór de grondlegging der wereld, gaat in, in de eeuwige vreugde! Amen!’
Wij gevoelen, hoe weinig de gebrekkige schetsen, hier gegeven, in staat zijn, een regt denkbeeld van de rijke en schoone stukken te geven, in welke wij een aantal plaatsen merkteekenden, om ze mede te deelen. Doch, onze schetsen zelve hier en daar tot uitschrijven geworden zijnde, durven wij hiertoe, bij een zoo uitgebreid werk, waarop wij telkens moeten terugkomen, de noodige ruimte niet nemen. Zoo veel trouwens zal ieder wel inzien, dat deze stukken, zelfs in onzen tijd, op verre na geene gewone leerredenen verdienen genoemd te worden; maar dat hij, die alle andere gelezen heeft, hier eene afwisseling, eene grondigheid, eene verhevenheid, eene liberaliteit, bij vastheid in het geloof, zal vinden, die hem dikwijls waarlijk verrast. Wij zeggen dit niet als alles goedkeurende, als met alles instemmende. Wij hadden gewis meermalen gelegenheid kunnen vinden, om onze bedenkingen tegen eene opvatting van den tekst of deszelfs deelen, tegen zijn gebruik en toepassing in te brengen. Maar waartoe zou zulks dienen? Hoe uitnemend alles bij stuart pleegt zamen te hangen, van het eerste woord der inleiding af, zal men misschien hebben opgemerkt. Hoe geleerd hij de taal der Schriftuur weet toe te lichten, bleek op meer dan ééne plaats. Hoe..... doch waartoe meer? Zorge slechts de waardige uitgever tegen elk foutje, voor den schoonen stijl en het bondig be-
{==461==} {>>pagina-aanduiding<<}
toog zoo ligt nadeelig. Wij kunnen niet voorbij, hier als zoodanig nog aan te teekenen het woord schele voor schelm, bl. 332, beneden, dat inderdaad een zonderling beweerde voortbrengt.




De kennis van onzen Heer Jezus Christus, of Christelijke beschouwing van zijnen persoon en leven, leer en daden, lijden, dood en heerlijkheid. Door J. Corstius, Predikant te Enkhuizen. Te Amsterdam, bij J. van der Hey en Zoon. 1827. In gr. 8vo. X en 374 Bl. f 3-60.

De Eerw. corstius levert hier eene uitmuntende bijdrage tot de kennis van onzen Heer jezus christus. Zelfs door het geschrift van brouwer, over den persoon des Verlossers, is dit werk even zeer noodig geworden, als het dat geschrift in algemeene bruikbaarheid en heilzame strekking zeer verre overtreft. Het is wel zoo, dat corstius zoo veel tijds en moeite niet heeft aangewend, als brouwer voor het zijne; maar de wijze van behandeling, door corstius gekozen, deed hem langs korteren weg zekerder gaan. Brouwer koos zich ten onderwerp zijner beschouwing de betrekking des Verlossers tot God; en na dertigjarigen arbeid, die voor den gewonen Lezer te transscendentaal is, heeft hij een gevoelen ontwikkeld, bij hetwelk de meer kundige Lezer telkens opmerkt, dat hij tusschen het analoge en adaequate der in den Bijbel voorkomende uitdrukkingen niet altijd behoorlijk onderscheid maakt. Ook na brouwer's geschrift, hetwelk wij, als zijn individueel gevoelen behelzende, in zoo verre ongemoeid laten, zegt men op dit punt nog het veiligste: non liquet. Want dat zulks niet duidelijk geopenbaard is, blijkt zelfs uit de verklaringsmanier van den man, die zijn onderwerp voor anderen met de noodige helderheid niet behandeld heeft, en dat bij dertig jaren nadenkens!

{==462==} {>>pagina-aanduiding<<}

Corstius, daarentegen, beschouwt den Heer in betrekking tot ons. Dit maakt zijne opgenomene taak ligt, en derzelver volvoering voor anderen nuttig. Corstius bepaalt zich tot het geopenbaarde; brouwer tot het verborgene. Wie van beiden de minste kans heeft, van de waarheid op zijde te hebben, is dan ook niet moeijelijk te bepalen.
In zes Hoofdstukken, alle in afzonderlijke paragraphen afgedeeld, behandelt corstius zijn gekozen onderwerp. Jezus stelt hij voor als den besten mensch, verre verheven boven alle braven uit de gewijde en ongewijde geschiedenis; als zijnde oorspronkelijk zedelijk rein, en spoedig toegenomen in wijsheid en deugd. Hoe 's Heilands karakter werd gevormd, gaat corstius na, van zijne kindschheid af, tot op zijne openlijke verschijning, in alles, wat ons de Evangelisten hebben medegedeeld. Dit brengt den Schrijver van zelve tot de beschouwing van jezus' grootheid als mensch, zoo als hij dit in bijzonderheden natuurlijk ontwikkelt. Verder draagt hij voor 's Heilands voortreffelijkheid als Leeraar, door het aanvoeren van eenige trekken van zijne leer en leerwijze. Vervolgens bepaalt hij zich tot 's Heilands lijden en dood, ontwikkelt het uitmuntend karakter des Verlossers, hieronder betoond, en noemt de vruchten en gevolgen op van dat lijden en dien dood. Eindelijk handelt hij over jezus' leven na zijne opstanding, en over zijne heerlijkheid in den Hemel. - De Lezer ziet uit deze korte opgaaf, dat corstius alles, wat hij aangaande den Heiland in den Bijbel vond, in behoorlijke orde gerangschikt heeft; en wij moeten getuigen, dat alles eenvoudig is voorgesteld, en dat overal uitkomt, wat ieder, die in Hem gelooft, van Hem ontvangt en verder heeft te wachten.
Aanmerkingen hebben wij wel op het een en ander, hier voorkomende. Dit is bij een werk van dergelijken aard natuurlijk te wachten. Doch geene hebben wij, welke in het minste de waarde van dit geschrift vermindert. De ruimte ontbreekt ons, wegens den voorraad van uitgeko-
{==463==} {>>pagina-aanduiding<<}
mene schristen, om iets meer te zeggen, tot algemeene aanprijzing van dit werk aan allen, die naar meerdere kennis van onzen Zaligmaker haken, om Hem te meer en hartelijker lief te hebben.





Leerrede, tot afscheid van de Hervormde Gemeente van Deventer, uitgesproken den 27 Januarij 1828, door C. Fransen van Eck. Te Deventer, bij A.J. van den Sigtenhorst. 1828. In gr. 8vo. 38 Bl. f :-50.

Prof. van eck heeft als Predikant de door hem verlangde rust verkregen, maar rust daarom nog niet uit van zijn werk, als Hoogleeraar aan het Athenaeum te Deventer. De titel dezer Leerrede drukt volledig uit het oogmerk, met welk dezelve werd uitgesproken, en regtvaardigt ook hare uitgaaf.
De tekst, 1 Tim. I:12, wordt geleidelijk verklaard en ontwikkeld, met toepassing op de bijzondere omstandigheden des Redenaars. Voor- en nagebed wordt hier geleverd, met opgaaf van de gezongene verzen. De lezing dezer Leerrede billijkt het verlangen der Deventersche Gemeente naar derzelver spoedig bezit. Ook buiten Deventer zal deze Leerrede overal welkom zijn, waar men op ongekunstelde voordragt en Evangelischen zin prijs stelt.
Terwijl wij den waardigen van eck nog vele jaren lust, gezondheid en krachten van harte toewenschen voor het gewigtig werk, dat hem nog te doen is overgebleven, eindigen wij deze onze aankondiging zijner voortreffelijke Leerrede, met dezelve ruimschoots allen aan te bevelen, die het ware en eenvoudig schoone beminnen.




Nagelaten en verspreide Letterarbeid, meest in luimigen trant vervat, van Jacob Vosmaer, in leven Med. Doctor en Hoogleeraar te Utrecht. II Deelen.

(Vervolg en slot van bl. 431.)

Het tweede Deel vangt aan met eene onbekroonde prijs-
{==464==} {>>pagina-aanduiding<<}
verhandeling, over de erkentenis van den Schepper in Zijne werken. De eerste afdeeling bevat algemeene bepalingen, volgens welke men het onderwijs zoodanig zoude kunnen inrigten, dat daaruit bleek, hoe duidelijk de Schepper zich in de voor ons zigtbare natuur der dingen openbare. Deze openbaring des Scheppers beteekent, dat het bestaan niet slechts, maar zelfs eenige eigenschappen van den Oneindigen ons, in hetgeen ons omringt, uit zigtbare sporen blijken. Het onderwijs moet duidelijkheid bezitten, en zich kenmerken door orde en eenvoudigheid. De tweede afdeeling geeft eene nadere bepaling der wijze, waarop men het onderwijs bij onderscheidene gelegenheden zoodanig zoude kunnen inrigten, dat zoo wel min- als meergeoefenden daaruit konden leeren, hoe duidelijk zich de Schepper in de voor ons zigtbare natuur der dingen openbare. Het eerste hoofdstuk handelt over mingeoefenden, en bevat het volksonderwijs. De schrijver brengt daartoe allen, die geene geleerden van beroep zijn, en voor welken de wetenschappen geene hoofdbezigheid uitmaken. Tot het volksonderwijs in dien zin betrekt hij het onderwijs der jeugd, het godsdienstig onderwijs van volwassenen, het onderwijs van dezelve in de natuurkunde, vooral natuurlijke historie; en dit alles niet alleen mondeling, maar ook in geschriften. Het tweede hoofdstuk handelt over het onderwijs voor meergeoefenden en eigenlijke geleerden. De schrijver dringt hier aan op de ontwikkeling der rede, te dikwijls in betrekking tot het verstand onderdrukt. Hij beklaagt zich over de onbepaalde beteekenis van het woord natuur, en zegt, dat het, vooral in onzen tijd, eene gewoonte geworden is, om de natuur te noemen, waar men eigenlijk den Schepper bedoelt. Wij kunnen hierin, mits men wèl onderscheide, zulk een groot kwaad niet zien, en gelooven niet, dat dit in onzen tijd meer gewoonte is dan vroeger. Wij herinneren ons in onzen
grooten vondel eene plaats, waar hij de onderscheidene beteekenissen van het woord natuur eveneens opgeeft, als men die thans gewoon is aan te wenden. Wij kunnen thans die plaats niet na-
{==465==} {>>pagina-aanduiding<<}
slaan. - Wat echter de verhandeling betreft, die wij voor ons hebben, wij erkennen, dat wij er onze verwachtingen in zagen te leur gesteld, en vinden het stuk wat schraal en oppervlakkig.
II. Waarom sterven er menschen aan geneeslijke kwalen? Eene teedere vraag, door den schrijver in vijs vertoogen, in zijnen hem eigenen luimigen trant, behandeld. De min geschikte opleiding, minder aanhoudende studie en dikwijls min gelukkige aanleg der artsen, het ontijdig praktiseren van heelmeesters of, 't geen nog erger is, van apothekers, de slechte oppassing der zieken, de lijders eindelijk zelve door wantrouwen en ongeduld, zijn er de schuld van. - Voor jonge lieden, die zich op de beoesening der geneeskunde toeleggen, kunenn wij niet nalaten het volgende hier over te nemen: ‘Met een mondvol Latijn, en zonder eenige voorbereiding in de natuurkundige wetenschappen, komen de jongelingen, voor de geneeskunde bestemd, op onze hoogescholen. Het eerste, wat zij doen, zoo zij studeren, is, zich met de beenderen en lijken gemeenzaam maken. Den tienden valt het niet in, dat de mensch slechts een gedeelte is van het groote rijk der natuur en onderworpen aan deszelfs wetten, en dat men tot het bijzonder onderzoek van den mensch niet naderen moet, zoo lang men in dat rijk een vreemdeling is, zoo lang men naauwelijks iets weet van de natuurlijke historie, natuur- of scheikunde. Zij leeren die wetenschappen te hooi en te gras, en wanneer dit zoo eens met hunnen tijd uitkomt en de studentenmode het wil. Zij maken er nog niet veel werk van. En waartoe zou dat ook dienen? De optica of de theorie der verbranding leert geene katarrhale koorts genezen. Wat is hier nu het gevolg van? Onbekend met de algemeene natuurkunde, ontmoeten zij in de natuurkunde van den mensch, of physiologie, telkens onoverkomelijke zwarigheden, en wordt hun de ziektekunde eene bloote optelling en verklaring van eenige halfgrieksche namen. Natuurlijk is hun de leer der geneesmiddelen, bij dat gebrek van voorbereidende studiën, een collegie van Frans Baltos, waaruit zij

{==466==} {>>pagina-aanduiding<<}
niet veel meer wegdragen, dan een of ander geneesmiddel, waarmeê de Professor hoog liep, en een paar anderen, die in de mode en voor alles goed zijn, b.v. kina en kwik. Zoo ligt gewapend, vallen zij nu eindelijk op de eigenlijke geneeskunde aan; doch met welk een gevolg, laat zich ligt begrijpen. Zoo veel leeren zij, dat er eene menigte zieken zijn, en dat men alle zieken den pols voelt en de tong laat uitsteken.’ - Ziehier eene schilderij, welke maar al te getrouw is; maar ziehier dan ook, wat een man uit de geneeskundige saculteit reeds vóór jaren dacht over eene thans in ernst opgeworpene vraag, of men de studenten in de geneeskunde ook ontslaan moest van de verpligting, om een voorbereidend examen in de wis- en natuurkundige wetenschappen af te leggen, in plaats van liever met ernśt bedacht te zijn, om dit examen strenger te maken, en meer in onmiddellijk verband met de geneeskundige studiën te brengen, zoodat het even veel schande wierd voor een' student in de medicijnen, hetzij hij de eerste of wel de laatste veronachtzaamde!
III. Over de beoordeeling der afgestorvenen. Eene voorlezing. Dezelve handelt over den aard, de heilzame gevolgen en de regtmatigheid van zoodanig eene beoordeeling. Wij mogen ons niet vermeten, de geheimste gedachten en wenschen des harten voor de vierschaar onzes verstands te roepen, maar ons oordeel moet steeds tot de daden en woorden van afgestorvenen bepaald blijven. Het oordeel behoort op goede gronden te steunen; het moet voorzigtig, liefderijk en zachtmoedig zijn, en eerbied ademen voor de verhevene bestemming, welke de afgestorvene als mensch met ons gemeen heeft. Hetzelve moet geen ander oogmerk hebben, dan om ons tot navolging van het goede op te wekken en tot vermijding van het kwade te waarschuwen. Dan toch zal deze beoordeeling ons verstand opscherpen, ons hart veredelen. Meer geschikt voor den kring, waarin de Voorzienigheid ons plaatste, zullen de voorbeelden der afgestorvenen, waarmede wij leefden, ook al waren hunne namen op het groot tooneel der wereld onbekend, leerzamer en vrucht-
{==467==} {>>pagina-aanduiding<<}
baarder voor ons zijn, dan de voorbeelden der groote mannen, die het geschiedboek voor ons bewaard heeft. Zelve eens zoo beoordeeld te zullen worden, welk een' invloed moet het vooruitzigt hiervan op ons hebben! Men zegge niet, dat de doode zich niet meer verdedigen kan: de doode moge zwijgen in het graf, zijne daden zullen spreken, en het regtmatig oordeel bekrachtigen, den laster doen verstommen. Men zegge niet, dat de beschouwing van het gedrag der levenden ons dezelfde voordeelen kan aanbieden: eerst als de dood het zegel heeft gedrukt op het leven, ligt dat leven, als een geheel, voor onze beschouwing bloot; eerst dàn kunnen wij ons meer tegen alle partijdigheid beveiligen; eerst dàn schaden wij met ons oordeel het geluk van den beoordeelden en verbitteren wij zijn bestaan niet meer. Zulk een oordeel strookt daarenboven met onze verpligting, om ons hart te
verbeteren en te veredelen. Zoo zullen wij dan de schimmen onzer dooden oproepen, om ons te helpen in het betrachten onzer pligten; zoo zullen wij tevens het nageslacht eerbiedigen, wiens oordeel ook eens over ons en onze daden gaan zal.
IV. De kunst om ziek te zijn. Eene geestige ironie, welke wij dengenen ter lezing aanprijzen, die met de zucht, om door ongesteldheid interessant te zijn, gekweld gaan.
V. In hoeverre kunnen wij uit de scheikundige ontleding der artsenijmiddelen een zeker besluit opmaken tot derzelver geneeskracht. De schrijver beweert, dat wij dit in sommige gevallen zeker kunnen, wanneer namelijk een geneesmiddel werkt op de grovere stof. Magnesia tempert het zuur in en buiten het ligchaam. Wij verwachten van eene nog onbeproefde plant, waarin wij een zamentrekkend beginsel ontwaren, dezelfde of gelijke uitwerkselen als van andere zamentrekkende geneesmiddelen. Doch een geneesmiddel kan ook op het levensbeginsel werken. Hier kan de scheikunde ons alleen leeren, of een of ander ligchaam beginselen, welke wij bij ondervinding weten dat daarop werken, bevatte, of niet.

{==468==} {>>pagina-aanduiding<<}

VI. Over eenige oorzaken der gedurige verbastering der menschelijke maatschappij. Deze zijn: eenzijdige beschaving van het individu, eenzijdige beschaving van de verschillende standen, overdrevene en ongeschikte verlichting, verwaarloozing der nationale beschaving en nationale welvaart, en slavernij.
VII. De zenuwen, VIII. het hart, IX. de maag, X. de huid. Deze vier korte vertoogjes bevatten wenken over deze onderwerpen uit een diaetetisch oogpunt. Het stukje over de maag bevat vele uitdrukkingen, welke letterlijk overeenkomen met de voorlezing over den invloed der maag op het volksgeluk, in het eerste Deel.
XI. Over de vier trappen van beschaving van het menschelijk geslacht, uit de geschiedenis der volken kennelijk. De vier trappen, waarover deze voorlezing handelt, ontleenen hunnen naam van het bedrijf, hetwelk dezelve kenschetst; het jagersleven, het herdersleven, de landbouw, en de koophandel. Wij kunnen het den schrijver volstrekt niet toestemmen, als hij zegt: ‘De Zanggodinnen verkiezen ten onregte het land; zij zijn opgekweekt in de steden; zij zijn de voedsterlingen des koophandels.’ - Voor dichtkundige genootschappen moge het waar zijn; maar het dichtvuur, dat den echten zanger aanblaast, heeft met koophandel niets gemeen. Hoe zou ook de dichtkunst zoo laat ontstaan zijn, daar zij overal is, waar de mensch een levendig gevoel van het schoone in zijnen boezem draagt!
XII. Wenken. Een vervolg, zoo men wil, op de leefregels, in denzelfden geest, maar voor de onderscheidene tijdperken des levens, echt menschkundig, en overal getuigende van den geest van waarnemen des waardigen schrijvers.
Eene voorlezing over den slaap (XIII) besluit de verzameling. Dezelve wordt hier voorgesteld als eene rust der zenuwen en spieren van het dierlijk leven, eene ontspanning, door voorafgegane inspanning veroorzaakt. Het komt ons niet voor, dat hier iets gezegd wordt hetgeen niet algemeen bekend is, en de wijze van voorstelling mist ook oorspronkelijkheid en houdt het belang weinig gaande.

{==469==} {>>pagina-aanduiding<<}

Uit deze onpartijdige en getrouwe opgave kan de lezer nu zelf beoordeelen, of wij ons bedrogen, wanneer wij onder deze geschriften eenige wel meenden te kunnen missen; hoezeer wij aan het werk van heeler harte vele lezers, en aan de lessen van levenswijsheid vele beoefenaars toewenschen. Dan vooral zal men vosmaer's aandenken op eene waardige wijze vereeren.





Verhandeling over de Wateren en Lucht der Stad Amsterdam en aangrenzende deelen van ons Vaderland, door G.J. Mulder, Med. et Art. Pharm. Dr. enz. te Rotterdam. Te Amsterdam, bij C.G. Sulpke. 1827. In gr. 8vo. 243 Bl. f 2-40.

Aan het prijzenswaardige oogmerk van den Heer mulder, om zich met de natuurlijke gesteldheid van de Stad, in welke hij de Geneeskunde dacht uit te oefenen, bekend te maken, hebben wij eene Verhandeling te danken, welke genoegzaam doet zien, wat de Stad aan eenen Geneesheer verloren heeft, die hare belangen met zoo veel deelneming als kennis ter harte nam. Deze moesten zich met eene den Schrijver eigene scheikundige vaardigheid, met zijne grondige natuurkunde vereenigen, om het omslagtig onderzoek der wateren en luchtgesteldheid te ondernemen, hetgeen tot heden meer in het algemeen voorgesteld en gewenscht dan in de bijzonderheden bewerkt was, en dat men, nevens eene meer uitvoerige en minder eenzijdige behandeling der ziekten, als het nog ontbrekende gedeelte der anderzins voortreffelijke Plaatsbeschrijving van Dr. c. nieuwenhuys kan beschouwen. Het stuk echter van Dr. mulder doet ons het onmogelijke zien, om, bij de tegenwoordige rassche vaart der wetenschap, een werk te leveren, dat zelfs voor een kort tijdsbestek voldoende is; want, naauwelijks zijne ontleding van het zeewater volbragt hebbende, werden wij reeds van elders met nieuwe ontdekkingen en eigenschap-
{==470==} {>>pagina-aanduiding<<}
pen van het Bromium bekend gemaakt, en te bejammeren blijft het, dat mulder, met deze ontdekkingen tijdens zijne bewerking vreemd, de veranderingen niet heeft kunnen nagaan, die deze merkwaardige stof in het Zuiderzee-water, in ons IJ- en gracht-water, bij de verschillende vereenigingen en ontbindingen, waarschijnlijk ondergaat, daar gmelin zulks reeds als Brommagnium in het water der Doode Zee ontdekte. Overigens zijn deze verbindingen met zorg opgespoord en nagegaan, en hebben den Heere mulder tot belangrijke bespiegelingen aanleiding gegeven, in welke wij echter vreezen, dat hij soms te
veel aan vooronderstelling heeft toegegeven, hetgeen wij aan het oordeel van deskundigen ten toets geven, daar het ons plan niet zijn kan, in alle bijzonderheden te treden, en wij den Lezer alleen willen doen zien, wat hij in het werk zelve te wachten heeft.
Eerst geeft de Schrijver de veranderingen op, in den loop van den Rijn, en, ingevolge van dien, in het meer Flevo voorgevallen; welk meer, in Zuiderzee veranderd, ook aan het IJ eene verandering van water en van omvang heeft doen ondergaan, waarom in de dertiende eeuw de dam in den Amstel werd gelegd, welke de omliggende landen voor het zoute zeewater zou behoeden, en aan welken dam Amsterdam zijn' oorsprong verschuldigd is. Belangrijk zijn dan de gronden, welke mulder voor de opvolgende verandering in de wateren der stad opgeeft (bl. 11-15), die hij tweeledig onderscheidt, in oorzaken, die van binnen uit de steeds toenemende bevolking, en opvulling der grachten, ontstaan, en in die van buiten geboren worden door verminderden aanvoer van Amstel-water, door de verhooging van Zuiderzee en IJ, gevuld met de aangevoerde klei en zand, en eindelijk door het hiervan afhangend verminderd rondvoeren langs de stadsgrachten; hetwelk alles afzonderlijk wordt nagegaan, door geschiedkundige bewijzen gestaafd, en duidelijk aantoont, dat het verschil tusschen den laagsten stand van IJ en Amstel en het verval hoe langer hoe geringer is ge-
{==471==} {>>pagina-aanduiding<<}
worden. Vooral houdt hij zich bij de aanslibbing van het IJ op, waarvan hij met regt de werktuigelijke oorzaak verdedigt, en de scheikundige nederploffing, die door vereeniging van zout en zoet water ontstaan zou, verwerpt (bl. 38). Vervolgens spreekt hij over den veranderden stroom en de waterkeeringen in de stad, en gaat dan tot de eigenschappen van het zeewater over, geeft de scheikundige ontbindingen van vogel, bouillon lagrange en anderen op, en vergelijkt die met zijne ontleding van het water uit de Noord- en Zuiderzee, uit het
IJ en uit de verschillende stadsgrachten, waarin naar mate der meerdere onzuiverheid de koolstofzure zouten toenemen, en het gezwaveld waterstofgaz geboren wordt. Bij de verandering, welke het water door ingeworpen vuilnis en andere oorzaken ondergaat, vestigt hij ook zijne aandacht op die bestanddeelen, welke het uit den veengrond oplost, ontbindt en opneemt; hiertoe zich bedienende van de ontleding, door bergsma en anderen opgegeven. Daar nu deze grootelijks verschilt van de ontbindingen, in de laatste tijden door pfaff, thaer en dumenil opgegeven, welke zeker ook op verschillende plaatsen verschillend zullen uitallen; daar men het over het zuur nog niet eens schijnt, dat sprengel als Humuszuur opgeeft, en daar lampadius onlangs het Iödezuur in den turf ontdekte, is het jammer, dat de Schrijver ons geene nadere ontleding van den Amstellandschen veengrond heeft gegeven. Op bl. 80 krijgen wij eene verklaring over den stank der grachten, welke ontstaan zou door het gezwaveld waterstofgaz, dat uit het waterstofgaz van het waterstoffig koolgaz met de zwavel uit het zwavelzuur geboren wordt; welk zwavelzuur ontstaan zou uit de ontbinding des zwavelzuren kalks en magnesia door middel van het koolstofzuur, dat als voortbrengsel der rotting in het grachtwater vrij aanwezig is. Dewijl echter het koolstofzuur geringere verwantschap tot den kalk en magnesia heeft dan het zwavelzuur, en hierdoor uit zijne verbindingen wordt uitgedreven, kunnen wij deze verklaring even min aan-
{==472==} {>>pagina-aanduiding<<}
nemen, als wij ons door de proef en het betoog op bl. 91 overtuigd houden, dat de vereeniging van zout en zoet water niet tot den stank zou bijdragen, al ware het ook alleen door den dood van insekten en visschen, welke het gevolg dezer vereeniging zijn moet. In eene ton, met schuit- en
IJ-water gevuld, zullen deze zeker minder aanwezig zijn; ook is bij deze proef geene warmte bepaald, en, zoo de ton niet bedekt is geweest, kan de stank zich bij opvolging aan den dampkring hebben medegedeeld, zoodat de ontwikkeling voor den reuk onmerkbaar was. Heeft deze stank nu soms, gelijk de Schrijver zelf zegt, in den Amstel plaats, dan moet dit aan de vermenging van zout en zoet water wel worden toegeschreven, daar het eene verkeerde opgaaf is, dat de Amstel-sluis grachtwater aan den Amstel mededeelt.
Om nu de nadeelen, door het stinkend water voor de gezondheid zoo wel als het genoegen der inwoneren te weeg gebragt, te verbeteren, dringt hij vooral op vermeerdering van stroom in de grachten aan, en geeft de verschillende plannen, om stroom en versch water in de stad te brengen, breedvoerig op. Daar zij echter op vermeerdering van Amstel- of IJ-water neêrkomen, en met de afdamming van het IJ in verband staan, kunnen zij thans niet meer, dan met wijziging, in aanmerking komen.
Na eene geschied- en oordeelkundige opgaaf der meeningen wegens het ontstaan der bronnen in het algemeen, gaat de Schrijver op bl. 130 over tot den oorsprong van het wel- en putwater in Amsterdam, waarover hij belangrijke bijzonderheden en verschillende ontledingen mededeelt, die hem zeezoutzure en zwavelzure soda nevens koolstlfzuren kalk en magnesia in verschillende hoeveelheden opleverden; welk verschil hij toont af te hangen van de wijze, op welke de wateren door zand of klei dringen en gezuiverd worden. Bij de beschouwing van het regenwater spreekt hij eerst over de lucht, van welke dit water bestanddeelen ontleent. Deze lucht nu wordt bezwangerd met de dampen, uit den waterachtigen veen-
{==473==} {>>pagina-aanduiding<<}
grond opstijgende. Deze zouden zoutzuur bevatten; want op bl. 177 zien wij, dat de ondervinding bevestigt, dat de zeezoutzure magnesia zich ligt door de warmte van haar zeezoutzuur ontdoet: hiertoe echter is eene veel hoogere warmte noodig dan de heetste zomertemperatuur; ook hebben wij tot heden vruchteloos naar dit zuur in den Amsterdamschen dampkring gezocht, en moeten aanmerken, dat de proeven deswege niet door den Hoogleeraar driessen zelven, maar, op zijn verzoek, door anderen zijn verrigt, gelijk uit de Dissertatiën van paping en veehof blijkt; hoewel wij gaarne toestemmen, dat het aanzijn van zeezoutzuur in den dampkring, van zeezoutzure zouten in het regenwater afhankelijk kan zijn van wind, voorafgaande droogte en andere omstandigheden, en deswege een herhaald en naauwkeurig onderzoek verdient.
Na nu nog de wijze, waarop de bevolking zelve en de hiermede gepaard gaande fabrijken, de kuilen, het begraven, de visch- en groenmarkten enz. de lucht bederven, te hebben opgegeven, gaat de Heer mulder over tot de nadeelige bestanddeelen, die bij het verzamelen in het water komen, en eindigt zijn werk met het ontstaan en het nadeel van het loodwater, waarvan de oorzaak aan het reeds behandelde zeezoutzuur des dampkrings wordt toegeschreven, terwijl alle middelen tot verbetering opgegeven en naauwkeurig beoordeeld worden.
Dit is de inhoud dezer belangrijke Verhandeling, welker lezing wij niet alleen onzen Land- en Stadgenooten aanraden, wegens de voorbehoedmiddelen, in dezelve tot behoud der gezondheid vervat, maar als de overweging onzer vaderlandsche Geleerden overwaardig, zoo wegens de ophelderingen, welke zij omtrent vele zaken geeft, als wegens de gapingen, welke zij heeft moeten overlaten, en waarvan de Schrijver zeker vele zou aangevuld hebben, indien een langer verblijf zijne oplettendheid op meerdere zaken bepaald had. Daar hij deze nu ongetwijfeld aan zijn tegenwoordig verblijf zal besteden, hopen wij, dat zijne menigvuldige bezigheden hem niet zullen

{==474==} {>>pagina-aanduiding<<}
beletten, zijne bevindingen deswege mede te deelen. Zeker zou hij door eene natuurkundige vergelijking van twee zoo gewigtige Steden beider inwoners zeer verpligten.





Bijdragen tot de Geschiedenis der Nederlanden, door J.P. van Cappelle. Te Haarlem, bij V. Loosjes. 1827. In gr. 8vo. 424 Bl. f 3-90.

Geschiedenis der Nederlanden, van de vroegste tijden tot op heden, nopens het Zuiderdeel des Rijks even volledig, als ten opzigte van deszelfs Noorderdeel, onpartijdig, en veelal uit de bronnen, door G. Bruining. Iste Deel. Met 3 Tabellen. Te Amsterdam, bij S. de Grebber. 1825. In gr. 8vo. 316 Bl. f 3-:

Sedert dat de herleving van ons volksbestaan ons nieuwe belangstelling heeft ingeboezemd in het Vaderland, dat wij verloren waanden, en als door een wonder herkregen hebben, is ook de beoefening der Vaderlandsche Geschiedenis met vernieuwden ijver hervat. Er zijn daaromtrent verscheidene werken in het licht gekomen, van tweederlei aard: of kortbegrippen, waarbij men dan ook wel inzonderheid de Geschiedenis invlocht der zoo lang van ons gescheidene, thans met het voormalige Gemeenebest tot één Rijk hereenigde Zuider-gewesten; of bijdragen ter ontwikkeling van bijzondere gebeurtenissen, gebruiken, zeden, enz. ter kenschetsing van merkwaardige personen, hunner karakters en bedrijven; alles, voor een goed deel, uit voorheen min toegankelijke echte stukken en staatspapieren geput. Tot deze soort behoort het eerste, tot gene het tweede der aangekondigde geschriften. Men kan niet ontkennen, dat beide soorten van werken hunne bijzondere nuttigheid hebben, maar van eenen verschillenden aard en voor onderscheidene klassen van lezers. Het kortbegrip is meer voor hen, die zich nog een algemeen denkbeeld van de Vaderlandsche Geschiedenis moeten vormen; het moet dus mindere oefening en kunde vooronderstel-
{==475==} {>>pagina-aanduiding<<}
len, dan de (thans in Duitschland veelal zoo genoemde) Monographie, die, voor meer bedrevenen en reeds in het algemeene der Geschiedenis ingewijden geschreven, enkele punten opheldert en ontwikkelt. Wij verwachten hier altijd iets nieuws; zoo al geene nieuwe daadzaken, dan toch voor 't minst nieuwe oogpunten, ter beschouwing der daden. Grondigheid en naauwkeurigheid zijn hier de hoofdvereischten; gelijk de laatste, met bijzondere duidelijkheid, voor het kortbegrip volstrekt onmisbaar zijn. Misschien kan het onderzoek, kunnen de nasporingen der
Monographie van dien aard zijn, dat een fraaije en bevallige historische stijl daaronder lijden moet; en, wanneer in eene van de beide genoemde soorten van geschiedkundige geschriften eenig gemis van aangename en boeijende voordragt, ja zelfs van helderheid van stijl, te verschoonen is, zou het hier zijn, waar voor geoefenden en deskundigen geschreven wordt, meer dan in het kortbegrip, dat voor leerlingen dienen moet, die men vooral door geenen duisteren of zelfs stroeven stijl moet afschrikken.
Wanneer men, na het leggen dezer gronden, de beide voor ons liggende werken inziet, zoo staat men verwonderd, juist in het kortbegrip zulk een' onaangenamen, bijkans onleesbaren stijl - in de bijdragen niet alleen de duidelijkste, helderste, maar ook de bevalligste, keurigste voordragt te vinden. Maar deze bevreemding houdt op, zoodra men het oog slaat op de namen der Schrijvers. De Heer bruining, wiens wezenlijke geleerdheid in meer dan één vak, vooral Taalkunde, Aardrijks- en Geschiedkennis, wij geenszins willen betwisten, heeft het ongeluk, zijne opeengestapelde bouwstoffen niet behoorlijk tot een symmetrisch geheel, geschikt tot een behoorlijk overzigt, te kunnen bewerken. Wij hebben daarvan in meer dan één Fransch, Latijnsch en Nederduitsch geschrist de blijkbaarste proeven ontvangen, welke wij, daar de herinnering van derzelver titels gedeeltelijk minder aangenaam is voor het vaderlandsche gevoel, terwijl andere van minder belang zijn, niet zullen opnoemen. Van cappelle, daarentegen, hoezeer in vroegeren

{==476==} {>>pagina-aanduiding<<}
tijd meer bepaaldelijk aan wiskundige studiën en oude litteratuur toegewijd, schrijft eenen Nederlandschen stijl, dien men, zonder overdrijving, om deszelfs ongemeene helderheid, natuurlijke en onopgesmukte bevalligheid, en, waar het pas geeft, nadruk en kracht, klassiek noemen mag. De schijnbaar voor eene bevallige voordragt minst vatbare onderwerpen worden onder zijne handen voor ons belangrijk en boeijen onze aandacht. De Hoogleeraar heeft hiervan in zijne vroegere Bijdragen tot de Geschiedenis der Natuurkunde bij de Ouden, en tot de Geschiedenis der Wetenschappen en Letteren in Nederland, reeds voldingende bewijzen gegeven; en niet minder aangenaam is ons het tegenwoordige werk, hetwelk, grootstendeels ten minste, bij uitsluiting over de Vaderlandsche Geschiedenis handelt. Zelfs zijn de stukken, over de Kaart van peutinger, en over den invloed der vooroordeelen bij de beoefening der Geschiedenis, aan dat onderwerp gansch niet vreemd.
Het grootste stuk uit dit boekdeel, hetwelk met de bijlagen genoegzaam de helft van hetzelve beslaat, is een uitvoerig verslag van het leven en de verdiensten des beroemden Staatsmans albert of elbertusleoninus (de leeuw). In de keurige inleiding (merkwaardig als stuk van welsprekendheid) beklaagt zich de Schrijver over de onregtvaardigheid niet alleen van tijdgenooten, maar ook der nakomelingschap, die zoo dikwijls waardige mannen, weldoeners en sieraden van hunne Eeuw, zoo niet in vergetelheid laat wegzinken, dan toch naar mate hunner verdiensten eene veel te geringe plaats aanwijst in den tempel des roems. Hiertoe behoorde, volgens hem, ook leoninus. Wij leeren dezen Regtsgeleerde en Staatsman hier kennen, onder anderen in zijn gedrag te Leuven, (uit een zeldzaam boekje van zijnen ambtgenoot gemma) toen deze stad door het leger van willem I in 1572 bedreigd werd. Leoninus schijnt toen nog sterk het Roomsche geloof en 's Konings of liever de Spaansche zaak toegedaan geweest te zijn; althans hij putte al zijne welsprekendheid uit, om den

{==477==} {>>pagina-aanduiding<<}
Prins en deszelfs leger van die Akademiestad te verwijderen. Wij willen niet ontveinzen, dat ons het verhaal van den zeer Spaanschgezinden gemma meer of min onwaarschijnlijk voorkomt, wanneer hij den Prins tot de Afgevaardigden der Hoogeschool, wier voorregten alva door het opligten van 's Prinsen Zoon op het onwaardigst verkracht had, terwijl zij dagelijks van de hemeltergendste gruwelen getuigen waren, en wisten, dat het zwaard, volgens een vonnis der Inquisitie, elken Nederlander over het hoofd hing, - wanneer hij hem tot deze Afgevaardigden, tot vaderlandsche Regtsgeleerden, laat zeggen: sibi pugnandi caussas legitimas esse, quas pauci intelligant. (*) Als de Prins gedacht had, dat het menschelijk gevoel zoo in de borst der Nederlanderen was uitgestorven, zou hij niet over de Maas gegaan zijn. Neen! hoogstwaarschijnlijk heeft niet de Prins dit gezegd, maar gemma het, op zijne wijze en in den smaak der Ouden, verzierd. Van dien zelfden stempel zal ook wel de fraaije locus communis zijn, waarin leoninus oranje zou hebben willen doen gevoelen, dat zulk een gewapend bezoek het middel niet was, om bij Zijne Majesteit genade te erlangen, maar gematigdheid en lijdzaamheid, zoo lang het God beliefde; dat niemand zoo zeer door anderen als door zichzelven benadeeld werd; dat de overwinning op zichzelven het schoonst was, en het heil van éénen niet ten prijze des ondergangs van zoo velen moest worden gekocht, enz. enz. Alles waar en goed; maar zou het menschkundig geweest zijn, zoo iets hier aan te voeren?
Moest oranje, die eigenlijk niet voor zich, maar voor zijne vertrapte medeburgers en geloofsgenooten optrok, dezen nu, die in verwachting zijner hulp reeds waren opgestaan, benevens zijn' te Bergen belegerden broeder, in den steek laten, om in lijdzaamheid de genade Zijner Majesteit, filips den II, af te wachten? Zoo leoninus deze rede waarlijk mogt gehouden hebben, vinden wij dezelve zoo veel lof of eerbied niet waardig als onze Schrijver, maar voor 't minst ontijdig en zonderling.
Vervolgens ontmoeten wij leoninus, als onderhandelaar van de Spaansche zijde te Breda, doch vooral na den Gentschen vrede tot de Staatspartij overgegaan, ongemeen werkzaam in ontelbaar vele onderhandelingen, waarmede men hem bijkans overlaadde. Dezelve worden hier niet alleen uit de

{==478==} {>>pagina-aanduiding<<}
gewone bronnen geput, maar ook uit de nog onuitgegevene Resolutiën der Staten-Generaal, (den Hoogleeraar door den, als Geleerde en vaderlandsche Geschiedschrijver, zoo gunstig bekenden Archivarius de jonge medegedeeld.) 's Mans staatkundige en godsdienstige geloofsbelijdenissen worden vervolgens vermeld. De eerstgemelde was: altijd in Staatsgeschillen de zwakste en gevaarlijkste partij te kiezen. (De Schrijver merkt te regt aan, dat leoninus dit stelsel waarschijnlijk in 1572 nog niet toegedaan was.) Zijn godgeleerd gevoelen kwam hierop neder: eene eenvoudige Godsdienst te omhelzen; hetgeen de menschelijke bevatting overtrof, aan God en zijne Engelen over te laten, en de Godheid meer te eeren, dan te willen bepalen. Aldegonde berispte hem deswege over gebrek aan stellige Godsdienstbegrippen. Dit, en veel meer belangrijks nog, vindt men in de aanteekeningen achter de levenschets van leoninus; terwijl eenige meer uitvoerige stukken, zoo als eene Redevoering in de Vergadering der Staten-Generaal te Antwerpen in 1579 (in het Latijn), zijne Aanspraak aan leicester, bij deszelfs komst in de Nederlanden (in het Fransch), Processen-verbaal wegens de Gezantschappen naar Engeland, Brieven aan de Staten daarover, enz. in bijlagen worden medegedeeld.
Antonis van stralen is de tweede Vaderlander der 17de Eeuw, met wiens lotgevallen, doch vooral zijn einde, (als martelaar van Staat onder alva) wij bekend gemaakt worden. Als voorstander der verdraagzaamheid, der vereeniging van Hervormden en Lutherschen tegen den gemeenen vijand (de alleen zaligmakende Kerk), en als vriend en bevorderaar van nuttige werkzaamheden der Rederijkers, is hij vooral merkwaardig. Zijn vonnis is de hoofdbron, waaruit wij zijn bedrijf leeren kennen. - De Raad der Beroerten, of Bloedraad, wordt voorts beschouwd in zijnen oorsprong, en het regt, hetwelk de oprigter had, om denzelven te grondvesten, in de uitgestrektheid zijner magt, zijne instructie, regtspleging, en verschillende namen. Filips heeft hem niet onmiddellijk opgerigt, maar alva, volgens geheime volmagt, hem door den Koning verleend. Volgens van meteren was hij ook boven alle Privilegiën verheven, en bevoegd, die op te eischen en te onderzoeken. De Professor roept hiertegen wel het gezag van den Heer j.d. meijer in; maar dit kan tegen den tijdgenoot van meteren niet halen, en daarenboven worden bij Art. 5 der grondartikelen van be-
{==479==} {>>pagina-aanduiding<<}
schuldiging, waarover de Raad mogt vonnis vellen, ook opgenoemd allen, die maintineerden ofte voor goed hielden, dat de Ondersaten van de Nederlanden niet vervallen souden zijn van alle haer oude Liberteyten, Rechten en Privilegiën, ende dat daeromme den Coningh die voortaen magh tractéren nae gelegentheyt... en den Coningh ontslagen van alle eeden, beloften, toeseggingen, pardoenen,
enz. Eindelijk kon wel in gewone tijden en in twijfelachtige gevallen misschien, volgens meijer, de Hooge Raad te Mechelen kennis nemen van, en onderzoek doen naar de handvesten en privilegiën; doch de Bloedraad mogt stellig, zoo het reeds misdaad was, aan de geldigheid der voorregten te twijfelen, wel onderzoeken, welke daarvan bij voorraad nog blijven konden en welke niet, namelijk alles volgens den Codex der tirannij onder filips den II, door Prof. van cappelle in dit geval te veel verontschuldigd, althans met te veel verschooning behandeld.
Eene kleine bijdrage ter nadere kennis van simon stevin, uit een handschrift over de Diplomatie (Gesanterye), onder de MSS. van sypesteyn gevonden; eene geschiedenis der meer geroemde dan algemeen bekende Kaart van peutinger, worden door een opstel over hooft en schiller, als Geschiedschrijvers, gevolgd. Het is een vernuftig denkbeeld, deze twee groote en te regt beroemde mannen, zoo verschillend in aanleg, in vorming, in leeftijd en werkkring, met elkander te vergelijken, in zoo verre zij tot één doel werkzaam waren, - de beschrijving des Nederlandschen vrijheidsoorlogs. Doch het bevreemdt ons, dat de kundige Schrijver niet heeft doen opmerken, dat beiden de zoo zeldzaam vereenigde gaven van Dichter en Geschiedschrijver tevens bezaten; iets, waarvan hunne gewrochten ook hier de onmiskenbaarste sporen dragen; en dat schiller zijn werk niet verder gebragt heeft dan tot de eigenlijke uitbarsting des oorlogs in 1568; zoodat men hier een heerlijk voorportaal, maar toch slechts een portaal, met een voltooid praalgebouw (althans tot op zekere hoogte voltooid) vergelijkt, hetwelk men wel in aanmerking nemen moet.
Twee Redevoeringen, in het Instituut gehouden, besluiten dit werk, de eene over den invloed der vooroordeelen bij de beoefening der Geschiedenis, de andere over de Vaderlandsliefde der Voorouderen, beide voortreffelijk, de eerste vol belangrijke wenken voor den Geschiedonderzoeker en Geschiedschrijver, de andere een hartverheffend tafereel behelzende van den al-
{==480==} {>>pagina-aanduiding<<}
gemeenen, naauwen band, waarmede belangstelling in een oord, aan de golven ontwoekerd, aan de tirannij des vreemdelings door bovenmenschelijke dapperheid ontrukt, en door die zelfde golven, thans als bondgenoot ingeroepen, verdedigd, de harten tot liefde van dat land zamensnoerde, in weerwil der beletselen, die de handelgeest door toevloed van vreemdelingen, de stedelijke en provinciale geest door beperking der vaderlandsliefde tot plaatselijken naijver daartegen in den weg stelden. Wij kunnen ons niet onthouden, een gedeelte van deze heerlijke schilderij, tot eene proeve van den stijl, mede te deelen: ‘Verbeeldt u, M.T., den Nederlander, worstelende met de woede der Elementen, dikwijls in oogenschijnlijk gevaar, maar altijd de overhand behoudende, om een land, onbewoonbaar door zijne ligging, te vormen tot een der bloeijendste en zegenrijkste oorden van den geheelen aardbol. Verbeeldt u hem, als stichter van een Gemeenebest, achtbaar naar buiten, gelukkig van binnen, zijn naam' met onderscheiding genoemd, zijn invloed ontzien, zijne magt gevreesd, zijne hulp ingeroepen. Zoo ziet gij, met de opvolging der geslachten, de liefde tot het Vaderland zich dieper en dieper wortelen in de gemoederen, naar gelange ieder het meest tot de algemeene grootheid heeft toegebragt. Die liefde mogt in wankeling geraken, zij kon niet worden uitgeroeid, omdat zij hare vastheid ontleende van de aangeboren neiging der menschelijke natuur, met de innigste verknochtheid te beminnen, hetgeen met de meeste moeite is
verkregen geworden. Zoo gloorde in aller boezem eene vonk, vatbaar om in helderen gloed te worden aangeblazen. In gewone tijden strekte zij tot eene weldadige warmte, die een hooger leven deed gevoelen. Wanneer treffende voorvallen de ziel schokten, zag men haar in lichtelaaije vlam uitbarsten, om de uiterste vermogens te ontwikkelen. Het Opperwezen zorgde, dat die gezegende vonk nimmer werd uitgebluscht. Scheen zij te verflaauwen, spoedig werd zij met vernieuwde kracht opgewekt. Te weten, onder Zijne leiding werden de Vorsten van oranje bestemd, de liesde tot land en vrijheid in naauw verband te brengen met den ijver voor hun doorluchtig geslacht, en zóó eene geestdrift te scheppen, die, van wege hare duurzaamheid en gestadige opwinding, te regt verwonderlijk mag genoemd worden.’
Wanneer wij ons van het werk van van cappelle tot

{==481==} {>>pagina-aanduiding<<}
dat van bruining wenden, is het of wij uit een' bekoorlijken lusthof, waar de kunst de natuur is te hulp gekomen, waar alles, zonder stijven opschik, bevallig geschakeerd is en afgewisseld, en ons door verschillend gegroepeerde partijen verrast, in eene wildernis treden, die wel rijk is aan plantengroei, maar geene vernuftige schikking, geene afwisseling door de hand eens Meesters verraadt, waar de voet elk oogenblik door onkruid en struikgewas wordt belemmerd. Er is veel, zeer veel voorraad voor de Geschiedenis, eene ongewone belezenheid in dit eerste Deel (loopende tot de laatste jaren van frederik hendrik); maar het is te vol, te zeer ineengedrongen. Bruining heeft getracht, zoo veel van gebeurde zaken te verhalen als mogelijk was; maar hij verstaat de kunst niet, daaruit het belangrijkste en wetenswaardigste te verkiezen. Gedeeltelijk is dit het gevolg van het stelsel des Schrijvers, in zijne Voorrede aangestipt, ‘om geene wijsgeerige bespiegelingen te leveren van zulk eene hooge vlugt, als waarmede men heden ten dage zoo vele geschiedkundige leerboeken opschikt; bespiegelingen, die, zoo haast de waarheid haar beschijnt, te dikwijls in het lot van icarus deelen, en, van welk een gehalte zij ook mogen zijn, steeds onder haren eigen' naam, en nimmer onder dien van Geschiedenis, behoorden te worden uitgevent.’ Onder dezen naam van wijsgeerige bespiegelingen schijnt de Schrijver dan ook alle onderzoek naar de oorzaken, gevolgen en zamenhang der gebeurtenissen, ja zelfs naar zeden, gebruiken, verstandelijke en letterkundige beschaving eens Volks, te hebben verstaan; want niets daarvan komt althans in dit eerste Deel voor, waarin men alle namen der Hertogen en Graven der Provinciën, der Bisschoppen van Utrecht en
Luik vindt, waarin men zeer veel en tot vermoeijens toe van kleine oorlogen en veeten der Middeleeuwen leest, en, wat de plaatsbeschrijving betreft, menige nuttige opheldering (doch ook gewaagde gissing, met gezag ter neêrgesteld) vindt, maar geene ontwikkeling b.v. van den onderlingen afkeer der Spanjaarden en Nederlanders, van de oorzaken des opstands in de zestiende Eeuw, om nu niet van mindere zaken te spreken. Hoe waar is, hetgeen van cappelle hieromtrent zegt (bl. 382): ‘Men mist verre het spoor, zoo men gelooft, dat aan het vereischte van onpartijdigheid voldaan wordt door eene bloote zamenhangende opgave der gebeurtenissen, zonder een' blik te wagen aan de raderen en drijf-
{==482==} {>>pagina-aanduiding<<}
veren, die den gang derzelve in beweging gebragt en gehouden hebben. Het is mogelijk, dat aldus belangrijke bijzonderheden te voorschijn komen; maar hij, die zich met regt den naam van Geschiedschrijver toeëigent, streeft naar eenen hoogeren roem, dan die door een goed en naauwkeurig verhaal wordt verworven. Hij ontwikkelt zijne oorspronkelijke gewaarwordingen, zoo als die in zijnen geest, bij de overpeinzing van ieder afzonderlijk voorval, en het algemeen overzigt van alle te zamen, zijn opgekomen.’ Gewigtige woorden in den mond van een' man, wiens schroomvallige onpartijdigheid, zelfs ten aanzien onzer Spaansche verdrukkers, zoo groot is.
Zelfs op de orde der verdeeling, door bruining gevolgd, zou veel zijn aan te merken. Die der twee eerste Hoofdstukken: onder de Romeinen - onder Franken, Vriezen en Noormannen, is natuurlijk; maar is dit wel het geval met de volgende: 3) Onder de Duitschers, tot den dood van Graaf dirk V; 4) tot aan het jaar 1140; 5) tot 1244; 6) tot 1313; 7) tot 1385; 8) tot 1481? Wij vragen zulks gerustelijk aan elken kenner der Geschiedenis; en de Lezer wordt, bij het einde van het eene of het begin des anderen Hoofdstuks, volstrekt geen rustpunt gewaar. De Schrijver geeft zelfs geen zweem van eenig overzigt van het verhandelde, maar gaat in éénen adem door met het verhaal der kleine onderlinge twisten, die buitendien reeds moeijelijk zijn uiteen te houden, maar het door deze manier nog veel meer worden. De laatste Hoofdstukken zijn weder natuurlijker afgescheiden: 9) tot aan den afstand van Keizer karel V; (doch ook hier geen woord van den toenmaligen ongemeenen bloei der Nederlanden, waarvan hooft en schiller, gelijk van cappelle uit beider overeenkomende plaatsen doet zien, zulk een bekoorlijk tafereel ophangen); 10) tot dat men filips den II afzwoer; 11) tot aan de Kerkelijke onlusten in de Vereenigde Provinciën gedurende het twaalfjarig Bestand. Doch waarom het twaalfde en laatste Hoofdstuk van dit Deel niet tot den Munsterschen Vrede, of althans tot den dood van frederik hendrik, gebragt, in plaats van tot aan de opkomst van nieuwe staatkundige gevoelens in de laatste levensjaren van Prins frederik hendrik? De opkomst van gevoelens is toch een zonderling chronologisch
tijdstip.
Wij gaan over, om nog eenige misslagen, of althans te beslissend voorgedragene stellingen, op te merken, die wij in

{==483==} {>>pagina-aanduiding<<}
dit Deel meenen te hebben gevonden. Dat Arenacum, Vada, Grinnes, Arnhem, Wageningen en Rhenen zijn zouden, is zoo ongetwijfeld niet, als hier (bl. 7) beweerd wordt; het tegendeel is zelfs waarschijnlijker, gelijk ieder Oudheidkundige weet. Wij zijn het meer met van cappelle (bl. 333) eens, die Lugdunum Batavorum op de plaats van het tegenwoordige Leyden, dan met bruining, die het tegenover Valkenburg zoekt (bl. 13.) Dat pipijn en de andere Frankische Koningen oppermagtig, d.i. onbepaald, zouden hebben geregeerd, en de jaarlijksche bijeenkomst op het Maartveld (naderhand Meiveld) slechts hebbe gediend, om hem leenmanshulde en geschenken te brengen, en ver was van als eene eigenlijke inzage op zijn bewind te kunnen aangemerkt worden, is hier maar zoo stout weg ter neder gezet (bl. 35), schoon de grootste en kundigste Schrijvers volkomen het tegengestelde beweren. Meer andere aanmerkingen houden wij terug, daar wij den schijn van vitlust willen vermijden, en onnaauwkeurigheid anders ook het gebrek van bruining geheel niet is. Wij kunnen echter niet voorbij, onze verwondering te kennen te geven, dat hij zoo geheel vreemd aan alle deelneming omtrent goede of slechte bedrijven, omtrent alle groote vaderlandsche daden schijnt te zijn, dat hij van de groote wreedheden der wilde Geuzen en de verregaande schenddaden van lumey gewaagt, en geen woord zegt van de wreedheden van alva, anders dan dat hij egmond, hoorn en vele andere voorname Nederlanders deed onthalzen; dus niemand ophangen, blakeren, verbranden;
terwijl de boomen aan de groote wegen, volgens hooft, gerist waren van lijken? Als dit onzijdigheid is!...
Wij meenden ook een proefje van stijl te geven, en hadden daartoe bl. 172 reg. 10-29 uitgekozen; doch wij verschoonen daarvan den Lezer.
Eerstdaags zullen wij van het tweede Deel verslag doen.




De Slag van Navarino, of de Renegaat. Naar het Fransch van H.G. Moke. Te Rotterdam, bij Mensing en van Westreenen. 1828. In gr. 8vo. 183 Bl. f 1-80.

De Val van Missolonghi, door A. van Tromlitz. Te Leeuwarden, bij Steenbergen van Goor. 1828. In gr. 8vo. 193 Bl. f 1-80.

Deze beide kleine Romans, welke zich aan korteling voor-
{==484==} {>>pagina-aanduiding<<}
gevallene en algemeen bekende gebeurtenissen van den Vrijheidsoorlog der Hellenen vastknoopen, en, volgens de nieuwere manier, waarheid en verdichting, nu eens in meerdere, dan weder in mindere mate, zamenmengen, zullen, op de aanbeveling hunner titels alleen, zeker eene menigte lezers vinden. Jong en oud, vrouwen en mannen, ongeletterden en geleerden, alles stelt belang in het lot der ongelukkige, maar moedige geloofsbroeders; hunne zaak is in bijna aller oog de zaak geworden des Christendoms en der beschaving tegen wangeloof en barbaarschheid, en dus moeten Romantische verhalen, welke hun lijden en hunne worsteling met levendige kleuren schilderen, algemeenen opgang maken. Wij twijfelen dan ook geenszins, of dit zal in het bijzonder het geval zijn met het werkje van onzen jeugdigen zuidelijken landgenoot, die met zijnen Roman de Watergeuzen (les Gueux der Mer) op eene zoo veelbelovende wijze zijne letterkundige loopbaan geopend heeft, en den aanvankelijk verkregenen roem bewaart en verhoogt door dezen Renegaat. Eene rijke verbeeldingskracht, eene getrouwe natuur- en zedeschildering vereenigt hij met eenen krachtigen en sierlijken stijl, welke naar de eerste modellen der Fransche letterkunde gevormd is, en dien men ook nog in de vertolking wedervindt; de handeling is levendig; de gesprekken zijn karaktermatig en treffend, en de hoofdpersoon, Hassan, de afvallige Franschman, is geschilderd, en tot den einde toe volgehouden, op eene wijze, die walter scott waardig zoude zijn. Verheven en vreesselijk is het tafereel van den moorddadigen zeeslag, en dezelve zet de kroon op het geheel. Er zouden misschien eenige aanmerkingen te maken zijn op sommige kleine onwaarschijnlijkheden in den gang der geschiedenis, en op het karakter van Cleone, dat ons soms eenigzins onnatuurlijk en tegenstrijdig
voorkomt; maar men vergeeft deze kleine vlekjes gaarne aan den jeugdigen Schrijver, die het eerste vuur der geestdrift niet wilde laten verkoelen, en zijn werk in eenen zoo korten tijd voleindigde, dat er tusschen de tijding des zeeslags en de uitgave van zijne Romantische schildering naauwelijks drie weken verliepen. Doch in het vervolg haaste hij zich minder; zijn talent is te schoon, dan dat hij het zoude bederven; het Vaderland verwacht in hem eenen Belgischen walter scott.
De groote verdiensten van onzen landgenoot kan men niet beter leeren erkennen, dan door, gelijk Recensent gedaan heeft,

{==485==} {>>pagina-aanduiding<<}
terstond na zijn werk dat van tromlitz in handen te nemen. Schoon zulks op titelblad noch in voorrede is uitgedrukt, is deze Roman zeker niet van inlandschen oorsprong, maar uit het Hoogduitsch overgebragt; en wij herkennen dan ook overal den gewonen, vaststaanden trant van de middelmatige Romanschrijvers dier natie. Meer woorden dan denkbeelden; gebrek aan getrouwe en grootsche karakterschildering, door eene opeenstapeling van onwaarschijnlijke gebeurtenissen zoo veel mogelijk verglimpt; een waterachtige, met bijvoegelijke naamwoordjes van allerlei aard overladen stijl, en alledaagschheid in de tweespraken, in plaats van die treffende lichtvonken, welke wij bij moke dikwijls aantroffen. Doch bij alle deze gebreken verheft zich dit boekje, door de gelukkige keuze der stof, en door de getrouwe overneming van een aantal geschiedkundige bijzonderheden, welke bij het beleg van Missolonghi plaats grepen, verre boven zoo vele andere, met welke onze Leesgezelschappen en Leesbibliotheken overstroomd worden, en zal gewis door velen met genoegen en belangstelling, om der Grieken en Missolonghi's wille, gelezen worden.




M. Tullii Ciceronis Orationes sex. In usum juventutis edidit, notisque instruxit Henricus Weytingh. Hag. Com. apud Vid. J. Ailart. 1827. 8vo. pp. VII, 360. f 3-75.

De Heer weytingh, Doctor in de Letteren en Rector der Latijnsche Scholen te Kampen, zag, dat de uitgaven van westerhof, zurck en nodell, bevattende eenige uitgelezene redevoeringen van cicero, vele gebreken hadden. Dit spoorde hem aan, om, op verzoek van de Weduwe allart, zich met de zorg eener nieuwe dergelijke uitgave te belasten. Hij koos daartoe zes redevoeringen, welke, naar zijn oordeel, in sierlijkheid van taal en gewigt van zaken, boven de andere redevoeringen uitmunten. Hij volgt den tekst van ernesti, en voegt er aanteekeningen bij, om de plaatsen, welke voor jonge lieden eenige moeijelijkheid hebben, toe te lichten. Hier en daar vertaalt hij een of ander gezegde in het Hollandsch, en heldert het overige op uit de Rhetorica, Geschiedenis en Oudheidkunde, gebruikende daartoe de aanmerkingen van manutius, graevius en ernesti.

{==486==} {>>pagina-aanduiding<<}

Iets nieuws, hetwelk geschikt is om de wetenschap te verrijken, verwachte men dus in deze uitgave niet. En dat konde ook het oogmerk van weytingh niet zijn. De vraag rees, bij het doorbladeren dier aanteekeningen, dikwijls bij ons op, of weytingh niet te veel verklaard, en te weinig voor het nadenken en de eigene studie der jongelieden overgelaten had. De Heer weytingh heeft ook enkele kritische aanteekeningen gegeven; daar, waar het volstrekt noodig was, de gissingen van anderen gestaafd, weêrlegd, of de zijne gegeven. Die weinige aanteekeningen komen ons niet onbelangrijk voor, en geven wel stoffe tot verder nadenken. Zoo leest hij, bl. 136, in eene der redevoeringen tegen verres: Quo cruciatu sit affectus, venire in mentem necesse est omnibus, cum esset vinctus nudus in aëre, in imbri, in frigore. Gewoonlijk staat er in aere, alwaar wij aere zouden behouden. Dat het in aëre geschiedde, sprak van zelf, daar boven gezegd was: statuae Marcellorum sunt in foro medio. En het denkbeeld, om naakt aan een koperen standbeeld gebonden te worden, is zoo huiveringwekkend, dat er niets boven gaat. AEs, voor statua aenea, is duidelijk te begrijpen, hier zelfs krachtiger, en kan door vele voorbeelden bevestigd worden.
De zes redevoeringen, door den Heer weytingh gekozen, zijn die voor roscius amerinus, tegen verres, Actio II, Lib. IV, tegen servil. rullus uit de Leges Agrariae, voor p. sylla, de redevoering, na zijne terugkomst in den Raad uitgesproken, en die voor c. balbus.

De kleine Pligten, eene oorspronkelijke zedelijke voorstelling in Brieven, uit het begin der negentiende Eeuw. IIIde en IVde Deel. Te Amsterdam, bij P. den Hengst en Zoon. 1827. In gr. 8vo. Te zamen 636 Bl. f 5-80.

Hetgeen wij (Letteroeff. 1824, bl. 459) tot lof van dit oorspronkelijk, nuttig en onderhoudend geschrift gezegd hebben, behoeven wij wel niet te herhalen; het publiek heeft ten voordeele van het werk reeds genoegzaam beslist. Daarom heeft dan ook de Dame, aan welke wij dit lieve verhaal te danken hebben, de gegevene hoop nu vervuld, en hare Emilia in andere betrekkingen en in meer gevorderden ouderdom doen optreden, in welke zij even godsdienstig, even

{==487==} {>>pagina-aanduiding<<}
teeder van geweten, verstandig en Christelijk, voor allen stichtend en leerzaam is. De brieven getuigen alle van den echten vaderlandschen geest; en, ofschoon dit hier geene hoofdzaak is, keuren wij het hoogelijk goed, dat hier herinneringen en wenken gegeven worden op gebeurtenissen, die wij beleefden, vernederingen, die wij ondergingen, en wat al meer grievends was, toen wij, het Fransche Rijk ingelijfd, gedwongen werden door den ijzeren schepter van den Dwingeland, wiens naam ook bij de nakomelingschap niet dan met afschuw behoort genoemd te worden, maar wiens koele wreedheid wij vreezen, dat bij velen, reeds van het tegenwoordig geslacht, maar al te zeer vergoelijkt en vergeten wordt. Deze geschiedenis valt ook in den tijd van napoleon's val, zijne verbanning, en ontvlugting van Elba, en de eindelijk geheele vernietiging zijner magt bij den slag van Waterloo.
De lezer herinnert zich, dat, aan het slot van het tweede deel, Emilia op het punt was van te huwen aan een waardig man; en wij begrepen toen, dat het huwelijk reeds voltrokken was. Dan nu zien wij, dat wij ons vergist hebben; die band was, nog vóór hij gelegd was, door den vroegen dood van den aanstaanden echtgenoot verbroken. Nu vinden wij haar, na ettelijke jaren, bij eene vriendin, bij welke zij zich onledig houdt met zich het voorledene voor den geest te brengen, door de herlezing van een aantal in dien tijd met vele vrienden en bekenden gewisselde brieven. Zoo worden wij, op eene bevallige wijze, bekend gemaakt met hetgeen wij van de geschiedenis van Emilia, van haar hart en van hare dierbaren, konden verlangen te weten. Zij was nu gereed, met hare oude leermeesteresse en waardige vriendin, met welke zij dien tijd te Brussel gewoond had, en die zij in de opvoeding van eenige jonge Dames (enkel om zich nuttige bezigheid en asleiding te bezorgen) had aan de hand gegaan, eene reis naar Straatsburg te doen. Zij deed die reis in gezelschap ook van eene aanzienlijke vrouw en hare dochter, aan welke laatste vooral, en toen en vervolgens, Emilia bijzonder trachtte van nut te zijn. Zij zag op die reis veel. Te Weenen zijnde, bij gelegenheid van het Congres der verbondene Mogendheden, ontving zij een ernstig aanzoek tot het huwelijk met eenen Amsterdamschen Heer, wel aanmerkelijk ouder dan zij, maar voor wien zij, sinds langen tijd, opregte vriendschap en innerlijke hoogachting, die hij inderdaad verdiende, had gekoesterd. Zij besluit dan ook, na

{==488==} {>>pagina-aanduiding<<}
hare vriendin geraadpleegd te hebben, tot dit huwelijk, om zeer verstandige redenen. Dan, nu werd haar hart vreesselijk geschokt en geslingerd, daar zij, op een Bal aan het Hof, onverwachts haren jongsten broeder, dien zij te Rome waande, ontmoet, met diens ouderen reisgenoot, die juist het voorwerp geweest was van hare eerste en vurige liefde; maar met wien de verbindtenis was afgebroken, (gelijk zich de lezer uit de vorige deelen herinneren zal) alleen uit hoofde van den onverzettelijken en onredelijken wil, naar het scheen, van haren overigens zoo braven en goeden vader. Oude liefde roest niet; de harten verstonden elkander spoedig; en het tegenwoordig eenig beletsel, haar zoo onlangs gegeven woord namelijk, scheen niet onoverkomelijk, van wege de edelmoedigheid van den waardigen man, aan wien zij dat woord gegeven had. Echter aarzelde zij eenigermate. Bij den dood van haren vader, toen zij op het punt was van te huwen, vond zij eenen brief van hem aan haar adres; maar met duidelijken last op den omslag, denzelven niet te openen, ten zij zij eenmaal weduwe was. Dit was zij nu eigenlijk niet, en had gemoedelijk aan haars vaders last voldaan; maar in het onzekere, wat die brief bevatten kon, had zij denzelven aan hare oudere vriendin ter hand gesteld, die haar verzekerd had, dat dezelve vooralsnog van geen belang voor haar was. Nu schreef zij dan aan deze vriendin, ontving den brief, en het bleek, dat haar vader geenszins onredelijk, maar uit zeer gewigtige redenen gehandeld had. Zij zag dan nu, dat een huwelijk met den eersten geliefde ongeoorloofd was. Zij onderwierp zich met gelatenheid, en deed haar gegeven woord gestand. Zij had geene reden tot berouw. Maar niet lang duurde dit huwelijk. Een val op hare reize met het rijtuig had haar de borst benadeeld, en (dit is ook het voorname, dat wij in haar te berispen hebben) zij had den, waarlijk niet kleinen pligt, van geneeskundige
raad en hulp in te roepen, te lang veronachtzaamd. Haar dood werd nog verhaast door het haar te onvoorzigtig medegedeeld berigt, dat haar broeder in de velden van Waterloo gesneuveld was. Zoodat wij dan nu niets meer van Emilia zullen vernemen, dat voorbeeld van vrouwelijke naauwgezetheid en altijd beminnelijke deugd. Mogten vele onzer jongedochters deze boeken lezen; zij zouden haar voorbeeld trachten na te volgen: wij vertrouwen, zij zullen het doen. Emilia is niet volmaakt, haar gedrag en denkwijze niet overdreven. Zij is

{==489==} {>>pagina-aanduiding<<}
niet de beschaafde, geleerde, godvruchtige vrouw, die opzien maken wil, en, met hetgeen zij boven andere vooruit heeft, praalt; maar men voelt hare beminnelijkheid. Aanmerkingen willen wij niet maken; deze zouden vitterijen zijn; en, al is nu Emilia's geschiedenis geëindigd, zoo hopen wij niet, dat de schrijfster hare pen voor altijd heeft nedergelegd.




Vier Voorlezingen over den Mensch. Door H. Polman, Az. Te Haarlem, bij de Erven F. Bohn. In gr. 8vo. IV en 154 bl. f 1-40.

Het verwondert ons niet, dat de leden van het Haarlemsche Departement der Maatschappij tot Nut van 't Algemeen deze voorlezingen met genoegen gehoord hebben, en wij twijfelen er niet aan, of zij zullen ook met genoegen gelezen worden. De eerste voorlezing, behelzende de inleiding tot de geheele behandeling van het onderwerp, stelt, op eene luimige wijze, onderscheidene gevoelens voor, aangaande den mensch, die, naar des schrijvers meening, minder doelmatig en juist zijn. De tweede beschouwt den mensch in opzigt tot zijn ligchaam; de derde, ten aanzien der vermogens van zijnen geest; terwijl de schrijver in de vierde eenige gevolgen voorstelt, afgeleid uit de beschouwing der menschelijke natuur. De Heer polman behandelt de verschillende gedeelten van zijn onderwerp op eene levendige, de aandacht boeijende wijze, en doet zich door dit geschrift kennen als eenen man, die zich met vrucht toelegt op de verrijking van zijnen geest met zulke kundigheden en die oefening van zijn verstand, welke hem niet alleen in staat stellen, om in het onderwijs van de Godsdienst nuttig werkzaam te zijn, maar ook, om in iederen beschaafden kring zijnen stand eer aan te doen.






Redevoering ter Nagedachtenis van wijlen den weleerw. zeer gel. Heer J. Scharp, uitgesproken in de Maatschappij, Verscheidenheid en Overeenstemming, 11 April 1828, door J.P. Sprenger van Eyk, Predikant te Rotterdam. (Met bijgevoegde Aanteekeningen.) Te Rotterdam, bij Mensing en van Westreenen. 1828. In gr. 8vo. f :-40.

Bij de verschillende stukjes, aan de nagedachtenis van den

{==490==} {>>pagina-aanduiding<<}
overledenen scharp gewijd, welke wij in vorige nommers van dit Tijdschrift hebben aangekondigd, voegen wij ook deze Lijkrede ex professo, door een' zijner ambtgenooten in eene plegtige vergadering der op den titel vermelde Rotterdamsche Maatschappij uitgesproken. Ofschoon dit stuk geenszins alle die vereischten bezit, welke men in eene Lofrede, eene der moeijelijkste opgaven voor den Redenaar, zoude kunnen vorderen, als missende die kunstvolle eenheid, welke de uit elkander loopende trekken van een groot man in een brandpunt verzamelt, en dien eenvoudigen, maar toch verhevenen toon, welke bij zulk een grootsch onderwerp voegt, zoo erkennen wij echter gaarne, dat het vloeijend en bevattelijk geschreven is, en strekken kan, om de verdiensten van scharp in een helderder daglicht te stellen. Of de Heer van eyk hem echter als Dichter niet te hoog heeft opgevijzeld, is eene andere vraag, welker beantwoording wij aan eenen toekomstigen Schrijver onzer Letterkundige Geschiedenis overlaten, daar zij ons thans min of meer onvoegzaam toeschijnt. Wij twijfelen evenwel geen oogenblik, of deze Lijkrede zal een aangenaam geschenk zijn voor de talrijke vereerders van 's mans nagedachtenis; want de Heer van eyk was tot zijne taak geregtigd door eenen veertigjarigen omgang en onafgebrokene vriendschap, en voor dezelve door zijne talenten niet kwalijk berekend.




Gedichten van B. Klijn, Bz. Ridder der Orde van den Nederlandschen Leeuw. IIIde Deel. Te Amsterdam, bij J. van der Hey en Zoon. 1828. In gr. 8vo. VI en 192 Bl. f 3-60.

Er is in de uitgebreidere Leerdichten, welke dezen bundel openen, doorgaans meer gezonde en voor ieder bevattelijke wijsbegeerte, dan gloeijend dichtvuur en poëtische bezieling. Men vindt in dezelve grondige denkbeelden welke op verre na niet alledaagsch zijn; maar derzelver aaneenschakeling en uitdrukking zijn te veel nog in den smaak dier dus genoemde poëtische Voorlezingen, welke het dagelijksch brood geven aan die duizend-en-een Letterkundige Gezelschappen, wier overtalligheid aan leesbeurten en aan leden ons vaderland met verzenmakers bezaaid en onze letterkunde met verzen overstroomd heeft. Gaarne erkennen wij, dat de lezingen van den Heer klijn oneindig meer verdienste bezitten dan een aantal an-
{==491==} {>>pagina-aanduiding<<}
dere, welkeo p even zwaar papier en met even wijd uit elkander staande regels gedrukt worden; want zij zijn rijk aan veelomvattende denkbeelden, terwijl men bij anderen dikwijls niets dan broomende, maar zinledige woorden aantreft; doch ook de zijne dragen hier en daar nog te veel het kenmerk van met moeite uit het brein te zijn voortgebragt, terwijl een waarachtig dichtstuk in geestverrukking uit het hart moet zijn voortgevloten. Zeker duldt, ja misschien eischt de didaktische poëzij eene minder opgewondene stemming; doch ook deze moet zich bestendig van het proza onderscheiden door verrassende wendingen en treffende overgangen, door beeldrijkheid en ingevlochtene zinnelijke versierselen; want het einddoel van alle poëzij is niet, om onmiddellijk te werken op ons verstand, maar alleen om zulks te doen door medehulp van de verbeeldingskracht, die zij treft, en van het gevoel, dat zij opwekt. Tot deze beide laatste wendt zich echter de Heer klijn te schaars; en daarom laat zijne poëzij ons dikwijls kouder, dan het gewigt der zaken anders medebrengt.
Deze gisping behoeft de Heer klijn, wiens talent wij wij overigens alle regt laten wedervaren, zich geenszins in het bijzonder aan te trekken; want zij is gerigt tegen een bijna algemeen gebrek, dat onze Leerdichters aankleeft. En zoo hij dan al eenigermate in deze erszonde deelt, hij heeft toch vele deugden boven hen vooruit; vooral die groote deugd van denkbeelden te leveren, waar anderen slechts woorden geven. In dit opzigt bezit inzonderheid zijn Maatschappelijk Leven groote verdiensten; en ook in de Hoop is het met wijsgeerige diepte uit elkander gezet, hoe veel heils de onbekendheid met zijne volgende lotgevallen den mensch en der geheele maatschappij aanbrengt.
Behalve de grootere stukken, in welke wij aanleiding tot het maken der bovenstaande aanmerking vonden, en die ten onderwerp hebben, het Maatschappelijk Leven, de Hoop, de Onsterfelijkheid, het Geloof aan God, en Gevoel van Eigenwaarde, (de beide laatste zijn echter in meer lyrischen vorm, schoon het eigenlijk didaktische overal doorstraalt) bevat deze bundel nog een aantal stukken en stukjes bij verschillende gelegenheden vervaardigd, en waaronder er eenige zijn, welke misschien de eer eener openlijke uitgave niet verdienden; het uitgebreidste is een Lijkzang ter nagedachtenis van den Zang- en Toonkunstenaar w. sundorff, in welke echt wijsgeerige gevoelens zich verzusteren met eene edele Christelijke denkwijze.

{==492==} {>>pagina-aanduiding<<}

Op taal en versbouw valt in dezen geheelen bundel slechts weinig aan te merken; de Heer klijn is beiden genoegzaam meester, en slechts zelden maakt hij zich schuldig aan dergelijke overtredingen als op bl. 24:

Die weet ................ 
Hoe nijd en afgunst daar, met albespiênde blikken, 
Den voetstap gadeslaan, elk woord, elk denkbeeld wikken, 
En met de hel in 't hart, den hemel op 't gelaat, 
Des menschen heil verwoest, waneeer 't hun grootheid baat. 

Wij willen hier niet vragen, of blikken de woorden kunnen wegen of wikken, welke post beter aan de ooren ware toevertrouwd; maar dat enkelvoud is hier een leelijke misslag. Wij vinden nog eenmaal hetzefde gebrek op bl. 35:

Toen ge, op de ontdekte kunst van uwen burger trotsch, 
Het tijdstip vierde(t), waarop de onuitdoofbre stralen 
Van 't menschverheffend licht in Koster's geest mogt dalen. 

terwijl daarenboven de tweede aangehaalde regel volstrekt onleesbaar is, niet omdat de middenrust verzuimd is, hetgeen wij dikwijls voor geoorloofd houden, maar dewijl waaróp een tweegrepig woord is, dat nog wel den klemtoon op de laatste greep heeft. Zie bilderdijk, in het IIde Deel der Nieuwe Verscheidenheden. Nogmaals, en nog hinderlijker, bl. 110:

Deugd en wijsheid bindt ons zamen, blijven ons de beste schat. 

Waarlijk, het schijnt bijna, of de Heer klijn een' dergelijken zinbouw voor geoorloofd houdt; want hier was zoo gemakkelijk te schrijven: ‘blijft voor ons de beste schat,’ dat het meervoud met voorbedachten rade gebezigd schijnt.
Ook eenige weinige aanmerkingen van anderen aard zouden er te maken zijn. Bij de regels, bl. 134:

Zij (de menschlievendheid) is gelijk aan 't koestrend vuur, 
Dat, bij 't versterven der natuur, 
Het aardrijk zeegnend mag beschijnen. 

zoude men kunnen vragen, wat dat toch voor een koesterend vuur zijn mag, dat het aardrijk nog zegenend beschijnen zal, als de natuur verstorven is? De Stoïsche wijsbegeerte en de Christelijke dogmatiek spreken wel van het vernietigen

{==493==} {>>pagina-aanduiding<<}
der aarde door vuur; doch dit zal juist niet koesterend, maar wel degelijk zengend en blakerend zijn.
Het meervoud, op bl. 127:

Om aan de hand der kunst in zuivre eenstemmigheden 
Te woekren voor den geest met wat de vriendschap biedt; 

is waarschijnlijk zijn ontstaan alleen aan het rijm verschuldigd; en wij vinden het dan ook geenszins fraai, al heeft helmers ergens door het bezigen van Godlijkheden het voorbeeld gegeven.
De hoogstzonderlinge en doorgaans geheel verkeerde interpunctie hebben wij, tevens met eene menigte drukfouten, waarschijnlijk aan den slordigen Corrector te danken; doch alle deze kleine smetjes beletten ons niet, dezen bundel te bevelen aan hen, die, prozaïscher gestemd, in de poëzij minder prijs stellen op gevoel en gloed, dan wel op leerzaamheid en gezonde wijsbegeerte.

De Spion, door J. Cooper. Uit het Engelsch. II Deelen. Te Groningen, bij W. van Boekeren. 1827. In gr. 8vo, Te zamen XII en 705 bl. f 6-:

De vertaler van cooper's bovenstaand werk is in de voorbaan, en plaatst de beoordeeling van hetzelve in de Hallische Allgemeine Litteratur-Zeitung. Die beoordeeling is gunstig, en, zoo als ons voorkomt, met regt. Deze roman brengt ons, op eene aangename wijze, op het tooneel en in den tijd van den Noord - Amerikaanschen vrijheidsoorlog. Het raadselachtige in het karakter van harvey birch, den gewaanden Spion, houdt de nieuwsgierigheid, tot het einde toe, levendig. De vertaler heeft cooper's zuiveren en duidelijken stijl bij de overbrenging in onze taal zeer goed bewaard; aan den lezer, die met plaatsen en gebeurtenissen van dien tijd minder bekend is, door zijne ophelderende aanteekeningen eene wezenlijke dienst bewezen, en zich dus op eene loffelijke wijze van zijne taak gekweten.

Eudolië, of de jonge Zieke. Door Mevrouw***. Uit het Fransch vertaald. Te Amsterdam, bij J.A. Koning. 1827. In gr. 8vo. 294 Bl. f 2-50.

Wij kunnen dezen roman met ruimte aanprijzen, en dur-
{==494==} {>>pagina-aanduiding<<}
ven leering en onderhoud beloven; alleenlijk hebbe de lezeres een door het vrolijke, beuzelachtige leven in de wereld geen al te zeer verwilderd en bedorven hart.
De aanminnige en bevallige Eudolië was, na het overlijden van haren vader, en bij het tweede huwelijk van hare moeder, in een klooster opgevoed. Hare moeder, geheel in en voor de groote wereld levende, anders geene ongevoelige vrouw, had zich tien jaren lang met haar niet bemoeid, en haar in dien langen tijd zelfs niet eenmaal gezien. Als huwbare dochter komt zij te huis, en wordt door den stiefvader beleefd, maar door de moeder met hartelijkheid en liefde ontvangen. Zij zelve was rijk. In de leefwijs in het ouderlijk huis kon zij zich moeijelijk vinden; Mama had voor den vertrouwelijken omgang en de uitlating van het hart zelfs geen oogenblik tijd. De groote wereld stond Eudolië tegen, en zij smachtte naar haar leven in het klooster, en in het bijzonder naar eene ware vriendin, die zij daar had achtergelaten, met weemoed terug. Zij schikte zich echter, zoo goed zij kon, en schoot in geen harer pligten te kort. Zij was inmiddels bestemd voor eenen man, wel eenige jaren ouder dan zij, maar dien zij gelukkig kon hoogachten, die met haar in smaak en neigingen oveenkwam, en met wien zij zich dus een bedaarder en voor haar genoegelijk leven beloven kon. Op een Bal vat zij koude, en dit had erge gevolgen. Het bezoeken der baden werd haar geraden, en, daar de moeder haar niet verzellen mogt, verzelde haar eene tante, eene koele vrouw; zij miskende de zwakheid en wezenlijke ziekte van het meisje, en beweging en verstrooijing waren het eenige geneesmiddel in haar oog, waarmede zij de veege zieke onophoudelijk martelde. Eudolië scheen intusschen te beteren; dan, toen men de terugreis zou aannemen, kwam onverwachts hare moeder. De echtgenoot had ontdekt, hoe deze het hare, en meer dan het hare, ellendig verspild had; deze verspillingen moede, scheidde hij van haar, en zij mogt haren zoon, dien zij bij hem had, zelfs nimmer wederzien. Zij trok nu met Eudolië
naar een afgelegen landgoed. Eudolië beviel het daar wèl, te meer nog, daar het ook het laatste verblijf was geweest van haren vader, wien de spilzieke, wereldsgezinde vrouw almede het leven verbitterd had. De moeder, intusschen, wenschte Parijs en de Parijsche groote wereld terug, en kwelde hare dochter op de bitterste wijs; zij was eene bij uitstek harde moeder jegens zulk een voortreffelijk

{==495==} {>>pagina-aanduiding<<}
kind. In één opzigt was Eudolië onverbiddelijk: zij wilde haren minnaar niet bedriegen, door hem de ruïne en schande van het ouderlijk huis te verbergen; zij zag af van zijne hand. Hare gezondheid nam van dag tot dag zigtbaar af. Intusschen gelukte het haar eindelijk, de dwaze, ligtzinnige moeder te verbeteren, en haren echtgenoot met haar te verzoenen. Ook haar waardige minnaar bleef haar getrouw. Zij had dus nog goede dagen kunnen hopen, indien haar leven niet ware afgeloopen en zij nu eindelijk bezweken. Ook bij haar sterven bleef zij bedaard, gelaten, echt godvruchtig. - Achter dit verhaal vinden wij nog eenige van hare nagelatene papieren; alle verstandige uitboezemingen van haar echt godsdienstig hart.
Wij ontvangen dit verhaal, waarvan wij deze dorre schets gaven, grootendeels in den vorm van een Dagboek, 't welk Eudolië schreef voor hare straks gemelde vriendin; wij zien overal in hetzelve teederheid van geweten, echt godsdienstig gevoel, en opregtheid. Zij beschuldigt zichzelve gedurig over den te grooten invloed, dien het leven in de groote wereld en derzelver verstrooijingen maakte op haar hart; en, terwijl men haar goedkeurt en bewondert, ziet men de nederige en schroomvallige godsvrucht, die hare zwakheden kent en bestrijdt. Zij is overal de teeder liefhebbende en gehoorzame dochter, hoe hard zij ook behandeld werd. In één woord, zij is een waardig voorbeeld voor alle jongedochters.
Het voorberigt zegt, dat het werk niet geheel verdichtsel is, maar dat er werkelijk zoodanig eene Eudolië bestond. Het boek is oorspronkelijk door een Roomschkatholiek Genootschap uitgegeven. Overal straalt het ook door, dat Eudolië Roomschgezind was; zóó echter, dat dit den Protestantschen lezer maar weinig zal hinderen. Wij wenschen, dat het werk door velen gelezen worden en Eudolië vele navolgsters vinden zal, die wij dan, tot heil der wereld, een langduriger leven en blijdere dagen hartelijk toewenschen.




De merkwaardigste Bijbelsche Land- en Zeereizen, een Leesboek voor de Jeugd, door J.A. Oostkamp. Met Platen. Te Amsterdam, bij W. Brave. In kl. 8vo. VIII en 396 bl. f 2-20.

Onder dezen naam ontvangt men hier van den kundigen

{==496==} {>>pagina-aanduiding<<}
oostkamp, behalve eene inleiding, twintig bijbelsche verhalen, wier inhoud beantwoordt aan het op den titel aangekondigde oogpunt, waaruit hij de geschiedenis der H.S. wil beschouwen. De schrijver neemt, op eene loffelijke wijze, de gelegenheid waar, om zijne lezers bekend te maken met de aardrijkskundige gesteldheid der landen, welke het tooneel zijn der bijbelsche geschiedenissen, en met de zeden en gewoonten der in dezelve voorkomende volken en personen; hij toont bekend te zijn met het beste, hetwelk door oudere en nieuwere bijbelverklaarders, aardrijkskundigen en reisbeschrijvers in dit vak geleverd is. Dit werkje verspreidt over onderscheidene gedeelten der H.S. een niet onbelangrijk licht, en is door deszelfs oorspronkelijken vorm regt geschikt, om de jeugd aangenaam te onderhouden. Als zoodanig prijzen wij hetzelve aan, en wenschen den schrijver het genoegen toe, dat ook dit werkje deszelfs bestemming bereike, en voor de leergrage jeugd aangenaam en nuttig moge bevonden worden.




Bij het Graf van J.L. Nierstrasz, Jun., door A.J. Ten Hagen, Jz. Te Gorinchem, bij de Wed. T. Horneer. 1828. In gr. 8vo. 6 Bl. f :-25.

Eenige weinige kunstelooze, maar welgemeende dichtregelen, gevloeid uit een hart, dat den waardigen afgestorvenen, wien ook in dit Tijdschrift hulde wordt toegebragt, wist te waarderen, en diep getroffen werd door den onverwachten dood, die hem aan de Maatschappij, waarvan hij een sieraad, aan de kunst, waarvan hij een gelukkig beoefenaar, en aan zijne betrekkingen en vrienden, waarvan hij de lieveling was, ontrukte. Vrede zij zijner assche, en zijn naam leve nog bij het nageslacht, als de afgunst zijner benijders en de onzin zijner vuilaardige bestrijders reeds lang zullen vergeten zijn.

No. X. Boekbesch. bl. 446. reg. 6 van ond. staat cursuum, lees cursum.
Bl. 447. reg. 14. creutzer, lees creuzer.
Bl. 448. reg. 2. ripostum, lees repostum.


{==497==} {>>pagina-aanduiding<<}

Boekbeschouwing.

Over den vroegeren staat van het Christendom, of Overzigt van de Geschiedenis der Christelijke Kerk in de eerste drie Eeuwen. Te Arnhem, bij P. Nijhoff. 1828. In gr. 8vo. IV en 154 Bl. f 1-50.

Zoo treurig de gedachte is, dat kundige en brave Kerkleeraars menigmaal reeds in de kracht van hun leven door ligchamelijke ongesteldheid en andere omstandigheden gedrongen worden, om van hun openbaar dienstwerk af te staan; zoo zeer verblijdt het ieder regtschapen gemoed, hen de dagen hunner rust aan de beoefening der wetenschappen, of de vervaardiging van nuttige geschriften, te zien besteden. De Heer j.a. streso doet zich in het voorberigt voor dit werk als een man kennen, die zich in beide deze opzigten boven vele anderen onderscheidt. Twee voorname bedoelingen verklaart hij met de uitgave van dit boek te hebben. Vooreerst wil hij door dezen arbeid het zijne er aan toebrengen, dat men tot de oorspronkelijke leer des Christendoms, waarvan men zoo verre afgeweken is, meer en meer terugkeere. En in de tweede plaats zoekt hij te toonen: ‘dat men, omtrent deze en gene punten der Christelijke leer, in zijne begrippen, van haren oorspronkelijken inhoud kan afwijken, en niettemin kan bezield zijn met opregte waarheidsliefde, met een vast geloof aan de Goddelijkheid der Openbaring, en met eenen heerschenden toeleg, om derzelver heilige voorschriften te beleven: en dat wij dus ook die Christenen, welke, naar ons inzien, van de waarheid min of meer afdwalen, in weerwil hunner wezenlijke of vermeende dolingen, als echte leden van christus Kerk, als onze Christelijke broeders en zusters, hebben te beschouwen en te behandelen, wanneer zij namelijk sprekende bewijzen van de genoemde gezindheden aan den dag leggen; ja ook

{==498==} {>>pagina-aanduiding<<}
dan, wanneer slechts geen vermoeden op hen vallen kan, dat het hun aan zulk eene zielsgesteldheid ontbreekt.’ Zeker bestaat er bij niemand, die kennis van zaken heeft, eenige twijfel, of de behandeling dezer punten met de behoeften van onzen leeftijd strooke. Het is nu alleen maar de vrage, hoe de schrijver zulks bewerkstelligd hebbe: en die vrage moeten wij thans beantwoorden.
Dit geschrift heeft vier afdeelingen. In de eerste wordt gesproken over der Christenen aantal, en soort, in de drie eerste eeuwen; in de tweede, over de uiterlijke inrigting hunner maatschappij in die tijden; in de derde, over de toenmalige gesteldheid van hunne leer; in de vierde, eindelijk, over de gesteldheid hunner zeden. Onder deze rubrieken laten zich de meeste stukken van eenig aanbelang, welke de Kerkelijke Geschiedenis der drie eerste eeuwen van onze Christelijke jaartelling betreffen, gemakkelijk rangschikken. Zoo doende, komt men tot onderwerpen, waarover zich, met behulp van hetgeen mosheim, venema, schroeckh, neander, gieseler en meer anderen geschreven hebben, veel schoons en goeds zeggen laat. En werkelijk bepaalt zich menigeen, die dit veld van onderzoek intreedt, bij het gebruikmaken van dit bescheiden, welke men reeds in schriften van later dagen vindt bijeengebragt. Deze te toetsen, onderling te vergelijken, met elkander te vereenigen, om er zekere gevolgtrekkingen uit af te leiden, is dan het werk, waaraan tijd en vlijt besteed wordt. Het zij verre van ons, dat wij zulks afkeuren. Integendeel houden wij het daarvoor, dat zoodanig een arbeid niet zelden opmerkingen aan de hand geeft, die wezenlijk licht over de gebeurtenissen van vroeger eeuwen verspreiden. Doch de Heer streso verdient hoogeren lof. Hij heeft zich niet vergenoegd, met hetgeen door zijne voorgangers uit de oude schrijvers opgeteekend is geworden, tot grond van zijn opstel te leggen; hij heeft de bronnen zelve geraadpleegd. Daardoor heeft hij zich aan de eene zijde voor misvattingen bewaard, tot welke men vóór hem

{==499==} {>>pagina-aanduiding<<}
door het naschrijven wel eens vervallen was, en aan den anderen kant de regte hulpmiddelen aangeschaft, om deze en gene bijzonderheid beter te ontwikkelen of te bewijzen, dan tot dusverre geschied was. 's Mans werk is derhalve lezenswaardig voor zulken, die de Kerkelijke Geschiedenis als geleerden beoefenen: en zulks te meer, daar hij steeds naauwkeurig opgeeft, in welk boek der oudheid en op welke plaats men de woorden vinden kan, waarop hij zijne redeneringen bouwt. Evenwel neemt dit niet weg, dat ook de ongeleerde, is hij maar een liefhebber van navorschingen, welke den staat der eerste Christenheid betreffen, hier een nuttig en aangenaam onderhoud verkrijgen zal. Zoo zeer zich toch de schrijver op het doen van een grondig onderzoek heeft toegelegd; zoo zeer heeft hij er voor gezorgd, om allen noodeloozen toestel van geleerdheid te vermijden, en die populariteit in acht te nemen, welke in geschriften vereischt wordt, die voor het algemeen dienen moeten. Wij rekenen ons uit dien hoofde verpligt, om dit boek aan alle onze landgenooten, aan wie de daarin vervatte zaak ter harte gaat, zonder bepaling aan te prijzen.
Wilden wij nu voortvaren en bij de stukken aanwijzen, wat ons tot ons gunstig oordeel over dit boek bewogen heeft; wij zouden de palen van ons bestek verre moeten overschrijden. Het zij dan genoeg, dat wij, tot staving van dit ons oordeel, de eerste afdeeling kortelijk doorloopen. Zij begint met de aanmerking, dat, ja wel, de overlevering, als hadden de Apostelen het bereizen der gansche bekende wereld onder zich verdeeld, en alzoo de kennis der Christelijke leer onder de meeste toen bekende volken gebragt, tot de fabelen behoort; maar echter het Evangelie, reeds vóór het einde der eerste eeuw, in vele gewesten van Azië, Afrika en Europa verbreid geweest is. Nu volgt hier de optelling van landen en plaatsen, waarin de nieuwe Godsdienst gedurende de tweede en derde eeuw ingang gevonden heeft. Inzonderheid redeneert de schrijver tegen zulken, die meenen, dat derzelver verbreiding, toen konstantijn op-
{==500==} {>>pagina-aanduiding<<}
trad, slechts gering zou geweest zijn: een gevoelen, waarvoor men weet, dat ook de vermaarde gibbon is uitgekomen. Gereedelijk erkent streso de grootspraak, welke zich de Kerkvaders veroorloofd hebben; maar om te toonen, dat, hetgeen zij nopens de voorspoedige voortplanting van het Christendom verhalen, evenwel veel waarheid in zich bevat, beroept hij zich op zulke plaatsen uit derzelver schriften, waarop geen vermoeden van eenige grootspraak vallen kan. Wij leeren hier derhalve, dat er omstreeks den tijd van gezegden Keizer reeds gemeenten in Pontus, Armenië, Mesopotamië, Perzië, Arabië, Numidië, Mauritanië, Germanië, Sicilië geweest zijn; dat de voortgang van de Evangelieleer aan onderscheidene oorzaken moet worden toegeschreven; dat, ja wel,
juist ieder Bisdom niet uit eene even groote en aanzienlijke schaar van menschen bestaan heeft, maar dat men echter vele plaatsen kan opnoemen, waarin de Christenen bij uitstek talrijk waren. Deze bijzonderheden worden door den schrijver uit de getuigenissen der oudheid voldingend betoogd, en wel zoo, dat wij ons niet herinneren, elders iets te hebben aangetroffen, hetwelk ons zoo geheel overtuigde. Onzes bedunkens heeft dus de wetenschap zelve bij dit onderzoek gewonnen. Hetzelfde geldt voor een gedeelte van hetgeen er nu verder gezegd wordt, om de bedenking, als had de eerste Christenheid zoo goed als geheel uit lieden van den geringen en onbeschaafden hoop des volks bestaan, in derzelver nietigheid ten toon te stellen. Hoezeer, namelijk, de schrijver erkent, dat er, volgens den aard der zake, oudtijds meer menschen, die het Evangelie aannamen, tot den geringen, dan tot den aanzienlijken stand moeten behoord hebben; hij houdt het voor onbetwijfelbaar, dat het, onder de belijders van onzen Heer, ook aan eene groote menigte van laatstgenoemden nooit ontbroken heeft. En tot staving van dit zijn gevoelen beroept hij zich op bijzonderheden, waarvan de opmerking nu eens minder, dan eens meer nieuw of ongewoon is, maar die, gezamenlijk vereenigd, de zaak in geschil tot genoegzame zekerheid brengen.

{==501==} {>>pagina-aanduiding<<}

Ziedaar dan eene proeve van den loffelijken arbeid, ons hier door den Heer streso in handen gegeven. Die dit boek nog niet kennen, mogen er zich door opgewekt gevoelen, om het zich aan te schaffen en het met oplettendheid te lezen. Wij zeggen nu alleenlijk nog, dat er in gehandeld wordt over de eenvoudigheid van het kerkbestuur der eerste Christenen; over de Bisschoppen en Ouderlingen en derzelver onderscheid; over de Bisschoppen van Rome in het bijzonder; over de betrekking der gemeenten tot hare opzieners; over de oorzaken van de verbastering der eenvoudige Christenleer; over de gevoelens nopens de leer van Vader, Zoon en Geest, nopens den weg der begenadiging van den zondaar, nopens doop en avondmaal, nopens het leven na den dood; over hetgeen de Praedestinatie, de Traditie, de godsdienstige vereering der martelaars betreft; over het vasten, het huwelijk, het kluizenaars- en monnikenleven, den valschen ijver onder de vroegste belijders van het Evangelie; maar ook over derzelver voortreffelijkheid van hart en wandel, uit geloof aan de Goddelijkheid van dat Evangelie voortspruitende, en door de eenparige getuigenissen van vriend en vijand bevestigd; bij name, over dezelver matigheid, heldenmoed, burgerlijke gedragingen, menschenliefde en verdraagzaamheid. Dit zijn de voornaamste punten, welke de schrijver heeft willen in het licht stellen. En wie zal over dezelve niet gaarne opheldering ontvangen?
Vraagt nu iemand, of men den schrijver altijd en overal even veilig volgen kunne; men vergeet bij het doen dezer vrage, dat dit een menschelijk werk is. Hier en daar hebben wij voor ons ook inderdaad iets aangetrossen, hetwelk ons verkeerd of twijfelachtig voorkwam. Even zoo vonden wij wel eens een punt, hetwelk wij verwacht, of althans gehoopt hadden, dat zou zijn aangeroerd, met stilzwijgen voorbijgegaan. Of wij wenschten, dat een ter loops geopperd denkbeeld breedvoeriger ontwikkeld of bewezen ware geworden. Wij deden dus, bij het lezen van dit boek, onder anderen, de volgende vragen:

{==502==} {>>pagina-aanduiding<<}
Heeft de gewone lezing 2 Tim. IV:10 niet zoo vele innerlijke en uiterlijke kenteekenen van waarheid, dat men aan het zenden van crescens naar Gallië niet denken kan? Zou het nader bewezen kunnen worden, dat de oude schrijvers over de vraag, wie de eerste Bisschop van Rome geweest zij, daarom onderling verschillen, wijl zij het woord Bisschop in eene uitgebreidere beteekenis namen, dan zulks gedaan was door petrus en paulus, toen zij linus, cletus en clemens gelijkelijk tot opzieners dier gemeente verkozen? Laat zich de echtheid der brieven van ignatius zoo zonder bedenking aannemen, dat men veilig rekenen kan op hetgeen zij ons nopens den tijd der Apostolische vaders berigten? Zijn al de leerbegrippen der Gnostieken in waarheid zulke dwaze droomerijen, als zij ons in de geschriften der Kerkvaders voorkomen: of hebben laatstgenoemden hun misschien het een en ander gevoelen, waarvan zij vrij waren, toegedicht, of ten minste deze en gene van derzelver stellingen verkeerdelijk begrepen en geboekt? Verdient de invloed van het Mozaïsme, zoo als het ten tijde van jezus en naderhand door de Joden gedreven werd, niet vooral in aanmerking te komen, zal men de oorzaken van de verbastering der Christenleer geschiedkundig ontwikkelen? Vloeide het uit de wijze, waarop de Doop in de Christenkerk moest worden ingevoerd, niet natuurlijk voort, dat men tot de gedachte, dat hij werkelijk de vergeving van zonde aanbragt, ligtelijk verleid werd? Wat heeft men er van te denken, wanneer 's Heilands bekende woorden: Dit is mijn ligchaam, dit is mijn bloed, aldus verklaard worden: ‘Gij moet mij weldra missen; maar zoekt in zulk eenen maaltijd vergoeding voor uw gemis! Daar hebt gij brood; neemt dat voor
mijn ligchaam! Neemt zoo ook dezen wijn voor mijn bloed! En vertegenwoordigt u mij, uwen meester’? Bijaldien het doorging, dat wij, Protestanten, alleen vier Evangeliën voor Goddelijk erkennen, en de overige verwerpen, omdat zij, voor zoo verre zij ons bekend zijn, hunne verwerpelijkheid met zich voeren;

{==503==} {>>pagina-aanduiding<<}
moest er dan niet uit volgen, dat wij ons de verwerping van zulke onder de laatstgenoemde, welke ons maar zeer gebrekkig of geheel niet bekend zijn, veroorloven, zonder er de minste reden voor te hebben? Wanneer men den Zaligmaker en de Apostelen zich over het vasten ongunstig verklaren doet, hoe maakt men het dan met de bekende woorden: Dit geslacht gaat niet uit, dan door vasten en bidden, en meer dergelijke gezegden? Hoe heeft men te oordeelen over hetgeen thans met gesner gewoonlijk wordt aangenomen, dat de Philopatris, onder den naam van lucianus doorgaande, van lateren oorsprong is? - Ziehier eenige vragen, door welker oppering wij den lezer in het gemeen en den Heere streso in het bijzonder hebben willen toonen, dat wij dit boek met aandacht gelezen hadden. Slechts een gedeelte derzelve is bij ons ontstaan uit de gedachte, dat de schrijver mistastte: de overige hebben wij hem, er door deszelfs geschrift toe opgeleid, bij deze gelegenheid ter beantwoording willen voorleggen. Mogelijk besluit hij, op de hier verhandelde onderwerpen nog eens terug te komen, of dezen arbeid op den aangevangenen voet voort te zetten; en welligt kan deze of gene onzer wenken hem dan dienen. In allen gevalle bidden wij hem van den Hemel de noodige gezondheid en krachten toe, om nog lange ten nutte van de Christenkerk het zijne bij te dragen.

Redevoeringen over het Duizendjarig Rijk, door David Bogue. IIIde Deel. Uit het Engelsch vertaald. Met eene Narede van den Vertaler. Te Groningen, bij G. Wouters. 1827. In gr. 8vo. VIII, 286 en XXV bl. f 2-90.

Over dit werk van bogue hebben wij ons uitvoerig genoeg verklaard, bij het beoordeelen der beide eerste Deelen (Vaderl. Letteroeff. 1827. XII. bl. 477-482.) Hetgeen de Lezer daar kan vinden, ook op dit laatste

{==504==} {>>pagina-aanduiding<<}
Deel toepasselijk, is dan niet noodig hier herhaald te worden.
In hetzelve ontvangen wij de zeven laatste Redevoeringen over het Duizendjarig Rijk. XIV. Over de vernietiging van het Ongeloof. Psalm CXXXII:18. XV. Over de verdelging van het Mahomedanendom. 1 Kor. XV:25. XVI. Over de bekeering der Heidenen tot Christus. Mal. I:11. XVII. De roeping en overgang der Joden tot de Christelijke Kerk. Rom. XI:25-27. XVIII. Vervolg van hetzelfde onderwerp, naar denzelfden tekst. XIX., De tijd van den aanvang en van de during des Duizendjarigen Rijks. Openb. XX:1-3. XX. Eenige Aanmerkingen ten besluite. Hosea XIV:10.
De Narede van den kundigen Vertaler behelst eenige ophelderingen, over het in deze Redevoeringen behandelde onderwerp, tot welke hij eene geschikte aanleiding ontvangen had, door aanmerkingen van den Recensent in de Godgeleerde Bijdragen. Met deze gegevene ophelderingen kunnen wij ons gemakkelijk vereenigen, en vinden dus geene reden, aan dit ons verslag meerdere uitgebreidheid te geven.




Christelijke Geloofs- en Zedeleer, afgeleid uit de twee Brieven van Paulus aan de Korinthers. Door S.D. de Keizer, Predikant te Amsterdam. Te Amsterdam, bij J. van der Hey en Zoon. 1827. In gr. 8vo. VIII en 196 bl. f 1-90.

‘De Lezer’ (Voorb. bl. III) ‘ontvangt hier, met uitzondering der reeds genoemde vertaling,’ (door de keizer gemaakt en toen bij zijn ingediend stuk gevoegd) ‘mijn bij het Genootschap ingeleverd stuk, nagenoeg onveranderd. Nagenoeg: want toen ik bepaald was, om het in druk te geven, heb ik alles nog eens nagegaan, en bij die nalezing mij bediend van de overzetting door van der palm, en de ook sedert uitgekomen Commentariën over deze Brieven door

{==505==} {>>pagina-aanduiding<<}
pott, heydenreich en flatt.’ - Het oordeel van Bestuurders, op hetwelk ook de keizer wijst, vindt men in het Programma voor het jaar 1826, bl. 3, No. 3: ‘Ten aanzien van No. 3 heeft men geenszins miskend de bewijzen, noch van de overgroote zorgvuldigheid, die aan het vervaardigen dezer Verhandeling is besteed, noch van de wetenschap en bekwaamheid des Schrijvers; doch heeft de wijze van bewerking te weinig voldaan, dan dat tot derzelver uitgave heeft kunnen besloten worden.’
Deze uitspraak voeren wij daarom aan, omdat ons dezelve juist en billijk voorkomt, en wij ook nu nog moeten zeggen, dat de bekwame Schrijver in de wijze van bewerking zekerlijk niet het gelukkigste is geslaagd, hoezeer hij met veel kunst en netheid gewerkt heeft. Dit ons oordeel geldt bijzonder den hoofdinhoud dezer Verhandeling, bl. 1-115. De overige bladzijden (117-196) worden gevuld met Aanteekeningen ter opheldering der beide Brieven. Dit laatste stuk, als bijlage te groot, staaft niet genoeg, ten minste naar ons oordeel, 's mans opvatting van de belangrijkste plaatsen, en staat te veel, als onafhankelijk gedeelte, op zichzelve, om, bij de lezing der Verhandeling, veel gebruikt te worden, laat staan nut te stichten. Het raadplegen dezer anders niet onbelangrijke Aanteekeningen zal, bij het lezen der Verhandeling, meer noodig zijn, dan werkelijk plaats hebben. Ook zal het lezen dezer kunstige en gekunstelde Verhandeling weinigen uitlokken dit ten einde te brengen. Over den vorm is geen gunstig oordeel van onpartijdigen te wachten. Beter is ons oordeel over den inhoud, die, met uitzondering van verschillende plaatsen, waar per millesimam veel wordt bijeengeschraapt, dat men missen kon, ons bewogen heeft, aan deze Verhandeling van de keizer een plaatsje te vergunnen naast zijne vroegere over de Brieven van Joannes, over de Brieven van Paulus aan de Romeinen en Galatiërs, en over het Evangelie van Joannes.
Van verdere aanmerkingen op dezelve willen wij ons nu liefst onthouden.






{==506==} {>>pagina-aanduiding<<}

Dankrede ter viering van zijne vijfentwintigjarige Evangeliebediening in de Hervormde Gemeente van Dordrecht, op den 2den December 1827. Door C.W. Stronck, Th.D., Predikant aldaar. Te Dordrecht, bij J. de Vos en Comp. 1827. In gr. 8vo. VIII en 61 bl. f :-60.

De tekst dezer Dankrede is 1 Tim. I:12. Deze Redevoering verschijnt in het licht op uitnoodiging van 's mans vriendelijke Ambtgenooten en op verzoek van vele leden der Gemeente, die haar of niet hadden kunnen hooren, of gaarne nog eens wilden lezen, of, als een blijvend aandenken van de gevierde plegtigheid, haar wenschten te bezitten.
Het plan der Dankrede geeft stronck zelf op met deze woorden: ‘Laat mij de redenen voor U openleggen, om welke ik mij gelukkig acht, en Jezus Christus dank, dat ik in de bediening des Evangeliums gesteld ben. Laat mij vermelden mogen, hoe ik mij bevoorregt reken, en welke dankstof ik heb aan Hem, onzen Heer, die mij bekrachtigd heeft, nu vijfentwintig jaren deze bediening onder U vervuld hebbende. En ontvangt dan ook Gijlieden allen, Geliefden! in onderscheidene betrekkingen, de dankerkentenis, welke ik gevoel verschuldigd te zijn aan U, met mijne opwekkingen, mijne heilwenschen en mijne zegenbeden!’
Dit plan wordt eenvoudig en gepast uitgevoerd. Meer kunnen wij van deze Redevoering niet zeggen. De Heer bekrachtige dan waardigen stronck nog lange, opdat hij nog ruimer dankstof vinde voor genotene voorregten in zijne Evangeliebediening!

Vlugtige Waarnemingen, omtrent de ondernemingen der Maatschappij van Weldadigheid in de Noordelijke Provinciën van het Koningrijk der Nederlanden. Te

{==507==} {>>pagina-aanduiding<<}
Koevorden, bij D.H. van der Scheer. 1828. In gr. 8vo. VIII en 115 bl. f 1-10.

De Maatschappij van Weldadigheid heeft voorzeker eene edele en nuttige bedoeling, en het kan alleen in het brein van onkundige en onopmerkzame aanklevers van het oude, of van kwaadwillige dweepers, opkomen, om op die oorspronkelijke bedoeling eenige aanmerkingen te willen maken. Armen brood te geven, dat zij door eigene vlijt verdienen; gronden, die onvruchtbaar en onbebouwd liggen, vruchtbaar te maken, zijn beide wel zeer loffelijke ondernemingen, en de vereeniging van beiden verdient nog meerderen lof. De vraag is maar, hoe geschiedt dit? Is er werkelijk voor de belangen van den grond landbouwkundig, en voor die van den mensch zedelijk, menschlievend, weldadig zorg gedragen? Wij zijn met die ondernemingen te weinig van nabij bekend, om zulks zelve te beslissen. Het boekje intusschen, dat voor ons ligt, doet er ons tegen wil en dank, aan twijfelen, en meerder geloof hechten aan de klagten, die over deze inrigting meer en meer in omloop komen. Wij hebben dit geschrift met aandacht gelezen, hetgeen eene niet altijd even aangename taak is, omdat het ons voorkomt niet met de meeste orde te zijn opgesteld, en daarenboven door aangewezene en niet aangewezene drukfeilen zoo zeer ontsierd wordt, dat men hier en daar naar de eigenlijke bedoeling gissen moet. Dit spijt ons te meer, daar het overigens blijken draagt van met kennis van zaken en na bedaard onderzoek te zijn neêrgeschreven. Duidelijk betoogd heeft de schrijver, onzes inziens, dat er niet alleen veel gebrekkigs, maar zelfs veel slechts en onverschoonlijks in deze inrigtingen plaats heeft; of men zou aan zijne waarheidsliefde moeten twijfelen, waarvoor wij, bij de détails, waarin hij treedt, geene reden kunnen vinden. - Wie wordt niet met verontwaardiging vervuld, als hij den slechten aard van voedsel, het aardappelenbrood, het aardappelenmoes, ('t geen men in de Rapporten een'

{==508==} {>>pagina-aanduiding<<}
smakelijken hutspot gelieft te noemen) vergeleken ziet met de voeding van een tuchthuis te Zwol, waar de gevangenen, die geen' heidegrond behoeven te ontginuen, beter en meer voedsel ontvangen? - Wie beeft niet terug van eene inhaligheid, waardoor men elken zieken kolonist (zie bl. 79) in de ziekenzaal 5 centen daags laat verteren, die men kort op zijne gemaakte verdienste? - Wat moet men zeggen van het in den eigenlijken zin des woords verkorten van arbeidsloon, daar de landwerkers in de Ommerschans geen 6 stuivers daags verdienen kunnen, terwijl het minste arbeidsloon in de nabuurschap des zomers 12 stuivers beloopt? - Wat zal men zeggen van het eigendunkelijke slaan der deserteurs met rietjes, hetwelk eene geeseling evenaart of overtreft? - Wat van het verwijderen der kinderen aan de Ommerschans van hunne ouders, die toch, zoo als de schrijver teregt aanmerkt, in de geringere klasse in het algemeen vooral geene mindere zorg voor hun kroost aan den dag leggen dan de hoogere standen der maatschappij, en dat om ze te stellen onder het opzigt van - andere, als bedelaars daar gebragte, personen? - Wat van het verwijzen der vrije kolonisten naar de Ommerschans om kleine misstappen, ten einde ze mogelijk voor altoos aan ellende en onzedelijkheid ter prooije te geven?
Doch wij willen asbreken. Wij deelen in dit alles als opregte vrienden des vaderlands en der menschheid, en hopen, dat niet alles waarheid is. Maar al is slechts een gedeelte waar, het is nog bedroevend genoeg. Ook onze voorouders waren weldadig; maar zij waren het inderdaad, niet met woorden of klanken. Laat ons hopen, dat men in ons vaderland, waar een der beste Koningen regeert, en waar vrijheid van spreken en denken geëerbiedigd wordt, zich niet lang achter zulke misbruiken zal kunnen verschuilen. Men beginne met de menschen aan den nieuwen grond en aan hunne nieuwe betrekkingen door goede behandeling en menschelijkheid te verbinden; men late hun de mogelijkheid zien, hun-
{==509==} {>>pagina-aanduiding<<}
nen toestand door arbeidzaamheid te verbeteren; men voede hen goed, om op arbeidzaamheid te kunnen hopen; en men zorge, ook omtrent den grond niet te karig te zijn, en hem, even als den mensch het voedsel, de noodige bemesting niet te onthouden. - ‘Waar de mensch het wèl heeft, daar is zijn vaderland,’ dat moet de gedachte van den armen natuurlijk het eerste zijn; eerst als hij welvarend geworden is, zal hij zeggen: ‘Waar men in zijn vaderland is, daar heeft men het wèl.’

Voorlezing over de Bewaring der Gezondheid, bijzonder in deze Kolonie, gehouden in de Algemeene Vergadering van de Maatschappij Tot Nut van 't Algemeen, Departement Paramaribo, door H. Haagen Dieperink, Eerste Apotheker in het Militair Hospitaal aldaar. Te Hoorn, bij L.J. Schuts. 1825. In gr. 8vo. 35 bl. f :-40.

Deze Voorlezing bevat zeker nuttige zaken, maar heeft in vorm noch inhoud geene de minste overeenkomst met het denkbeeld, dat men gewoonlijk aan eene Voorlezing hecht. Bij ons althans wil het er niet in, tot een beschaafd gehoor over purgeermiddelen en drekstoffen (zie bl. 26, 27) te spreken. Het fraaiste is nog de aanhaling uit van alphen: ‘Gezondheid is een groote schat,’ enz. De overledene Rector swaan heeft ons deze uitgave in het moederland bezorgd. Cui bono?




Geschiedenis der Nederlanden, van de vroegste tijden tot op heden, nopens het Zuiderdeel des Rijks even volledig, als ten opzigte van deszelfs Noorderdeel, onpartijdig, en veelal uit de bronnen, door G. Bruining. IIde Deel. Te Amsterdam, bij S. de Grebber. In gr. 8vo. 328 Bl. f 3-:


{==510==} {>>pagina-aanduiding<<}

Het eerste Deel dezes werks vroeger in gezelschap met van cappelle's Bijdragen beoordeeld hebbende, waarbij wij tevens den aard, de strekking en de wijze van bewerking deden zien, kunnen wij omtrent dit tweede Deel kort zijn. De reden, waarom de Schrijver zijn eerste Deel niet met den dood van frederik hendrik of den Munsterschen Vrede besloot, is, omdat hij de verdere geschiedenis in verband brengt met de Engelsche onlusten, tijdens de Regering van karel I, in 1641 begonnen, en welke den dood diens Konings veroorzaakten. Zulk een verband, waaruit men den twist tusschen Staten en Stadhouder grootendeels zou kunnen verklaren, vinden wij nogtans bezwaarlijk. De Engelsche belangen waren toen nog veel minder met de algemeene Europesche ineengevlochten, dan in latere tijden: de strekking der geheele Britsche Omwenteling was demokratisch, en kon den Hollandschen Staatsleden, die slechts eene Aristokratie begeerden, en den invloed der Volkskeuze op de aanstelling der Regenten geenszins begeerden, niet aangenaam zijn. Het is echter waar, en uit clarendon bewijsbaar, dat de Staten van Holland, in het begin der onlusten, zoo wel den misnoegden Schotten als Engelschen veel meer genegen waren, dan den Koning; doch wij gelooven, dat de gebeurtenissen van 1650 ook wel zouden hebben plaats gehad, al ware er nimmer in Engeland eene omwenteling voorgevallen. Althans de Akte van Scheepvaart verwijderde de gemoederen aller kooplieden (de krachtigste steun der Staatspartij) ten sterkste van het Parlement, en de oorlog van 1652 werd met de grootste vinnigheid tusschen de beide Republieken gevoerd. Gelooft zelfs de kundige
broes, in zijnen Invloed der Engelsche Kerk op de Nederlandsche, niet aan eene overhelling, uit godsdienstige gronden, der gestrenge Puriteinen of Presbyterianen tot de hard-Calvinische Prinsgezinden, en daarentegen der meer Arminisch-denkende Episcopalen tot de Staatspartij, die althans verdraagzaamheid voor de Remonstranten begeer-
{==511==} {>>pagina-aanduiding<<}
de, en den invloed van het hooge landsbestuur op de Kerk (het groote beginsel der High-church) zoo ongemeen gaarne zag? Vreemd is althans dit denkbeeld niet in eenen tijd, waar de Godsdienst nog grootendeels de spil der Staatkunde was.
Met de nu zoo hoogstbelangrijke Geschiedenis van het algemeen erkende Nederlandsche Gemeenebest, gedurende het overige der zeventiende Eeuw, vult de Schrijver, die nopens de nietige veeten van de kleine Heeren en Graven der Middeleeuwen zoo uitvoerig geweest was, nog geene 80 bladzijden. Slechts omtrent sommige punten is hij uitvoerig, zoo als nopens de onderhandellngen vóór den Successie-oorlog van 1702; anders heerscht weder de dorre kronijktoon, met vermelding, kort op elkander, der minst bijeen behoorende zaken. Men springt van het Zuiden naar 't Noorden, van het Noorden naar 't Zuiden; hoezeer België en de Republiek twee Staten waren, die verschillende belangen en een geheel verschillend Bestuur hadden; en, om toch ook de Luiksche Historie niet te verzuimen, moeten wij, te midden der gewigtigste staatshandelingen, waarvan somtijds de rust van Europa afhing, over de Luiksche Grignoux en geschillen over de verkiezing van Burgemeesteren lezen. Doch dit alles is niets; dit zijn zeer vergeeflijke zaken, in vergelijking van de onverantwoordelijke wijze, waarop bruining zich, als uit de hoogte, ten aanzien van den onsterfelijken jan de witt uitlaat. Deze man, de bewondering van Europa in zijnen tijd, en van de nakomelingschap, die Neêrlands magt en roem ter zee ten hoogsten top voerde, die Neêrlands vlag op den Teems gelijk in de Zond en op Afrika's kusten deed zegevieren, Frankrijks magt om des Vaderlands wil, doch tot zijn verderf, stuitte; hij, wiens karakter nog onlangs zoo uitnemend door den verdienstelijken Hoogleeraar siegenbeek is in het licht gesteld, deze herkules in het staatkundige heet hier
gedurig de vreesselijk benarde man, de jammerlijk geslingerde jan de witt, de ongelukkige! (misschien in den zin van de ellendeling, want da-
{==512==} {>>pagina-aanduiding<<}
delijk volgt daarop: dat hij met eene blinde volharding werkte.) Zijne schoonste daad, door welke hij met temple tegen Frankrijk het drievoudig verbond bewerkte, wordt hem hier tot misdaad aangerekend, omdat het een verbond met karel II was, door wien zijn leven reeds was belaagd, en wiens persoonlijk karakter een walgelijk mengsel van slechtheid opleverde. Alsof de Staatkunde altijd naar het persoonlijk karakter der Vorsten moest zien, en alsof dit hier den uitslag gaf! Was het niet groot van de witt, dat hij juist zijne persoonlijke gevoeligheid aan het welzijn van den Staat opofferde? En wat moest hij dan gedaan hebben? Zich in de armen van lodewijk XIV geworpen, en dezen de Nederlanden opgeofferd? Kon hij, kon de edele temple voorzien, dat karel II zoo geheel de belangen van zijn land zou miskennen, als hij, door vrouwen verleid, daarna deed? - Dat Zweden van het drievoudig verbond afzag, was ook de schuld van de witt's karigheid! Het zou, (dus twijfelachtig spreekt bruining) als men d'estrades gelooven mag, niet mogelijk geweest zijn, jan de witt om te koopen. Hij wil den Raadpensionaris geene diepe kennis der Wis- en Stuurmanskunst betwisten. Neen, mijn goede man! het zou u ook niet helpen, al deedt gij het: de wereld zou den Hoogleeraar moll, die zulks onlangs nog zoo treffelijk
aangetoond heeft, meer gelooven dan u. Geene gelegenheid laat bruining voorbijgaan, om de witt in een berispelijk en hatelijk licht te stellen (*). Het wordt hem kwalijk genomen, dat hij niet voor een' der jonge lieden van aanzien sprak, die hem hadden willen vermoorden; maar de gruwelmoord der Broeders wordt zeer kort, droogweg verhaald, en slechts de mishandeling der lijken vindt men schandelijk. Geen woord van den haat der Geestelijkheid, die zoo zeer tot

{==513==} {>>pagina-aanduiding<<}
zijn' val medewerkte. ‘Maar dat behoeft immers ook niet: de Geschiedschrijver moet slechts daadzaken verhalen.’ Doch waartoe dan de hatelijke uitdrukkingen tegen de witt? Waarom gesproken van het billijke misnoegen van den Prins over het gedrag, dat p. de groot bij de onderhandelingen, enz. gehouden had? Waartoe dit boosaardig et caetera? Heeft de voortreffelijke verdediging van p. de groot door middel geest, heeft de voorstelling van deszelfs karakter, door westerbaen, bruining dan niet overtuigd, dat de groot zelf bij die handelingen zonder schuld was? Gelukkig zullen dergelijke uitvallen, die in den mond van iemand van talenten gevaarlijk konden zijn, hier geen kwaad doen; want het boek is bijkans onleesbaar slecht geschreven, en onze taak van Recensenten is ons daarbij zeer zwaar gevallen. Wij bekennen rondborstig, de lectuur niet geregeld te hebben kunnen volbrengen; maar de geest van het boek is ons toch volkomen bekend.
Wij moeten nog doen opmerken, dat dezelfde man, die zoo laag op de witt valt, den Representant van het schoonste en luisterrijkste tijdvak onzer Historie, zich tot verdediger opwerpt van het Fransche slavenjuk, het tijdstip onzer diepste vernedering. Men hoore, wat bruining schrijft, bl. 274: ‘In 1799 had het Fransche bewind eenige moeite gehad, om de Noordelijke Nederlanders aan het alliantie-traktaat van 1795 getrouw te doen blijven; maar gering was die moeite, in vergelijking met de latere, welke zij na de verbreking van den vrede van Amiens, en vooral na den aanvang van napoleon's Keizerschap, aan dezen veroorzaakten; en de Koningskroon, welke hij zijn eigen schepsel op het hoofd had gedrukt, had hem, tegen alle deswegens gemaakte berekening van zijnen kant, nog wel de meeste zorg gebaard. Geen wonder, dat zulks hem eindelijk verdroot, en hij de afstandsakte van Hollands naar Boheme vlugtenden Koning niet eerbiedigde. Vooral daar lodewijk alles ten opzigte van het financiéle in de bit-
{==514==} {>>pagina-aanduiding<<}
terste verwarring gelaten had, welks bestmogelijke reddering, even als die van elken desolaten boedel, eene genoegzaam onbeperkte magt vorderde, en door Frankrijk inmiddels niet onbeproefd kon worden gelaten.’ (O, die lieve, onbaatzuchtige Executeur!) ‘Engeland had in het vorige jaar wijsselijk gehandeld, met zich daar buiten te houden; maar Frankrijk kon er niet buiten blijven, en er waren voor hetzelve tevens, als alles geredderd was, nog groote voordeelen uit het land te trekken. Des werd het alliantie-traktaat, als in menig opzigt
onvervuld,’ (zekerlijk van onze zijde?) ‘opgeheven, en keerde alles, uitgezonderd de betaalde sommen, tot den staat terug, waarin het vóór dat traktaat vier maanden lang had verkeerd.’
‘Vele allerdrukkendste maatregelen kwamen bij een opdringen van de Fransche taal, en het wel onvermijdelijk noodige, maar nogtans vrij algemeen op rekening van de Fransche schraapzucht gezette, tiercéren van de renten der staatsschulden, om het genoegen te verbitteren, dat een afbetalen van de achterstalligheden der staatskas en des Konings bijzondere schulden, met en benevens voortvarendheid in de afdoening van vele andere zaken, voorspoed op den landbouw en veel binnenlandschen handel (!!), anders bij velen veroorzaakt zou hebben gehad.’ Nu, zoo er dan genoegen gesmaakt is, was het waarlijk wel bij den Heer bruining alleen! Wie zulk een' slavengeest heeft, dat hij over het verlies van Vaderland, van allen zweem van burgerlijke en staatkundige vrijheid en welvaart, nog genoegen kan smaken, omdat vele zaken wat spoediger afgedaan werden, die moet althans zijne handen van de Geschiedenis van dat Vaderland, dat hem zoo onverschillig is, afhouden. Voegt zich bij dezen antinationalen geest dan nog eene zeer onbehagelijke voordragt, wat moet men dan van zulk een geschrijf oordeelen?
Even zoo onvoegzaam, als in het vorige Deel, is hier doorgaans de verdeeling der Hoofdstukken. Tot 1662,

{==515==} {>>pagina-aanduiding<<}
1676, 1706, 1755, tot de onlusten tusschen joseph II en de Unie, tot de Omwenteling van 1787, het midden van 1789, tot het einde van Julij 1794, het jaar 1799, het midden van 1810, den afstand van napoleon in 1814, en het jaar 1824. Met uitzondering van vier derzelven, eindigen zij te midden van oorlogen of van een' duurzamen staat van vrede, en zijn dus geene gepaste verdeelingen, geene Epoques. Doch hierover is reeds in de vorige Recensie gesproken.
Wat bruining tot hatelijke aanmerkingen over anderen, die hij schrijvers van magtspreuken noemt, kan hebben aanleiding gegeven, weten wij niet. Hij rekent, blijkens zijne noot op bl. 57 en de daar geplaatste aanhaling, den geest van de witt en de Stadhouderloosheid van 1702 tot 1747 voor hetzelfde!! Natuurlijk moest hij dan den grooten Raadpensionaris wel slecht beoordeelen.
Met al hetgeen wij gezegd hebben, is het nogtans waar, dat er zich in deze twee boekdeelen verscheidene merkwaardige en minbekende bijzonderheden bevinden, die van des Schrijvers belezenheid getuigen; maar door het gebrek aan schikking verdwijnen die onder eene menigte andere, en de opeenpakking (om zoo te spreken) van détails belet allen indruk van het geheel. Ook worden er nergens bronnen aangehaald, dat hier vooral noodig was, omdat de Schrijver zegt, veelal uit de bronnen geput te hebben. Men dient toch te weten, uit welke bronnen. - De correctie kon beter zijn. Op bl. 113, onder anderen, vonden wij 1784, en nog eens 1571, in plaats van 1748 en 1751.




Reistogtje met de Stoomboot naar Hamburg, in den Zomer van 1826, in een' gemeenzamen briefstijl beschreven, en met onderscheidene letterkundige aanmerkingen en andere soorten van inlasschingen doorvlochten, door Mr. B.H. Lulofs. Iste Deel. Met Platen. Te Groningen, bij J. Oomkens. 1827. In gr. 8vo. X en 470 bl. f 4-80.

De titel is wat lang; maar wij moesten dien geheel af-
{==516==} {>>pagina-aanduiding<<}
schrijven, om onzen Lezeren te doen bevroeden, wat zij hier zullen vinden. Het is geene gewone reisbeschrijving naar Hamburg, en wel NB. ter Zee; daarvoor zouden 462 bladzijden in groot 8vo. klein gedrukt, en dan nog slechts het Eerste Deel uitmakende, eene bovenmatige lengte beslaan. Maar daarvoor wil ook de Schrijver het niet aangezien hebben. Neen! het is een olipodrigo, maar opgedischt door een' man van smaak, algemeene liefhebberij, groote belezenheid en vernuft, die ongedwongen keuvelt, alsof hij 's avonds aan den haard zijnen vrienden zijne reis zat te vertellen. Wil men dus slechts eene beschrijving van Hamburg hebben, dan behoeft men geene twee zulke lijvige Deelen te koopen of te lezen, maar kan zich zeer wel (indien men Hoogduitsch kent) vergenoegen met nog geen vierde van het eerste Deeltje der Reizen van stein naar de hoofdsteden van Middel-Europa. Maar men vindt hier ook luimige invallen, verzen, oude en nieuwe, in menigte, aanmerkingen over het tooneel, over Duitsche en Hollandsche letterkunde en taal. De laatste vooral zijn gewigtig en lulofs waardig. Wij bedoelen met name de vergelijkende aanteekeningen over den rijkdom der Hoog- en Nederduitsche talen (bl. 306-339. NB. één post scriptum met twee fijn gedrukte Noten van vijf bladzijden! Die vriend is door het port van de brieven des Professors zekerlijk geruïneerd, zoo de Heer oomkens hem niet in billijkheid te gemoet komt.) Nog behoort hiertoe, bl. 347-369, het gesprek met eenen Doctor over de Hollandsche en Duitsche letterkunde, het
Platduitsche koffijgedicht, eene Parodie van schiller 's lied van de klok, en de taalkundige aanteekeningen daarop van den Professor, bl. 409-442. Lulofs toont zich hier, met alle zijne wel eens wat te triviale grappen, waarlijk als Taalkenner, en zelfs, door de vertaling der Kraniche des Ibykus van schiller, waarlijk als Dichter.
Met dat al heeft de Professor-Reiziger een gebrek niet kunnen ontgaan, dat men reeds van voren moest vreezen hier te zullen vinden, - van langdradigheid. Nu,

{==517==} {>>pagina-aanduiding<<}
de man gevoelt het zelf, en biecht het getrouwelijk op; hij voert zijnen vriend sprekende in, die hem honderdmalen naar het land, waar de peper groeit, of naar de Mokerheide wenscht, om zijn eeuwig afzwerven van zijn onderwerp, en zijn verhaal van dingen, die men toch waarlijk a priori wel kan begrijpen en zonder veel menschenkennis vooronderstellen; b.v. dat de Hoogleeraar, na braaf geloopen te hebben, honger kreeg, en op een' draf naar zijn Logement liep, hetwelk ons in eene volle bladzijde wordt verteld, waarbij dan nog de groetenissen aan de reis- en nu tafelgenooten in 't Hoogduitsch komen (weder eene quart-bladzijde), hetwelk de Professor dan ook erkent, met te zeggen: Wat een dr... lange zin is het, die mij hier uit de pen is gevloeid! en nu worden de overige driequart-bladzijden nog met de verontschuldiging van dien langen zin gevuld. Wel, wel, Heer Schrijver! bedenk toch, dat men ook zulke bladvulling moet betalen. En was dit nog de eenige!
Dat wij zoo dikwijls de Professor of Hoogleeraar zeggen - alleen om het woord Schrijver of de Heer lulofs wat te variéren - moet niet doen denken, dat men hier professorale graviteit of deftigheid of stemmigheid of bezadigdheid, (des Schrijvers jagt naar synonymen sleept ons mede) op de wijze der zeventiende en achttiende Eeuw, zal vinden. Het gelijkt er niet naar! Reeds in de medegedeelde zeer weinige staaltjes heeft men het tegendeel kunnen zien. Lulofs is een regte vrolijke baas, en mag wel eene witte muts zien. Als een lekker beetje, een gebraden peertje, vergast hij zijn' vriend op eene regt levendige beschrijving van twee tapfreules, alias mooije meiden, de Zomer- en Winter-marianne genoemd, in twee Logementen te Eimsbüttel. Eene derde, waarmede het niet pluis was, ontweek hij voorzigtiglijk; maar met de andere doet hij de liefhebbers gedurende acht bladzijden watertanden. Dan, of het is om voor dien aanval van wereldsgezindheid te boeten, of om iets anders, althans de Kerken te Hamburg bekomen eene duchtige beurt, en men komt er niet af. Gedurig

{==518==} {>>pagina-aanduiding<<}
denkt men aan het einde te zijn..... ja wel! maar toch leest men deze eeuwigdurende beschrijving niet zonder vermaak, want altijd komen er kwinkslagen in; doch die kwinkslagen - wij durven het eenen Professor in de Welsprekendheid naauwelijks herinneren - zijn hier te digt gezaaid. Hier en daar gevoelt men, dat er naar gezocht wordt, en dat is fout! Hij voelt het zelf meer dan eens, b.v. bl. 391. Tusschenbeiden heeft de Schrijver het ook wel eens mis, b.v. waar hij zijn geweldig Post scriptum (zie boven) bij een' staart van een' Pruissischen Granadier, of bij een' haarzak, of bij eene vetzwans of vetstaart der Zuid-Amerikaansche schapen vergelijkt, die, zoo hij meent, Lama's heeten. Abuis, Professor! de schapen met vetstaarten behooren in het Zuiden van Afrika en ook in Azië t'huis; de Lama is geen schaap, en heeft geen' vetstaart. Doch dergelijke distractiën zijn hier zeldzaam.
Men kan ligtelijk nagaan, dat wij al zeer pedant en zeer refereerziek moesten zijn, om van zulk een werk een doorloopend verslag - een geraamte - te willen leveren, en den Schrijver in alle hoeken, straten, grachten, kerken, wandelingen, omstreken enz. enz. te volgen. Enkele zonderlinge en minbekende trekken dus slechts. Of ze diplomatisch echt en gestaafd zijn, weten wij niet; genoeg, zij kenschetsen den stijl van lulofs, en dat is het voornaamste.
Er waren in den tijd van het Fransche schrik- of janhagelbewind, en vooral nadat België en Holland reeds in den maalstroom der omwenteling waren medegesleept, zeer vele Emigranten (wel dertien- of veertienduizend) te Hamburg. Kluchtig is, bij al het ernstige der zaak, nogtans de wijze, waarop onze Schrijver de onderscheidene kostwinningen dier Heeren beschrijft (bl. 167): ‘Hier vond men een' Bisschop, die deelgenoot was geworden in eene meelfabrijk te Ottensen; dáár was een ander geestelijke van denzelfden rang ondernemer eener leêrlooijerij. Ginds zag men een' Generaal als tapijtverkooper. Elders paste een Marquis de Hamburg-
{==519==} {>>pagina-aanduiding<<}
sche Dames schoenen aan, in den eigenlijken zin dus, naar 't zeggen van een' geestig' Schrijver: se mettant aux pieds des Dames. Een Hertog en evenknie of Pair van Frankrijk verkocht kaarsen, en zelfs bij het pond. Een ander soortgelijk groot Heer was lintverwer. Een gewezen Kapitein speelde voor opperknecht en keldermeester bij zijnen voormaligen Luitenant, die herberg hield. De zoon van een' Gouverneur de Province dreef het edel beroep van restaurateur. Een Vicomte had zich tot dat zelfde einde met zijn' voormaligen kok verbonden. Door een' naneef en naamgenoot van fénélon werd een kroegje opgezet; om thans van het legioen Emigranten niet te spreken, die als spraak-, zang-, dans- en schermmeesters, als winkeliers in het klein, als ijs- en limonadeverkoopers, als verwers, en wat niet al meer, het schamel stukje brood zochten te verdienen.’
Zeer juiste aanmerkingen zijn die over schiller en göthe. Het verheugt ons, dat lulofs niet met den tegenwoordigen zwijmelgeest van zoo vele Duitschers bevangen is, die aan göthe boven schiller oneindig de voorkeuze geven, en laatstgemelden daarbij niet eens willen genoemd hebben, ja zoo verre gaan, dat zij - gelijk wij zeker weten, dat door een Duitsch student, zelfs in de Akademiestad Leyden, met eenigen zijner Hollandsche nabootsers gedaan is - schiller's gedichten, met weinig uitzondering, ten vure doemen. Juist hetgeen lulofs ook aanmerkt, maakt hier het kenmerkend onderscheid: Göthe speelt met de poëzij, en lacht over haar, gelijk over alles, in zijne vuist; schiller gevoelde haar; zij vervulde zijn binnenste. En daarom moge de Mode voor göthe beslissen, de man, wiens hart voor het schoone klopt, zal eeuwig naar schiller tasten, en göthe bewonderen, maar - niet beminnen. Dit vonnis mogen wij hier uitspreken; in Duitschland zon het ons doen verketteren.
Zeer schoon zijn de aanhalingen van lulofs uit de Caecilia van den te weinig bekenden ernst schul-
{==520==} {>>pagina-aanduiding<<}
ze, gedeeltelijk in Nederduitsche verzen vertaald. Minder hoog, dan de Schrijver, zouden wij loopen met de kleine verhalen der Duitschers, ten minste over 't algemeen. Er zijn, ja, allerliefste onder, daar ook veel voddegoed, waaraan de maag, die lulofs zelf met regt als de groote stoommachine der zweetende Duitsche drukpersen beschouwt, al een bijzonder groot aandeel gehad heeft. Wat hij nopens de vertalingen van homerus in Alexandrijnen, en derzelver noodzakelijke stijfheid, beweert, is onbetwistbaar. Wij willen b.v. aan die van 's gravenweert geenszins hare waarde betwisten; maar men vergelijke die eens, naast die van voss, met het origineel!
De schrandere en luimige lulofs zal ons den toon dezer beoordeeling, welke de waarde van zijn werk in meer dan één opzigt erkent, niet ten kwade duiden. Hij zelf heeft daarvan het voorbeeld gegeven.





Geschiedkundige Aanteekeningen, betrekkelijk de Lijfstraffelijke Regtsoefening te Amsterdam, voornamelijk in de Zestiende Eeuw, door Jacobus Koning. Te Amsterdam, bij J. van der Hey en Zoon. 1828. In gr. 8vo. 204 Bl. f 2-40.

De geachte en in onze vaderlandsche ondheden zoo zeer bedreven Schrijver ontwikkelt, in een Voorberigt, de aanleiding tot het vervaardigen van deze Aanteekeningen, en de redenen, welke hem hebben bewogen, dezelve door den druk gemeen te maken. Aangenaam zou het ons geweest zijn, indien de arbeidzame Schrijver zich niet had verpligt gevonden, om, ter zake van voor hem voldoende redenen, zich doorloopend te onthouden van het maken van wijsgeerige en regtskundige aanmerkingen en bedenkingen, waartoe zijne veelvuldige aanteekeningen gewis eene ruime stoffe opleveren: dan, wij vinden ons verpligt, in deze onthouding des geëerden Schrijvers te berusten.
Te regt begreep de Heer koning, bij de behandeling zijns onderwerps, geenszins eene chronologische orde te moeten volgen, maar aan eene schifting en verdeeling in rubrieken de voorkeuze te geven; welke rubrieken dan ook wederom

{==521==} {>>pagina-aanduiding<<}
door Aanteekeningen, en niet minder dan eenendertig Bijlagen, worden opgehelderd.
De Geschiedkundige Aanteekeningen, loopende van bladz. 1 tot 98, handelen alzoo, 1. over de gevangenis of bewaarplaats der beschuldigden (boeijen); 2. verhooren en vonnissen; 3. onderscheidene straffen: a. ligtere straffen, b. zwaardere straffen, c. doodstraffen; 4. handeling met de lijken der gevangenen en die der zelfmoordenaars. Hierop volgen nadere Aanteekeningen van bladz. 101 tot 108; en eindelijk Bijlagen, bevattende Regtsgedingen, Sententiën en Condemnatiën, beginnende met den jare 1581 en eindigende met het jaar 1786, door derzelver zeldzaamheid of belangrijkheid der mededeelinge waardig gekeurd, van bladz. 111 tot het einde.
Is de stoffe, waarover in dit werk wordt gehandeld, welnig uitlokkende en aangenaam, zoo wordt dit gemis door de belangrijkheid des onderwerps rijkelijk opgewogen, en verdient alzoo de Heer koning, bij zijnen gelukkig voltooiden arbeid, onze levendige erkentenis. Veel opmerkenswaardigs en belangrijks zal men hier aantreffen; daar het geheel minder redenering en meer gebeurtenissen en daadzaken bevat, welke tot hiertoe als minder algemeen bekend mogen beschouwd worden. Veel valt hierbij, voor den nadenkenken lezer, op te merken; en het zou geene moeijelijke taak zijn, een gelijk getal bladzijden, als waaruit het boek bestaat, met regtsgeleerde en wijsgeerige opmerkingen te vullen; hetwelk dan ook welligt eene der hoofdoorzaken zal geweest zijn, dat de alom geachte Schrijver gemeend heeft, zich van dezeive, doorgaans, te moeten onthouden.
Wij vonden in het geheel een' getrouwen spiegel des tijds, uit welken de daadzaken, in dit werk voorhanden, ontleend zijn; en ofschoon sommigen, in onze dagen, dien voorvaderlijken tijd hartelijk terugwenschen, wij nemen de vrijheid, tegen dien wensch wel uitdrukkelijk te protesteren. Het wederinvoeren der pijnbank, het geeselen en brandmerken dier dagen, het bannen op 's Konings galeijen, het verminken der ledematen of der zintuigen, als het afsnijden der ooren, het uitsteken der oogen, het splijten van den neus, het opensnijden van de wang, het steken met een' gloeijenden priem door de tong en het afsnijden van dezelve, het afhakken van den regter- of linkerduim, hand of arm; voorts het onthoofden, hangen, verbranden, levend begraven, verdrin-
{==522==} {>>pagina-aanduiding<<}
ken in het IJ, ten toon stellen of hangen der lijken, enz. is ons en te onmenschelijk en te onchristelijk, dan dat wij die tijden zouden terugwenschen, waarin dit aan de orde was.
Aan de orde was, zeggen wij: want, blijkens eene opmerkelijke aanteekening van den Heer koning, werden, van 1695 tot 1720, niet minder dan 209 personen binnen Amsterdam ter dood gebragt, en van 1720 tot 1820 slechts 160, hetwelk, naar de zoo even genoemde schaal berekend, een getal van 836 personen had kunnen uitmaken.
Was het met de menschelijkheid, in deze, door sommige nieuwigheidzoekers, zoo hoog geroemde tijden, droevig gesteld, met de zedelijkheid der mindere volksklasse was het niet beter geschapen; ja, het sta hier, niet ter overtuiging van hen, en derzelver onnoozele napraters, die den voortgang van beschaving, verlichting, en het onderwijzen der jeugd, bij de lagere volksklassen, pogen te stuiten, maar voor hen, die gevaar loopen, door hunne dweeperijen weggesleept te worden, geboekstaafd, dat allert ulckes, in vier jaren tijds, zesmaal gegeeseld en vijfmaal gebrandmerkt is; marten dauids, binnen drie jaren tijds, achtmaal gegeeseld en viermaal gebrandmerkt; steven pieters, binnen één jaar, viermaal gegeeseld en driemaal gebrandmerkt; pieter willems, in vijf jaren tijds, elfmaal gegeeseld en vijfmaal gebrandmerkt. En zoo was, onder anderen, zekere griet andries niet minder dan tweeëndertig malen in handen der Justitie geweest. Zekere trijn pieters kwam eenentwintig malen in hechtenis, werd achtmalen, uit hoofde van zwangerheid, van pijnlijke ligehaamsstraf verschoond, maar met een' strop om den hals aan de galg ten toon gesteld, onderscheidene malen bovendien gegeeseld, vijfmalen gebrandmerkt, en beide hare ooren afgesneden; waarna zij, op den 30 December 1617, haar leven aan de galg eindigde. Alle deze genoemde teregtstellingen hadden plaats van 1616 tot 1620; een tijdperk, door de verkondigers der Middeleeuwsche leer zoo hoog opgevijzeld, als werd er toen in Nederland niets dan godsvrucht, vroom- en braafheid
gevonden!
Wij danken intusschen God, dat, alhoewel er, ten aanzien van godsvrucht, vroom- en braafheid, in ons Vaderland, veel te wenschen overblijft, onze tegenwoordige Sententieen Justitie-boeken schaars voorbeelden opleveren van zulk eene verregaande zedelijke verbastering onder de lagere volks-
{==523==} {>>pagina-aanduiding<<}
klassen. In de dertig verloopene jaren, tusschen 1791 en 1820, werden slechts veertien misdadigers, te Amsterdam, ter dood gebragt.
Zulke authentieke opgaven bewijzen meer, dan fijngesponnen drogredenen en magtspreuken, hoe weldadig de allengs toegenomene beschaving en verlichting, vooral bij de geringere standen, op den volksgeest gewerkt hebben; terwijl de kundige Schrijver tevens en te regt opmerkt: ‘dat, hoe verder hij zich van de zestiende eeuw verwijderde, hoe meer hij ontwaarde, dat zich de menschelijkheid met de regtvaardigheid paarde, en niet enkel de geschonden regten der maatschappij werden gewroken, maar tevens, naar gelang van het licht des tijds, hoe langs zoo meer, op de terugbrenging en verbetering van den afgedwaalden overtreder werd gelet.’
Ten slotte vereenigen wij ons ten volle met het gestelde op bladz. 98. ‘De vooruitzigten, die zich voor het vervolg opdoen, zijn niet dan bemoedigend. Wij zien met het hoogste verlangen eene Strafwet te gemoet, die, naar de behoeften van onzen tijd en de zeden der Natie geschikt, zich, zoo wij vertrouwen, door wijsheid, regtvaardigheid en menschelijkheid zal aanbevelen; terwijl wij van de onvermoeide werkzaamheden van het loffelijk Genootschap tot zedelijke verbetering der Gevangenen den besten uitslag verwachten, waartoe wij hetzelve de medewerking van allen, en vooral den invloed en zegen van den Oneindige toewenschen.’




De Hollander onder de Fransche Cohorten, of mijne Lotgevallen als Conscrit. Door Adrianus van Altena, gewezen Serjant-Majoor bij de 88ste Cohorte. Met gegraveerd Titelvignet. Te Dordrecht, bij Blussé en van Braam. 1827. In gr. 8vo. VIII en 376 bl. f 3-:

De Schrijver van het voor ons liggend werk werd in het jaar 1812 als Conscrit ingelijsd in het Contingent, hetwelk ons Vaderland voor de door napoleon opgerigte Cohorten moest leveren, en woonde vervolgens den, voor den Overweldiger rampspoedigen, veldtogt bij, in het jaar 1813. Hij deelde in en buiten het Vaderland in alle de wisselvallige

{==524==} {>>pagina-aanduiding<<}
omstandigheden van het groote leger, verkreeg den op den titel uitgedrukten militairen rang, werd bij Goldberg in Pruissen gewond, en kwam eindelijk, na het ondergaan van velerlei ongemakken en gevaren, in het begin van het jaar 1814 te Dordrecht terug in het ouderlijke huis. Reeds de redenen, welke den Schrijver bewogen, om de aanteekeningen van zijne lotgevallen, als Conscrit, door den druk publiek te maken, zijn van dien aard, dat zij dit werk aanbevelen. Hij werd daartoe opgewekt door den wensch, om zijnen lotgenooten eene hun welkome herinnering te geven; om hen, die, tot Soldaat gedwongen, verdere togten deden en meer belangrijke gevallen ondervonden, uit te lokken, onzen landgenooten dezelve niet langer te onthouden, daar het nog niet overbodig is, der Franschen tirannij te blijven gedenken; en eindelijk, om zijne overige landgenooten den Conscrit, dien zij met deelneming zagen wegvoeren, eena iezende buiten het Vaderland te doen vergezellen. De wijze, op welke van altena zijne voorgenomene taak volbrengt, draagt onze goedkeuring weg; en ieder lezer, die smaak heeft voor het natuurlijke en eenvoudige, en behagen schept in echt vaderlandsche en godsdienstige gevoelens, zal met genoegen dit verhaal lezen, hetwelk wij ten minste ver stellen boven zoo vele romans en werken van uitheemschen oorsprong, die thans maar al te veel echt vaderlandsche voortbrengselen achteraf doen stellen. De achting, welke van altena, gedurende zijne korte, maar niet geheel onbelangrijke militaire loopbaan, genoot bij zijne spitsbroeders, en hun stellig getuigenis, tot welks inwinning Recensent onder het lezen van dit werk toevallig in de gelegenheid was, waarborgen de geloofwaardigheid van dit verhaal. Had de Schrijver een maar al te rijkelijk deel aan het ongeluk van ons Vaderland, gedurende deszelfs vernedering, zoo wenschen wij van harte, dat hij, sedert teruggekeerd in de
burgerlijke maatschappij, evenzeer moge deelen in het geluk van deszelfs herkregene vrijheid en bloei.




De heerlijke boorden van de Moezel van Trier tot Coblentz, beschreven op eene Reis door Duitschland, Ao. 1827, door J.P. Sprenger van Eyk. Te Rotterdam, bij Mensing en van Westreenen. 1828. In gr. 8vo. 154 Bl. f 1-80.

De beschrijving van dit niet onbelangrijk uitstapje naar eene

{==525==} {>>pagina-aanduiding<<}
nabijgelegene schoone landstreek, gelijk wij dit togtje, dat de Eerw. van eyk met den weidschen naam van eene reize door Duitschland bestempelt, op eene zediger wijs zouden noemen, bevat juist niet veel anders, dan men in het bekende werk van aloys schreiber, Handbuch für Reisenden am Rhein, omtrent dit oord vindt opgeteekend. Dit boekje kon dus alleen belangstelling inboezemen door eene schilderachtige beschrijving der verrukkelijke landtooneelen en heerlijke vergezigten, welke zich hier om strijd den vreemdeling aanbieden, en door de onderhoudende en welgeschrevene mededeeling van eene en andere, reeds van elders bekende, geschied- en oudheidkundige bijzonderheid. Intusschen zouden er op den stijl, waarin dit werkje geschreven is, nog al eenige aanmerkingen te maken zijn. Zoo zoude men kunnen vragen: wat zijn toch slingerende wandelingen om eene zich slingerende rots? bl. 50? en hoe kan men eene zinsnede als de volgende behoorlijk taalkundig ontleden? ‘Eene hevige ziekte maakte binnen weinige dagen een einde aan het tweeenzeventigjarig leven en het zesenveertigste der regering van den eersten Keurvorst van Trier,’ bl. 53. Doch dergelijke gezochtheden en taalovertredingen verdienen minder berisping, dan de ergerlijke wijze, op welke de heerlijke Mosella van ausonius hier, in eene zoogenaamde vrije en fragmentarische vertolking, mishandeld is. Niet alleen zijn sommige der fraaiste brokken (wij begrijpen niet om welke reden) uitgelaten, en van sommige treffende schilderingen juist de keurigste penseeltrekken weggewischt, maar ook verscheidene regels zijn geheel verkeerd vertolkt, zoo als b.v. reeds in den aanhef:

Salve amnis laudate agris, laudate colonis! 

hetwelk wel niemand behalve de Heer van eyk zal overbrengen door: ‘Zijt van mij gegroet, o stroom! door uwe akkers en plantsoenen beroemd.’ Waarlijk, hoe vrij men ook verkieze te vertalen, men dient toch den zin en de gedachten des oorspronkelijken schrijvers weder te geven; of het is beter, deze taak aan anderen over te laten.




Gedichten van P.G. Witsen Geysbeek. Te Amsterdam, bij G. Portielje. In gr. 8vo. VIII en 196 bl. f 3-60.

Als Dichter wil zich p.g. witsen geysbeek doen opmer-
{==526==} {>>pagina-aanduiding<<}
ken met deze verzameling. Zelf twijselt hij, of dit wèl gedaan zij, daar zóó weinigen op deze Gedichten hebben ingeteekend, dat hij het niet eens der moeite waardig acht, hen te noemen; hetwelk juist niet zeer vereerend is voor hen, die hem vereerden. (Het publiek schijnt dus, dacht Recensent, over 's mans dichterlijke verdiensten al even ongunstig te oordeelen als bilderdijk deed in zijne Nieuwe Verscheidenheden; en deze Dichter heeft zich dus zeer vergist, toen hij schreef van de tevredenheid onzer eeuw met een' dichtgeest van zulk allooi.) Waarom geysbeek desniettegenstaande met dezen bundel optreedt, mag men blijven vragen, indien dezelve niet tot zijn doel leidt; dat is, indien men in hem den Dichter niet wil opmerken.
De verzameling bestaat uit vele te voren uitgegevene verzen, en ook uit andere. Met genoegen vonden wij van de eersten hier enkelen weder; hoewel wij van de mode maar niet houden kunnen, die denzelfden kost, doch in andere schotels, alweêr ter tafel brengt.
Drie stukken van wijsgeerigen inhoud en aard (?), althans van filozofisch voorkomen, openen de rij, t.w. wijsgeerige bespiegeling over het menschelijk leven; 's menschen zedelijke waarde, en, zijn aanleg tot zedelijke volmaking. Die deze stukken eens tot proza analyseren wilde, zal wel niet vele quintessens van filozofie zien overblijven, behalve de motto's; en men leest thans te veel poëzij, vreezen wij, om hier juist een' Dichter te onderscheiden. Laat ons eens even zien!
De aarde is geen rampwoestijn. God wil niet, dat we, onverdiend, lijden. De schuld onzer rampen ligt bij onszelven. God heeft geen ongeboren wichtje ter helle verwezen, of tot straf verkoren. Daarom duchte men geen onheil, en zij de Godsvrucht onze toevlugt, die ons eene goede uitkomst zal schenken; en wij moeten verzoenen en vergeven, en elkander nuttig zijn. Hierop komt het eerste stuk neder. Dit maakt de wijsgeerige bespiegeling van het menschelijk leven uit. Van de vervelende tautologie, van het gansche gebrek aan zamenhang der gedachtenreeks, en van de matheid der ontwikkeling, konden wij veel zeggen, doch vragen alleen: Wordt er nooit onverdiend geleden? Is dat dan strijdig met de waarheid, dat God het geluk van iedereen wil? Wat doet die uitval op het decretum horrendum, dat sommige heete theologanten gemaakt hebben, in een vers, dat van broederliefde ezv. zoo hoog opgeeft? Recensent b.v. gelooft ook aan een eeuwig en onveranderlijk besluit Gods aangaande

{==527==} {>>pagina-aanduiding<<}
's menschen tijdelijk en eeuwig lot; maar aan een besluit, niet van een' willekeurigen, maar regtvaardigen, wijzen, liefderijken God, die nooit begon, en bij wien geene opvolging van tijd, noch einde is. Had geysbeek bedacht, dat deze, zoo vaak verwaarloosde, definitie van ‘eeuwig’ filozofisch en theologisch goed is, had hij haar slechts gekend, hij zou dien uitval wel teruggehouden hebben op de voorbeschikkingsleere, zoo als zij door niemand beleden wordt, dan door den tegenspreker van het gezond verstand en algemeen erkende Bijbel-waarheden. Hij zegge van dien onwijsgeerigen aanval, wat hij, een weinig verder, aan door hem beleedigden zegt: ‘Ik wil gaarne bekennen, dat verblindheid mij deed dwalen’! Doch, Recensent kan niet te zeer uitweiden.
Het tweede der genoemden is een klein stukje. Hoe het met het opschrift, hoe het met andere, hier voorkomende, wijsgeerige (nu, ja!) denkbeelden overeen te brengen zij, vatten wij niet, hetwelk geen wonder is, daar wij regels, als deze, niet begrijpen kunnen:

- uw volmaakbaarheid straalt daadlijk u in de oogen, 
Als ge op uwe eigen waarde een wijl aandachtig staart. 

Wij zouden de onderschrapte woorden liever elkanders plaats doen vervangen; doch dan verstaan wij nog het vers niet, waarin de mensch, ontbloot van gevoel voor vrijheid en deugd, deze opwekking van den wijsgeer krijgt:

Wil slechts, en de eerste rang der schepslen komt u toe. 

In het derde stuk krijgen zij eene beurt, die de Reden (denkelijk de Rede) in den mensch miskennen, en zonder wier schuld de ondeugende nooit in den poel der zonde zoude gestort zijn, terwijl ongehoorzaamheid aan de Rede ernstig afgemaand wordt, met aanwijzing, dat die ongehoorzaamheid, wat oorzaak van ondeugd en ellende zij ook wezen moge, geenszins echter ten nadeele van 's menschen voortreffelijken aanleg iets bewijst.
De woorden van van hemert, die tot motto dienen, zijn volkomen de belijdenis van Recensent, die alzoo niet kan verdacht worden van afkeerigheid van hetgeen de wijsbegeerte aangaande des menschen natuur leert; maar geysbeek moet het hem ten goede houden, dat de wijsbegeerte, die in zijn vers spreekt, hem even duister als ongegrond

{==528==} {>>pagina-aanduiding<<}
toeschijnt. ‘Bloos,’ zegt hij, ‘dat ge in 's menschen hart de zaden van boosheid en alle ondeugd zoekt!’ - Waar moet men ze dan zoeken? De zachtmoedigste beoordeelaar der menschen, die er anders over dacht, (Matth. XV:19) is noch door de echte wijsbegeerte, noch door de ondervinding gelogenstraft. Men overdrijve slechts nergens! Zegt niet geysbeek zelf, bl. 12, dat, als de storm der hartstogten opsteekt, de fakkel der Rede wordt uitgeblazen? Uit hetgeen wij bl. 16 vinden:

Gij moogt, gij kunt, gij moet beslissen, 
Is deugd de rigtsnoer uws gedrags. 

volgt, dat, indien de mensch niet deugdzaam handelt, hij niet beslissen kan, mag, of moet; en op bl. 15 staat:

Ja, maak zelfs u aan euvlen schuldig, 
De Reden toch verlaat u niet. 

Welke verwarring van denkbeelden, en welke strijdigheid! Doch die treft men telkens aan; en wij wenschten ook wel eens te zien, hoe iemand, die geen juist denkbeeld heeft, althans geeft, van 's menschen Rede, analogisch over 's menschen aanleg redeneren of dien bezingen kan.
Van den kant der poëtische waarde prijzen zich deze dichtstukken waarlijk ook niet aan. Wij hebben van hemzelven betere gelezen, en treffen die ook in dezen bundel aan. Ja, er staan hier wel dichterlijke regels, en zelfs eenige coupletten, zoo als die vijf, in het eerste stuk, waar de metaphora van de zeereis fraai is volgehouden; maar niet zelden misten wij alle dichterlijke verhessing, vonden voor poëzij mechanisch berijmd proza, en hinderden ons hier en daar stroefheid en duisterheid niet weinig. Wie zal dit dichterlijk noemen kunnen?

Zoo ge in uw hart haar stem liet dringen, 
Die ge als een' ijdlen klank versmaadt, 
Gij zoudt der driften magt bedwingen, 
Waardoor ge u thans beheerschen laat; 
Gij zoudt, hield hare hand u tegen, 
Oneindig minder euvlen plegen, 
Dan nu gij hare stem niet acht; 
Gij zoudt uw' broeder niet verdoemen, 
Hem niet een' Godontkenner noemen, 
Omdat hij menschenwaan belacht. 


{==529==} {>>pagina-aanduiding<<}

Wie verstaat het volgende?

Wel hem, houdt hij zijn wilbepaling 
De Reden hem haar fakkel voor! 

Wij zien, bl. 13, iemand in den poel der ondeugd storten; het slijk van de ondeugd kleeft op de korst van de zedenloosheid, en zoo wordt de logge geest nog al zwaarder, waardoor dan ook het zwartbezoedeld stofgevaarte nog al dieper zinkt! - Regels, als:

Wat is uw werkloosheid strafwaardig!... 
Is uwe hand dan nooit hulpvaardig 
Ten zij om voordeel of belang? 

Of:

Dit is 't dat van uw zelfbeheering, 
Van uw gedrag- en pligtwaardering, 
Van uw volmaakbaarheid getuigt. 

zijn redenering, geene poëzij.
In plaats van tot den mensch te zeggen: ‘de Reden moet uw lot besturen,’ zouden wij hem dit met opzigt tot zijn gedrag aanraden. Wij zeggen, als jean paul: ‘zeg niet o mensch! ‘ik wil lijden,’ want gij moet, maar - ‘ik wil werken.’
Denk niet, Lezer, dat Recensent zoo wil voortgaan! Niet alleen werd dan zijne beoordeeling te uitvoerig, maar ook onpartijdigheid houdt hem daarvan terug. Hem hebben de drie eerste stukken minder dan de andere behaagd; hij zoude zelfs, om der anderen wille, wenschen kunnen, dat ze in dezen bundel niet opgenomen waren. Dit worde echter geenszins geacht te beteekenen, dat hem alle die andere zoo heel zeer bevallen hebben. De volgende stukken zijn van anderen aard, en de meesten korter.
Sommigen er van zijn vertalingen of navolgingen. Van deze komen hier voor: Op het grafschrift van Emma. De vierde Olympische Ode van pindarus, op Psaumis, van Kamarina, die in den wagenren met vier paarden den prijs had behaald. Morgenzang (waarin echter dit gezegde tot God velen tot hinder zijn moet, om de duisterheid der bedoeling: ‘Ik zeg niet dat ge omtrent den braven gunstig zijt.’) De Godinnen; aan Adelaïde. De voordeelen van den tegenspoed. Verliefde toorn. Opschrift der Graftombe van

{==530==} {>>pagina-aanduiding<<}
hugo de groot. De eerste Schipper. Azor, Romanee. Herderskout. Droom. Brief aan het Volk. (Te stroef, dan dat geysbeek dien zoo mogt laten staan, is, in dit vers, de regel: ‘Ware eer is 't dat de mensch het menschdom leev' tot voordeel.’) Cupido Boekverkooper. (Eene gedeeltelijke en zeer vrije navolging van het Fransch, welke zeker bevallen zal.) Mozes mendelssohn. (Jammer, dat een woord als doodsbeenpoel, zoo ligt te veranderen in dit rijmeloos stuk, zoo misstaat! Meer jammer zelfs, als deszelfs plaatsing in dezen bundel het onbekend zoude doen blijven aan velen, die het kennen moesten en gaarne lezen zouden.) Aan den Nachtegaal. - Wij meenen, dat geysbeek zich over de plaatsing dezer stukjes in deze verzameling niet had behoeven te verontschuldigen, en kennen aan sommigen derzelven vele waarde toe.
En nu heeft men nog niet minder dan vierenvijftig stukjes van den Dichter. Ze zijn, voor een deel, gelegenheidsverzen, en ook andere. Wij willen de titels van allen niet afschrijven, maar maken opmerkzaam op hetgeen het voorberigt van de eersten zegt. ‘Men zoude,’ zoo lezen wij daar, ‘al zeer koudhartig of laagzielig moeten zijn, om door de warme uitboezemingen van ouder-, kinder- en huwelijksliefde, van vriendschap en dankbaarheid, niet eenigermate geroerd te worden, of de weeklagten over baldadige uitplundering en onverdiende mishandeling, bij eene opeenstapeling van lijden, rampen en wederwaardigheden, met eenen duivelenlach te bespotten.’ - Waartoe zulke voorafspraken? Voor zoodanige monsters, duivels, is immers het boek niet uitgegeven? Hoe die over de uitboezemingen van een edel hart ook oordeelen, zij benadeelen den wijzen en reinen niet. Alleronwijsgeerigst is die aanspraak. Zij wekt vermoedens en baart vergelijkingen, en het resultaat wordt bij hen, die zich aan geene ongevoeligen of duivels willen vérgeleken hebben, al ligt dit: ‘Die zoo schrijft, (en - littera scripta manet; op een gesproken woord neemt men het zoo naauw niet) deugt zelf niet veel.’ Zie, Mijnheer! dat recommandeert niet. Zulke menschen hoort men ongaarne, als zij betuigen aan dezelfden, die zoo oordeelen, wat gij b.v. zegt: de dwaas is op zichzelv' en andren ontevreden; maar alles, wat er is, is goed.
Recensent verklaart, dat hem, zonder de genoemde uitboe-
{==531==} {>>pagina-aanduiding<<}
zeming van ontevredenheid met het lot, de Gelegenheidsverzen van geysbeek zeer dragelijk zouden geweest zijn. Wat bij de begrafenis des eenigsten Broeders gezegd is, was hem bekend, en las hij in der tijd met deelneming; maar - waartoe het ontveinsd? - geysbeek behoort immers tot de Christusbelijders?.... Hij had den troost der Christelijke Godsvrucht hier heerlijk kunnen openbaren, en zal toch wel, wat in zijne Uitboezeming bij het Graf van uylenbroek voorkomt: ‘Hier zinkt alles weg - genieting en verwachting,’ willen wij hopen, zoo letterlijk niet meenen? Wij zouden dan al heel weinig door dezen bundel van 's mans geloof aan de hoogste Rede ezv. gelooven leeren. En - maar geen woord meer! Het vers: bij het Graf mijner Moeder, en dat: Herdenking aan (van) den dood mijns Vaders; de Afscheidsgroete aan de Familie pontoi, waarnaast de Boom der Dankbaarheid eene plaats verdiend had, lazen wij met genoegen. Doch, wij kunnen alles niet vermelden.
Bidden. (Dat bevalt ons niet. Volgens geysbeek is het onnoodig; evenwel, bij de Echtverceniging van zijn' oudsten Zoon, aan wien hij zijn voorbeeld noemt, was er toch een gebed, voorafgegaan van de betuiging: ‘Wie twijfelt, of een Vaderbede veel vermag?’) Twee Bijschriften op Kunstplaten (de Godsdienst en de Rede) hebben wij veel beter gezien. Ghelegentheyds-waernemingh; een inval onder het lezen der werken van jacob cats (en die niet ongelukkig is uitgevallen). Lofzang aan Plutus. Minder, veel minder, onzes oordeels, is dit onrijm gelukt. Regels, zoo als deze: ‘Veel' zullen dit met mij, als jongling 't niet geloovend', als man ervaren;’ of dit couplet:

Neen, neen, de magtigste van alle Goden 
Is Plutus: door zijn' invloed slechts 
Zoekt u 't vermaak zelf op, ontvlugten u de zorgen, 
Muntstukken tellend. 

zullen wij even min ooit dichterlijk, of zelfs welluidend noemen, als, in een volgend vers, aan Geldzuchtigen, een val als deze ons ooit behagen zal: ‘Wanneer ge op 't krankbed wordt Gestort;’ of: ‘Maar dan bedriegt ge u zeer, Wanneer Hij klopt;’ en: ‘De zaak is openbaar En klaar.’ Neen, waarlijk! die zich als Dichter wil doen opmerken in zulk eene

{==532==} {>>pagina-aanduiding<<}
eeuw der Dichters, als wij beleven, die moet het door eene andere versificatie doen.
Voor deze verzameling, die, al werd zij ook gunstig ontvangen, door geen tweede deel zal worden gevolgd, staat de beeldtenis des Dichters. Of dezelve gelijkend is, kunnen wij, den persoon van p.g. witsen geysbeek nooit gezien hebbende, niet beoordeelen. Tevens, tot een klein staaltje uit 's mans verzen, schrijven wij af, wat hij zelf onder die beeldtenis gepast oordeelt. 't Is het stukje, getiteld: In een Album, met mijne afbeelding:

Acht gij een' vriend der deugd, de vriendschap hoog waarderend, 
Gul, vrolijk en opregt van aard, 
Het goede en schoone en eedle in ieder' mensch vereerend, 
Beschouwer! dan ben ik uwe achting niet onwaard'. 

De man zegt het zelf: wie zou er dus aan kunnen twijfelen?....





Vruchten en Resultaten van een zestigjarig leven. IIde en IIIde Deel. Te Amsterdam, bij J. van der Hey en Zoon. (Met een beknopt Levensberigt van den Schrijver, door H.W. Tijdeman en J. Clarisse.) In gr. 8vo. Te zamen XVIII, 720 bl. f 7-80.

In de voorrede voor het tweede deel betuigt de Schrijver zijne bevreemding, dat de Letteroefeningen het eerste deel van dit werk nog niet hadden aangekondigd. Dat intusschen eene eenigzins late aankondiging niet voortvloeide uit mindere goedkeuring, blijkt uit de loffelijke beoordeeling, welke, ofschoon toen den Schrijver nog niet bekend, genoegzaam gelijktijdig met de uitgave van het tweede deel van hetzelve in dit tijdschrift geplaatst is. Ook nu hebben verschillende oorzaken de aankondiging van deze twee deelen, met welke het werk een einde neemt, vertraagd. Maar, na den roem, met welken reeds het eerste deel allerwegen bekend is, bestond er minder behoefte, om het lezend publiek op dit werk opmerkzaam te maken. In zoo ver de naam van den Schrijver iets afdoet voor de waarde van een soortgelijk werk, vindt de lezer in het derde deel bevrediging van zijn regtmatig verlangen, om te weten, wie de man is, op wiens gezag hij veel als waarheid moet aannemen, hetwelk hij niet in de ge-
{==533==} {>>pagina-aanduiding<<}
legenheid is, om bij eigene ondervinding te leeren kennen. De Schrijver toch behandelt zaken, als de vruchten en resultaten van zijn zestigjarig leven, zoo veelsoortig, zoo zeer behoorende tot van elkander verschillende levensstanden, dat men ligtelijk op de gedachte zou komen: slechts het avontuurlijke leven van eenen gilblas kan zulk eene veelomvattende ondervinding verschaffen. Maar hoe veel winnen deze vruchten en resultaten in gezag en geloofwaardigheid, bij de zekerheid, die wij nu hebben, dat het zestigjarig leven, hetwelk dezelve opleverde, geen ideaal, maar, gelijk Recensent bij de aankondiging van het eerste deel reeds giste, het leven is van nu wijlen w.a. ockerse; eenen man, als letterkundige, wijsgeer, dichter, godgeleerde en staatsman, te zeer bekend, dan dat wij geoordeeld zullen worden te veel te zeggen, wanneer wij beweren, dat zijn naam, aan het hoofd van dit werk geplaatst, reeds alleen genoegzamen
waarborg oplevert voor deszelfs belangrijkheid en voortreffelijkheid. Uit de eenvoudige opgave der hoofdtitels blijkt reeds eenigermate, dat ook deze beide deelen den reeds verkregen roem handhaven, door ons de belangrijke onderwerpen te leeren kennen, welke de Schrijver hier behandelt. In het tweede deel vinden wij: Scholen, Onderwijzers. Hoogescholen. Akademieleven. Wat moet de jongen worden? Nieuwe betrekkingen. Rangen en standen. Bijzondere standen in de Maatschappij. Regenten en Staatsambtenaars. De Geestelijke stand. Regtsgeleerden. Geneeskundigen. Geletterden en Kunstenaars. Kooplieden en Fabrikanten. Krijgslieden. Varensen Visscherlieden. Stedelingen en Landlieden. Arbeiders en Dienstbaren. Vrienden en vijanden. Huwelijkstaat. Bestaan en leefwijze. Verliezen en schulden. Erfenissen en groote winsten. Het derde deel behelst (behalve een voorafgaand Levensberigt van den Schrijver door de Uitgevers, waarover straks iets nader) hetgeen door ockerse, kort vóór zijnen dood, tot voortzetting van dit werk in gereedheid was gebragt, onder de volgende titels: Struikelingen. Bevorderingen. Achterstelling. Huiselijk verdriet. Ziekten en sterfgevallen. Kinderloosheid of kinderzaligheid. Vaderlandsliefde. Volksverdeeldheden. Zedelijkheid en onzedelijkheid. Openbare en bijzondere godsdienstigheid. Het gezellig leven. Ons bestek laat niet toe, om uittreksels tot proeven te geven. Wij zouden anders, vooral, overvloedige stof hebben, om te doen opmerken, hoe uitmuntend de Schrijver zich onderscheidt van de hedendaagsche beschuldigers van den geest onzer eeuw, ook dan, wan-
{==534==} {>>pagina-aanduiding<<}
neer hij zich genoodzaakt ziet, op gebreken opmerkzaam te maken. Mogten bilderdijk en van der biezen, da costa en capadose door diezelfde zedige bescheidenheid bezield zijn; dan zou, in plaats van de afkeuring, ja verfoeijing der weldenkenden, de zegen
van het nageslacht nog hun deel zijn in het graf, gelijk zij dat is van den waren wijze, die hier zoo innemend en overtuigend aanwijst, wat er te verbeteren is.
Wij eindigen met een woord over het Levensberigt aangaande w.a. ockerse, door h.w. tijdeman en j. clarisse. De naam beknopt, welke aan hetzelve op den titel gegeven wordt, zou eigenlijk beter passen op het overblijfsel der Vruchten en Resultaten, hetwelk in het derde deel slechts 166 bladzijden beslaat, dan op het Levensberigt, hetwelk 242 bladzijden vult. Maar misschien was het oogmerk ook wel juist, voor een gedeelte, bladvulling. Ockerse had zijn derde deel niet voleindigd. Het publiek was nu eenmaal gewoon, deelen van eene zekere grootte te ontvangen. Misschien ook moet dit Levensberigt beknopt heeten, in vergelijking met de uitgebreidheid, welke het zou gehad hebben, indien het aan de Hooggeleerde stellers ware vergund geworden, hetzelve te stofferen met eenige brokken, die ockerse tot vervaardiger hadden, uit de Proeven voor het Verstand, den Smaak en het Hart; iets, waartoe derzelver herdrukker niet heeft kunnen verstaan. Inderdaad eene zonderlinge combinatie: de Hoogleeraren tijdeman en clarisse stellen een Levensberigt aangaande w.a. ockerse, en de Heer smit, Boekdrukker te Rotterdam, zorgt voor de beknoptheid.
Dit Levensberigt stelt ons ockerse voor, in zijne uitwendige omstandigheden en verdiensten, als begaafd beoefenaar der schoone kunsten, als zielkundig wijsgeer, als verlicht prediker, en als schrander staatsman. Wij betuigen, niettegenstaande onze gemaakte aanmerking, hetzelve met genoegen te hebben gelezen, als eene verdiende hulde aan de nagedachtenis van den man, die zich door zijne Vruchten en Resultaten eene laatste, maar groote aanspraak op ons dankbaar aandenken heeft verworven.

Nederlandsche Verhalen, tot aankweeking van liefde voor deugd en goede zeden. IIde Stuk. Te Breda, bij F.P. Sterk. In gr. 8vo. 332 Bl. f 2-50.

Wij herinneren ons het eerste stuk van dit werk niet; doch dit doet weinig ter zake, daar deze verhalen geheel op

{==535==} {>>pagina-aanduiding<<}
zichzelve staan. De Heer sterk schijnt zelf de schrijver; immers hij teekent het voorberigt. Wij hebben hier: Frederik en maria, of de Koepokinenting. Maria's stijfhoofdige ouders, zeer tegen de koepok ingenomen door hunnen Geneesheer, (een echt voorganger van capadose) hadden vruchteloos hunne kinderen uit het huis gedaan, toen de eerste derzelven door de kinderpokken werd aangepast. Zij verloren eenen zoon en twee dochters, terwijl de twee anderen er het leven afbragten, maar zeer geschonden. Een vriend had maria in stilte ingeënt, en zij werd eene uitstekende schoonheid. Hare onredelijke ouders sneden nu alle verkeering en vriendschap met haren weldoener af; en, toen in het vervolg frederik, de zoon diens vriends, om de hand van maria aanhield, was de gedachte aan zijnen vader alleen genoegzaam, om een onoverkomelijke hinderpaal te zijn, niettegenstaande hij rijk en de ouders van maria diep in verval waren. Eerst moest de oude man, door zijne dolle stijfhoofdigheid, nog dieper zinken, en frederik, hem in persoon onbekend, de redder van zijne maria en geheel het gezin zijn, eer het gelukkig huwelijk tot stand kwam. Het verhaal zou overdreven schijnen, indien men zich bij den aanhang van gezegden Doctor over eenigerhande domheid en onverbeterlijkheid verwonderen kon. Het verhaal is wèl geschreven en kan nut stichten. Kleinigheden geven wij den schrijver, om zijne goede bedoeling, gaarne toe.
Walter, of gevolgen van leugen en waarheid, is mede een leerzaam verhaal, en tegen de zoogenoemde leugen om bestwil gerigt.
Lodewijk en julia, eindelijk, of menschenhaat en menschenliefde, teekent het schromelijke van den menschenhaat en is zeer aandoenlijk. De oude Heer rederman was, door allerlei rampspoed, en de speelbal geweest te zijn van bedrog, in den volstrektsten zin een menschenhater geworden. Zijn eenige zoon, dien hij reeds lang dood waande, werd door eene menschlievende weduwe in zijne woonplaats uit de diepste ellende gered. Maar, door den menschenhaat des vaders, kon hij dezen niet uitvinden. Na nog eene reis naar de Indiën, gedurende ettelijke jaren, volgde echter de ontdekking; hij huwde de lieve dochter van zijne weldoenster, die hij mede eenen lang verloren geachten zoon terugbragt, en de berouwhebbende vader werd op deze wijze nog eindelijk genezen en gelukkig.
De verhalen zijn goed, en doen den schrijver eer aan.





{==536==} {>>pagina-aanduiding<<}

Proeve van Krijgszangen, door F.P. Gisius Nanning. 's Gravenhage en Amsterdam, bij de Gebr. van Cleef. 1828. In 8vo. 24 Bl. f :-25.

Ofschoon wij van deze Krijgszangen geenszins de wonderen verwachten, welke die van tyrtaeus hebben bewerkt, vinden wij dezelve echter niet ongelukkig geslaagd; zij zijn eenvoudig, zangerig en nationaal, en zullen dus zonder groote moeite bij onze jonge soldaten kunnen worden ingevoerd, en de ellendige straatdeunen vervangen, welke zoo dikwijls in hunnen mond walging en schaamte bij de toehoorders verwekken. Jammer slechts, dat de goedkeuring, welke de geeerbiedigde Prins, die aan het hoofd onzer krijgsmagt staat, aan dezelve verleend heeft, derzelver waarde in het oog des makers zoo heeft doen rijzen, dat hij een leven als een oordeel maakt over een enkel coupletje, dat men buiten zijne voorkennis op muzijk gesteld heeft. Waarlijk, het is wat sterk, dit voor een diefstal aan te zien, er het harnas om aan te gorden, en met zulk een zelfgevoel te spreken van willekeurige beschikking over zijn bijzonder eigendom! Hadden wij uit deze woorden en de eigenhandige naamteekening van den Hollandschen tyrtaeus onder iederen afdruk niet begrepen, dat hij bijzonderen prijs stelt op deze liedjes, dan hadden wij het volgende couplet over het hoofd gezien:

In den strijd voor 't Vaderland 
Denken we aan het Vlaamsche strand 
En aan Nieuwpoorts glorie; 
Waard te zijn van 't eigen bloed 
Van Held Maurits wapenstoet, 
Blinkt ons zwaard. 
 
Broeders! ja, ten strijd geschaard! - enz. 

Doch, daar in hetzelve slot noch zin is, geven wij hem den welmeenenden raad, om het volstrekt niet te reclameren, zoo een ander dwaas genoeg wezen mogt, om het zich toe te eigenen; en waarlijk, al ontvreemdde men hem nog eenige andere uit deze weinige bladzijden, hij was er niet mede bedorven!





{==537==} {>>pagina-aanduiding<<}

Boekbeschouwing.

De Katholijke Kerk, bijzonder in Silezië, in hare gebreken voorgesteld, door eenen Katholijken Geestelijke. Beproeft alle dingen, behoudt het goede. Naar den tweeden vermeerderden Druk uit het Hoogduitsch overgezet. II Stukken. Te Rotterdam, bij M. Wijt. 1827. In gr. 8vo. f 3-30.

Reeds uit dien hoofde is dit werk onze opmerkzaamheid allezins waardig, dat hetzelve ons eene beschrijving geeft van een gedeelte der Roomsch-katholijke kerk, hetwelk, vooral nog onlangs, de aandacht tot zich getrokken heeft, door het bekende smeekschrift, met hetwelk zich onderscheidene gemeenten van die kerk in Silezië hebben gewend tot den Koning van Pruissen, als derzelver Vorst, en vervolgens tot het Pauselijke hof, om voorziening tegen verscheidene gebreken in hunne godsdienst, vooral om vergunning tot het houden van de openbare eerdienst in de moedertaal, en tot het huwelijk voor de geestelijken; eene zaak, welke, voor zoo veel wij weten, nog onbeslist hangt voor den Roomschen stoel.
De schrijver kreeg aanleiding tot de vervaardiging van dit werk door twee, in het laatst van September 1825 uitgegevene, herderlijke brieven des Breslauers Vorst-Bisschops aan zijne geestelijken, tot welken ook de schrijver behoort. Op den titel wordt hij een Katholijk geestelijke genoemd, en het werk zelf bevat overvloedige inwendige bewijzen voor de waarheid van deze opgave.
De genoemde herderlijke brieven ontvangen van den schrijver hoogen lof, en schijnen, uit hetgeen hij van derzelver inhoud en strekking vermeldt, dien lof inderdaad te verdienen, als behelzende vooral de vermaning, om op geenen anderen grond te bouwen, dan die gelegd is door Christus; de kudde op goede weiden te voeren; de wetenschap des heils steeds meer ter harte te nemen; zich voor

{==538==} {>>pagina-aanduiding<<}
eigenbaat, hebzucht en andere, het beroep van eenen zielzorger onteerende, ondeugden in acht te nemen, en hunne leer door eigen voorbeeld te bekrachtigen. Niettegenstaande dezen lof, meent echter de schrijver, dat de toestand der Silezische Katholijke kerk geheel andere maatregelen vordert, zonder welker in het werk stelling de uitvaardiging van zulke herderlijke brieven, hoe voortreffelijk op zichzelve, zonder eenig heilzaam gevolg moet blijven. Hij toont aan, dat de vorming der jonge Theologanten niet doelmatig is; waarvan het gevolg is, dat er bij de geestelijken gebrek is aan die wetenschappelijke werkzaamheid, die alleen den geestelijke voor den val behoedt; aan dien ijver in zijn zielzorgend beroep, waarvan hij behoort doorgloeid te zijn; aan die deugden, door welke hij alleen aan zijne woorden uitwerking en zaligende kracht kan geven. Hij beklaagt zich, dat er geene doelmatige verordeningen en instellingen voorhanden zijn, waardoor de werkdadigheid van dezen en dien geestelijke aangewakkerd en vermeerderd kon worden. De schrijver beweert, dat de zoogenaamde Ondergeestelijkheid, vooral de stand der Kapellanen, veel te wenschen heeft voor de verbetering van hunnen toestand, voor de grootere aanvuring van hunnen ijver, voor het beter in aanmerking nemen van waardigheid bij de bevordering tot hoogere ambten. Hij meldt, dat het volksonderrigt in de scholen zoodanig ingerigt is, dat het volk meer tot eene lijdelijke schijngodsdienst, dan tot een werkdadig Christendom gevormd wordt; en dat de openlijke Godsvereering der Katholijke Christenen niet wordt uitgeoefend als eene echte vereering van God in geest en in waarheid, zich niet kenmerkt door edele waardigheid, eenvoud en juistheid van begrippen; dat door haar niet de veredeling der menschheid wordt bewerkt, het verstand verlicht en het hart verwarmd tot vervulling der pligten, maar dat dezelve met het Christendom onteerende beuzelarijen overstelpt wordt.
Omdat zulke hooggaande gebreken in de kerk heerschen, beweert de schrijver, dat de herderlijke brief

{==539==} {>>pagina-aanduiding<<}
zich niet met gewone zaken (loci communes) had moeten ophouden, en zich niet moeten vergenoegen met algemeene beloften van opperherderlijke voorzorg, wier werkeloosheid steeds maar al te duidelijk was. ‘Bij dieper nadenken,’ zegt de schrijver, bladz. 22 en verv., ‘moet de herderlijke brief zelfs bij elken opregten, voor het welzijn van zijne kerk gloeijenden man, smartelijke herinneringen wekken. Want zijn niet de herderlijke brieven, vermaningen, geschrevene leerredenen voor de geestelijkheid en het volk? Wie herinnert zich hier niet, dat, in de schoonste tijden des Christendoms, de opvolgers der Apostelen, de bestuurders der Christelijke gemeenten zelve het woord des Heeren verkondigden? De tegenwoordige Bisschoppen verkondigen het woord des Heeren niet. De herderlijke brieven verschijnen als een nagalm hunner vroegere verpligting en betrekking tot het volk.’
Naar ons oordeel heeft de schrijver het genoemde op eene voldingende wijze bewezen. Hetgeen hij aanvoert, wordt, over het geheel, gestaafd door de aanhaling van geschriften en gebeurtenissen, omtrent welker geloofwaardigheid en zekerheid niets af te dingen is. Zeldzaam slechts sleept hem zijne geestdrift voor de zaak, welke hij voorstaat, weg tot het aanvoeren van eenige minder zekere daadzaak. Om onze onpartijdigheid te doen blijken, willen wij opmerkzaam maken op het harde oordeel, hier, zonder genoegzamen grond, geveld over lucretia borgia en over Paus leo X; daar wij toch meenen, het er voor te mogen houden, dat beiden, onder anderen door roscoë, in zijne Geschiedenis van leo X, tegen de beschuldiging van zulke buitensporigheden, als hun hier ten laste worden gelegd, op eene voldoende wijze zijn verdedigd. Het getuigenis van paulus jovius zal het beweerde bij geenen oordeelkundigen voldoende bewijzen, nadat bayle diens dwalingen in zoo vele gevallen heeft aangewezen. Maar wij herhalen het, slechts zeldzaam geeft de schrijver aanleiding tot zulk eene aanmerking, en dezelve vermindert dus den lof

{==540==} {>>pagina-aanduiding<<}
niet, dien wij ons verpligt achten, aan het werk in het algemeen te geven.
Niemand late zich van deszelfs lezing terughouden door de bedenking, dat hetzelve slechts van een bijzonder plaatselijk belang is, als stellende de gebreken voor der Katholijke kerk bijzonder in Silezië. De Katholijke kerk immers roemt er op, dat zij één, en overal aan zichzelve gelijk is; en, ofschoon er tegen dien roem misschien veel in te brengen is, zal toch ook wel het een en ander van het hier verhandelde evenzeer van toepassing zijn op diezelfde kerk in andere landen. Het is de behartiging van iederen staatsman waardig, dat de schrijver doet opmerken, hoe Rome zelfs overeenkomsten, met Vorsten gesloten, wist te misbruiken, om eenen slagboom te plaatsen tusschen Vorsten en hunne Katholijke onderdanen, en de eersten te beletten, om aan hunne onderdanen bescherming te verleenen tegen de Pauselijke aanmatigingen. ‘Men hief,’ zegt de schrijver, bladz. 9 en 10, ‘na de herkregene vrijheid van Europa (in 1813 en 1814) andermaal den blik naar de verhevene Monarchen van het Vasteland, en hoopte van hunne opgeklaarde wijsheid en krachtige volharding, dat zij der Roomsche aanmatigingen het hoofd bieden zouden, - maar de Vorsten sloten met Rome Concordaten, en legden andermaal der Duitsche kerk een juk op, hetwelk onze vaderen reeds te drukkend toegeschenen had. - Men ging weder op nieuw aan den Roomschen leiband,’ enz.
Overal in dit werk doet de schrijver zich kennen als eenen geestelijke, die met gehechtheid aan zijne kerk en vurige belangstelling in derzelver bloei eenen verlichten geest paart, en met eene gepaste vrijmoedigheid het schandelijke bijgeloof, dat dezelve onteert, aantoont. Ten bewijze geven wij het een en ander van hetgeen wij vinden bladz. 276 env. ‘Komt men aan de zegeningen, dan schrikt men waarlijk terug, daar men hier ziet, hoe ver het bijgeloof gaat, hoe zeer de Godsdienst van Jezus met voeten getreden wordt, en hoe zeer een verlichte Katholijke geestelijke zijne rede verloochenen moet. Ge-
{==541==} {>>pagina-aanduiding<<}
wone geestelijken verrigten deze zegeningen met eene veelbeteekenende houding, maar lagchen in het geheim des te meer daarover. Schandelijke huichelarij!’ - Onder andere voorbeelden, hier aangevoerd, bepalen wij ons bij de volgenden: ‘In den heiligen avond vóór Drie Koningen wordt krijt gewijd, en in het gebed van God begeerd, dat, wie van het krijt geniet, of het op eene andere wijze gebruikt, of met hetzelve op de deur van zijn huis het teeken des heiligen kruises, of de namen kaspar, melchior en balthasar schrijst - na het verdrijven aller verzoekingen, strikken enz. des boozen vijands, gezondheid des ligchaams en bescherming der ziel moge verkrijgen.’ - ‘Daar men aan de klokken den naam eens Heiligen of eener Heilige plag te geven, en er bij deze ceremonie eene afwassching voorkomt, heet de klokkenwijding ook klokkendoop. - Die doop is vergezeld van dezelfde ceremoniën, als de doop eens menschen. - Onlangs zocht een Kapellaan eens Bisschops uit Beijeren denzelven te zuiveren van de blaam, eene klok gedoopt te hebben. Mij is bij het lezen van deze Kapellaan-verdediging van schaamte het bloed in het aangezigt gestegen, en ik zou, wie weet wat niet al, er om gegeven hebben, indien hij met zijnen onzin te huis gebleven ware: want
zijne verdediging wederlegt in geenen deele, dat een Duitsch Bisschop werkelijk eene klok volgens het Pauselijke voorschrift gewijd hebbe.’
De Nederduitsche vertaler betuigt in de voorrede zijn vermoeden, dat hij zich in zijne overzetting niet overal even vloeijend heeft uitgedrukt; maar indien wij ook ons vermoeden eens mogen te kennen geven, dan bestaat het daarin, dat de vertaler zijn werk met te veel overhaasting aan de drukpers heeft overgegeven. Zoo lezen wij bladz. 65: ‘Leo X werd alleen wegens den ondragelijken stank, door booze zweren veroorzaakt, als Paus geweerd;’ daar eene slechts vlugtige herziening van zijnen arbeid den vertaler zou doen ontdekken, dat hij het Hoogduitsche gewählt, verkozen, verkeerdelijk door geweerd heeft overgezet. Wat het gebrek aan vloeibaarheid

{==542==} {>>pagina-aanduiding<<}
in de Nederduitsche uitgave betreft, verontschuldigt de vertaler zich met den zeer ingewikkelden en menigwerf overladen' stijl van het oorspronkelijke. Maar kan dan de vertaler van eenig voor den druk bestemd werk volstaan met eene stijve vertaling? Of behoort het, bij de tegenwoordige gewoonte van vele Hoogduitsche schrijvers, om hunnen stijl door overlading der volzinnen te verduisteren, ook niet tot de taak van den vertaler, dit gebrek te verbeteren? Maar, om op het werk zelf terug te komen. Het aangevoerde zal, hopen wij, genoegzaam zijn, om allen, die belang stellen in den toestand der Christelijke kerk, die de kennis der waarheid en den heilzamen invloed der echte Evangelieleer wenschen bevorderd te zien, begeerig te maken naar de lezing van dit werk.
Mogten alle geestelijken en leeken, ook die van andere godsdienstige gezindheden, gelijk zijn aan den waardigen geestelijke, aan wien wij dezen letterarbeid te danken hebben; ‘dan zouden wij,’ om gedeeltelijk met zijne laatste woorden onze beoordeeling te eindigen, ‘dien gelukkigen tijd te gemoet gaan, waarin de scheidsmuur, die ons reeds zoo lang verdeeld houdt, instort, en wij ons allen daartoe verbinden, God, en Zijnen Zoon, onzen Heere Jezus, door gehoorzaamheid aan hunne geboden, boven alles, en den naasten als onszelven lief te hebben. Hierin bestaat de vervulling det Wet en der Profeten. Al het overige is menschelijke ijdelheid! Geheiligd worde, o God, Uw naam! tot ons kome Uw Rijk!’




Wesselii Scholten, S.S. Litterarum, in aede, quae dicitur, hospitali, apud Batavo-Delphenses, interpretis, Diatribe de Parabolis J.C. Delphis Batavorum, apud B. Bruins, et Lugduni Batavorum, apud H.W. Hazenberg. 1827. Forma 8va. XLII et 304 pagg. f 3-:

Wij kondigen hiermede aan een hoogstbelangrijk geschrift over een gewigtig onderwerp, de Gelijkenissen,

{==543==} {>>pagina-aanduiding<<}
namelijk, des Heeren. De Eerw. scholten, reeds gunstig bekend door zijn Specimen, de appellatione τοῦ ὑιοὺ τοῦ ἀνθρώπον, quâ Jesus se Messiam professus est, ten jare 1809 te Utrecht onder Prof. heringa verdedigd, heeft in zijne tusschenuren deze Verhandeling geschreven, welke, ook na het verschijnen van g.a. van limburg brouwer's Specimen Acad. Inaug. de Parabolis J.C. 1825, geenszins overtollig is.
Deskundigen weten allen, dat het verklaren dezer Gelijkenissen op zichzelve groote moeijelijkheid heeft. Tot naauwkeurige en grondige Exegese van dezelve behoort bijna meer dan oppervlakkige opheldering van al de Evangeliën, joannes zelven niet uitgezonderd; vermits geene voldoende verklaring mogelijk is, zonder naauwkeurig letten op de omstandigheden, in welke zich de Heer, bij het voorstellen der afzonderlijke Gelijkenissen, heeft bevonden. Alwie dan ook de Gelijkenissen, tot in de minste bijzonderheden, juist wil verklaren, behoort, zoo veel dat mogelijk is, die Gelijkenissen tot de afzonderlijke jaren van 's Heilands leerambt te brengen, en als 't ware eene tijdrekening van dezelve te leveren, met inachtneming van de telkens veranderde omstandigheden des Zaligmakers, zonder welke geene verklaring aan de billijke verwachting van deskundigen voldoen kan. Doch hierover nu geen woord meer. Wij bedoelen eene dergelijke behandeling der Gelijkenissen, als van eenige geleverd is door van willes, Verzameling van Bijdragen, 1826. bl. 1-45.
Een' anderen weg heeft de Heer scholten ingeslagen, op welken men hem gemakkelijk en met groot voordeel en genoegen volgen kan. Hij levert in deze zijne Verhandeling slechts opmerkingen; maar meestal zulke, die, als schatbare bijdragen, over de Gelijkenissen des Heeren wel geen nieuw, maar toch zeer helder licht verspreiden. Van dien kant verdient deze zijne Diatribe alle aanprijzing.
Zoo veel ons bestek gedoogt, zullen wij nog in eenige bijzonderheden dit werk beschouwen. Het geheel is verdeeld in twee deelen. Pats prior, exhibens observa-
{==544==} {>>pagina-aanduiding<<}
tiones quasdam, quae Parabolas Jefu universe spectant, pag. 1-149. Pars posterior, exhibens observationes, quae Parabolarum J.C. interpretationem spectant, pag. 150-304. Het eerste deel behelst opmerkingen, rakende de beteekenis van het woord Parabelen, bij Grieken, Romeinen, Hebreërs, en bij de Schrijvers van het N.V. Naar aanleiding hiervan wordt het denkbeeld van Parabel juist bepaald. Verder bepaalt zich scholten tot derzelver vroegtijdigen oorfprong en gebruik; beschouwt hij het nut der leerwijze door Gelijkenissen, en handelt over derzelver dichterlijk karakter. Hij geeft vervolgens eene lijst der door jezus voorgestelde Gelijkenissen op; wijst aan dezelver verschillenden inhoud, en het algemeene doel des Heeren met zijne Gelijkenissen. - Het tweede deel levert opmerkingen, die ter verklaring der Gelijkenissen nuttig zijn. Deze opmerkingen zijn 24 in getal; doch welke wij niet alle hier ten toets kunnen of mogen brengen. Scholten volgt hier voornamelijk storr, ook bij het gemaakte onderscheid tusschen uit- en inwendige hulpmiddelen ter verklaring der Gelijkenissen; doch wij moeten dit gedeelte der Verhandeling bijzonder aanprijzen ter overweging aan allen, die in het goed verstand van 's Heilands Gelijkenissen met regt het hoogste belang stellen, zonder dat het ons is vergund, al het belangrijke van stuk tot stuk als met den vinger aan te wijzen. Wij kunnen ons ook te gereeder van uitvoerig verslag onthouden, daar zij, ten gebruike van wie deze Verhandeling vervaardigd is, iets naders zullen
zoeken en waarschijnlijk ook vinden in de Godgeleerde Bijdragen, welk Tijdschrift aan de beschouwing ook van dergelijken arbeid meer opzettelijk is toegewijd.
De eerste opmerking, pag. 153, is deze: ‘Somtijds moet men in de voordragt der Gelijkenissen iets invullen, ter meerdere volkomenheid der teekening.’ Hiertoe beroept zich scholten op matth. XIII:44, waar men bij den man, die een' schat vindt in den akker, denken moet aan eenen, die dezen akker in huur had. Zonder dit denkbeeld moet het toch vreemd voorkomen, dat een schat gevonden wordt, daar toch een ieder in dusdanigen

{==545==} {>>pagina-aanduiding<<}
akker niet vrijelijk graven kon. Deze opmerking is eenvoudig. Maar misschien is nog eenvoudiger, wat van der palm daarvan gezegd heeft, zesde zestal Leerredenen, bladz. 77-79. Indien scholten deze Leerrede had geraadpleegd, zou hij misschien nog beter voorbeeld gevonden hebben in den koopman van parelen, die de kostbare parel koopt, met hoop op winst, bij het verkoopen van dezelve. Dit laatste denkbeeld moet men invullen, schoon men het meest dit uit het oog verliest; zie van der palm, bl. 79, 80. Beter zijn de voorbeelden, matth. XXII, van den gast zonder feestkleed; zekerlijk dit laatste door eigene schuld, schoon dit niet gemeld wordt; - luk. XIV:16, waar verzwegen wordt, dat de genoodigden zich die noodiging eerst hadden laten welgevallen; - luk. XVI:1-10, waar men meer dan de twee opgenoemde pachters verstaan moet, met wie die Rentmeester bedriegelijk afrekende; - zoo ook luk. XVI:19-31, waar scholten deze opmerking eigenaardig aanwendt tot opheldering van vs. 21: Maar ook de honden kwamen en lekten zijne zweren. Doch hiermede mogen wij ons niet langer ophouden.
De dertiende opmerking, pag. 208, is deze: ‘Tot regt verstand der Gelijkenissen, moet men de eene Gelijkenis met de andere vergelijken.’ De door den Schrijver bijgebragte voorbeelden zijn, naar onze gedachten, ter aanbeveling van dezen regel weinig geschikt; ten minste luk. XVIII:9-14 verschilt te veel van luk. XV:11-32, om ter onderlinge vergelijking in aanmerking te mogen genomen worden, daar buitendien voor de drie Gelijkenissen H. XV:3 volgg. reeds voldoende opheldering is te vinden vs. 1 en 2. Bij de vergelijking van matth. XIII:3-8. verg. vs. 19-23, ald. vs. 24-30. verg. vs. 37-43, en mark. IV:26-29, heeft men vooral behoedzaamheid noodig, om niet de verklaring, welke jezus van twee Gelijkenissen afzonderlijk geeft vs. 19-23 en vs. 37-43, te verwarren, en alzoo nog op mark. IV:26-29 toe te passen, waartegen men niet genoeg op zijne hoede zijn kan. De meest geschikte

{==546==} {>>pagina-aanduiding<<}
voorbeelden zijn nog matth XXII:2-14 en luk. XIV:16-24 onderling vergeleken. Maar ook zonder vergelijking verstaat men beide deze Gelijkenissen gemakkelijk. Misschien is de voordragt van de eene slechts eene, als ik dat zoo noemen mag, vermeerderde uitgaaf van de vroegere. Beider inhoud pleit voor de waarschijnlijkheid dezer meening.
Doch het wordt tijd, dat wij van de meer bijzondere beschouwing dezer altijd gewigtige Verhandeling afstappen. De medegedeelde opmerkingen moet men zich alle in naauwen zamenhang voorstellen en als regels volgen, zonder dat men van eenen enkelen regel al het noodige licht voor de Gelijkenissen des Heeren verwacht. En van al deze regels zamengenomen kunnen wij naar waarheid deze getuigenis afleggen, dat zij met kennis van zaken zijn voorgedragen, en aan het voorgestelde doel zoo uitnemend beantwoorden, dat het inachtnemen van dezelve tot regt verstand van al de Gelijkenissen des Verlossers gemakkelijk leiden zal.
Stijl en taal kon minder wijdloopig zijn; doch dit is een gering gebrek, in vergelijking van het vele goede, dat deze Verhandeling oplevert aan allen, die haar de zoo welverdiende opmerkzaamheid blijven betoonen. En hiermede nemen wij van den Schrijver afscheid - maar, wenschen wij, niet voor altijd.




Zedelijke en Godsdienstige Vertoogen, door F. Hoekstra, Leeraar bij de Doopsgezinden te Harlingen. Te Arnhem, bij C.A. Thieme. 1827. In gr. 8vo. 107 Bl. f 1-:

Onder bovenstaanden titel levert de Eerw. hoekstra, mag men zeggen, een vervolg op deszelfs Godsdienslige Vertoogen, vroeger in het licht gegeven en gunstig beoordeeld. Het woord Zedekundige is er nu te regt bijgevoegd, gelijk uit de opgave van den inhoud, die wij hier inlasschen, den opmerkzamen in het oog valt.

{==547==} {>>pagina-aanduiding<<}

I. Doe wel en zie niet om. II. Oorspronkelijkheid van karakter. (Eene voorlezing in de vergadering van het Harlinger Departement tot Nut van 't Algemeen.) III. Of er meer geluk dan ongeluk in de wereld zij. IV. Vergenoegdheid. (Naar het manuscript van een overleden Vriend.) V. De ongelijkheid van vermogens en standen onder de menschen. (Eene voorlezing als boven.) VI. Gedachten bij de groote zonsverduistering op den 7 Sept. 1820. VII. Ware grootheid van ziel, of het karakter van een groot man.
De aangelegenheid der hier behandelde stoffen binnen het klein bestek van dit boeksken dringt ons, aan het hoofd van ons verslag de zedige taal over te nemen, waarmede de Eerw. hoekstra hetzelve ter wereld inzendt: ‘Men gelieve in het oog te houden,’ (gelijk trouwens de kortheid der stukjes reeds aanduidt) ‘dat de behandelde onderwerpen geene volledige ontwikkeling bevatten, maar eerder proeven of schetsen zijn, die voor den nadenkenden veel ter aanvulling overlaten. Der klaarheid echter, zoo wel als der kortheid, heb ik mij bevlijtigd, om ook van mingeoefenden gemakkelijk genoeg verstaan te worden.’ Alzoo ontwapent de geachte Schrijver den vitlust van wijshoofden, die meer verlangen mogten, dan zij hier aantreffen. Alleen men miskenne, om dezer woorden wille, de waarde niet van het werkje, waarin minder beloofd, dan wel gegeven wordt, en men, zoo al geene volledigheid, echter de hoofdzaken (in de beste stukjes althans) wel en duidelijk uiteengezet, en met bevallige voordragt vindt aangedrongen. Wij ten minste lazen en herlazen 's mans arbeid met groot genoegen, en durven allen, wien de keuze der stoffen uitlokt, veilig aanmoedigen, om het boeksken ter hand te nemen. Trouwens men kent genoeg uit vorige proeven het vernuft, de bekwaamheid en de gezonde godsdienstige en zedelijke gevoelens des Schrijvers, om zich van deze zijne pennevrucht soortgelijk een nuttig onthaal te beloven, ofschoon dan ook het eene der Vertoogen boven het andere geschat worde. Ons althans gevielen

{==548==} {>>pagina-aanduiding<<}
inzonderheid de beide voorlezingen, behalve het IIIde, en vooral het laatste stukje. Ook betuigen wij zeer onzen dank aan zijn Eerw. voor de mededeeling van het korte, dan toch meesterlijk bewerkte opstel over de Vergenoegdheid, uit de nagelaten schriften van zijnen overleden vriend (*), dien wij op nieuw leeren kennen als eenen oorspronkelijken denker. Behalve het VIde, hadden de opstellen, onzes inziens, onder den titel van Zedelijke Vertoogen kunnen begrepen worden, en of dat stukje den naam van Vertoog voeren mag, schijnt ons, dat bij den Schrijver zelven eenigen twijfel ontmoet heeft, doordien hij aan deszelfs hoofd het woord Gedachten stelde. Als zoodanig, of als eene pennevrucht van den dag beschouwd, leest men het gaarne; doch, na een verloop van acht jaren sedert de vermaarde Zonsverduistering, zouden wij gaarne de gedachten wat meer uiteengezet en bewerkt ontvangen hebben, of toegelicht althans door deze en gene aanteekening. Over de reden b.v. van de zeldzaamheid der Zon- en Maanstaningen, waarvan gewaagd wordt, had men voegzaam voor mingeoefenden iets mogen opmerken. Wederom ontzeggen wij geenszins aan het Iste Vertoog zijne bevalligheid en nuttigen inhoud, maar veroorloven ons echter eenige bedenking aan te voeren, of zijn Eerw. den zin der Ridderlijke (liever dan adellijke) spreuk, door hem met Luk. IX:62 vergeleken, regt gevat en behandeld hebbe. Onderstellende, dat men weet, wat weldoen is, geeft net verwarring, teruggeleid te worden tot de noodzakelijkheid van een vast en deugdelijk ontwerp, en de keuze van eerlijke middelen, als daartoe vereischt. Het woord omzien in de spreuk hoort er niet bij
te huis. Niemand doet wel, dan die be vorens het voornemen, om zoo en niet anders te handelen, heeft opgevat, en ook rondgezien naar regte en geschikte middelen. Niet omzien teekent dus in de spreuk alleen volharding in ijver, om, ondanks zwaren tegenstand, voorwaarts te streven naar het doel, en zonder

{==549==} {>>pagina-aanduiding<<}
zich der gevolgen te bekreunen, of zij gelukkig dan rampspoedig zijn.

Si fractus inlabatur orbis 
Inpavidum ferient ruinae. 


Al schokte zelfs de hemelspil 
Uit haar metalen pannen: 
Een, die gelukkig leven wil, 
Moet hoop en vrees verbannen. 

gelijk horatius en later onze poot zich uitdrukten. Wij erkennen het, de Heer hoekstra wil zelf de spreuk voornamelijk alzoo verstaan hebben; maar vermeenen, dat hij zich beter bij dien zin alleen bepaald had. Mogelijk zelfs zou het Vertoog nadrukkelijker geweest zijn, indien wel de gelijkvormigheid der gezegden opgemerkt, maar daarna het verschillend doel en streven, volgens de Ridderlijke spreuk van Koning lodewijk buonaparte, (vermoedelijk van seneca ontleend (*)) en naar het voorschrift van christus, opzettelijk en ten slotte ware ontwikkeld of in tegenstelling gebragt.
Intusschen, terwijl de arbeidzame Schrijver zijn werk, als gezegd is, met de meeste bescheidenheid aanbiedt, bedoelen wij niets minder met deze onze bedenkingen, dan deszelfs reeds van ons erkende verdienste eenigzins te verkleinen. Elders, en vooral in het laatste stukje, heerscht eene keurige schikking; en duidelijkheid, met bevalligheid van stijl gepaard, treft men aan, waar zich het boeksken opent. Een enkel proefje hiervan besluite, tot verdere aanprijzing, ons beoordeelend verslag: ‘Onder de kenmerken van eene groote ziel,’ zegt hij, ‘verdient ook de lijdzaamheid of het geduld gerekend (te) (†) wor-
{==550==} {>>pagina-aanduiding<<}
den. De sterkste tegenstand van den moed is dikwijls vruchteloos, om het gevaar af te weren; en dan komt het geval, dat de keuze moet gedaan worden tusschen het geduld, dat, in hoop op beter tijden, met stille gelatenheid zich aan het lot onderwerpt, en de verslagenheid, die spoedig tot radeloosheid en wanhoop overslaat. De groote man kiest het eerste, de zwakke het laatste. Het maakt zekerlijk weinig vertooning, wanneer men moet verdragen en geduld oefenen; veel minder althans dan de moed, die tegen gevaar den strijd nog volhoudt en eindelijk zegepraalt. Maar tot het een wordt somtijds meer kracht van ziel vereischt dan tot het ander. De overwinnaar, die zich gedurende den strijd zoo heldhaftig gedroeg, verliest wel eens geheel den moed, wanneer het hem tegenloopt of hij overwonnen wordt, deinzende veel verder terug, bukkende veel lager dan noodig was of
betaamde, of gevende zich over aan magteloozen wrevel en wanhoop. En dit laat zich ook uit de natuur der zaak verklaren. Het gevaar, dat de strijdende dapperheid uitlokt, is als een enkele harde stoot. De moeijelijkheden en bezwarenissen, die overblijven en dus verdragen moeten worden, zijn gelijk aan eene gedurige drukking. Om het eerste terug te drijven, is een hevige, schoon kortstondige schok der ziel toereikend; maar tot verduring van het ander moet de inspanning van kracht aanhoudend, de tegenstand ook voortdurend zijn. Geen wonder dan, dat de ziel, welke tot het eerste bekwaam was, in het ander geval bezwijkt. Hij derhalve, die onder den last der wederwaardigheden zich als een geduldige en stille lijder gedraagt, die, in stede van de handen slap te laten hangen en moedeloos op den grond neder te zinken, zichzelven weet op te beuren, die doet, wat hij kan, om zijne waarde als mensch en als Christen op te houden, die zijnen staat, hoe veranderend en rampspoedig ook, zoo veel mogelijk is, (zich) weet ten nutte te maken, die, hoe diep hij ook in de ongenade van de fortuin moet deelen, geen haat tegen de

{==551==} {>>pagina-aanduiding<<}
menschen en de wereld opvat, geene murmureringen tegen zijnen Schepper uitslaat, maar God en menschen blijft beminnen, deze gedraagt zich als een man en waarlijk groot.’




Verhandeling, over den invloed der Noord-Hollandsche Droogmakerijen, na 1608, op de gezondheid der Ingezetenen, door F.W. Büchner, Med. & Chir. Dr. te Gouda. Te Utrecht, bij J. Altheer. In gr. 8vo. 303 Bl. f 2-70.

Het loffelijk Provinciaal Utrechtsche Genootschap had, ter beantwoording vóór den 1 October 1824, voorgesteld de volgende vraag: ‘Hebben de aanzienlijke Droogmakerijen, binnen korte jaren, na 1608 daargesteld, eenen nadeeligen invloed op der ingezetenen gezondheid gehad? Zoo ja, hoe was dezelve? Zoo neen, door welke oorzaken werden de Droogmakerijen te dier tijd minder ongezond, dan men beweert, dat dezelve thans zijn: heeft men toen eenige voorbehoedmiddelen tegen de voorgewende ongezondheid van dezelve gebruikt, en waarin bestonden deze middelen; of hebben eindelijk toevallige omstandigheden medegewerkt, om de voor de gezondheid schadelijke uitwerkselen dier uitgestrekte bedijkingen te lenigen, en welke waren deze omstandigheden?’ Het antwoord op die vraag, den 24 Junij 1825 met den zilveren eereprijs bekroond, is de voor ons liggende Verhandeling van den Heer büchner, Med. et Chirug. Doctor te Gouda. Wij willen onze lezers met derzelver belangrijken inhoud eenigzins bekend maken.
Naar aanleiding der vraag, is het stuk in een geschiedkundig en geneeskundig gedeelte onderscheiden. Het eerste bevat aanwijzing der bedijkingen en droogmakerijen, welke in het tijdvak van 1366 tot 1666 in Noord- en Zuid-Holland ten uitvoer zijn gebragt; opgaaf der jaren, waarin Epidemische ziekten aldaar geheerscht hebben; en ge-
{==552==} {>>pagina-aanduiding<<}
schiedkundige narigten omtrent de maatregelen, welke tegen de Epidemische ziekten in dat tijdvak genomen zijn.
Het tweede (geneeskundig gedeelte) geeft een antwoord op ieder der volgende vragen: 1. Hoedanig was de geaardheid der Epidemische ziekten, welke in het tijdvak der ondernomene droogmakerijen en bedijkingen, en wel voornamelijk na 1608, in Noord- en Zuid-Holland geheerscht hebben? 2. Welke gevolgtrekkingen laten zich uit de geaardheid der Epidemiën afleiden? 3. Geeft het voorafgaande onderzoek aanleiding, om te mogen besluiten, dat er eenig oorzakelijk verband tusschen de Epidemiën, welke geheerscht hebben, en de ten uitvoer gebragte droogmakerijen bestaan hebben; oefenden de uitdampingen der uitdroogende gronden een' schadelijken invloed op der ingezetenen gezondheid, en zoo ja, hoe was deze invloed? 4. In hoe verre kan bewezen worden, dat de schadelijkheid der uitwasemingen van moerassige en uitdroogende gronden destijds bekend was? 5. Heeft men in vroeger tijden eenige voorbehoedmiddelen tegen de ongezondheid der droogmakerijen gebruikt? 6. Hebben er toevallige omstandigheden medegewerkt, welke de schadelijke uitwerkselen dier uitgestrekte bedijkingen en droogmakerijen verminderen?
Uit deze korte opgave van den inhoud dezer belangrijke Verhandeling kan men opmaken, welke gewigtige vraagstukken in dezelve ontwikkeld worden. In het bijzonder is het geschiedkundig gedeelte, waaraan veel vlijt en moeite besteed is, der lezing overwaardig. Men zal in hetzelve vele wetenswaardige berigten aantreffen, aangaande de Droogmakerijen in ons Vaderland, uit oude Schrijvers bijeenverzameld; het behelst als zoodanig eene allerbelangrijkste bijdrage tot de Natuurkundige Geschiedenis van Holland.
Minder beviel ons het andere gedeelte. - Dan, wij vergeten, dat wij slechts een verslag, geene beoordeeling geven wilden. Deze toch voegt minder op eene Verhandeling, aan welke door een geacht Genootschap de zilveren eereprijs is toegekend. Hetzelve verdient den dank van het publiek

{==553==} {>>pagina-aanduiding<<}
voor het uitschrijven eener zoo nuttige vraag, en de Heer büchner voor den arbeid en vlijt, aan de beantwoording derzelve besteed.





Geschiedenis van Griekenland, uit oude en latere Schrijvers zamengesteld, door N.G. van Kampen. Iste Deel. De afzonderlijke Staten vóór de onderlinge vereeniging door de Perzische Oorlogen. Te Delft, bij de Wed. J. Allart; te Dordrecht, bij J. de Vos en Comp. 1827. In gr. 8vo. XII, 492 bl. f 4-80.

Het schrijven en uitgeven van boeken is doorgaans bijwerk. Men verzamelt bij zijne letterkundige, of tot ontspanning van andere bezigheden, bouwstof voor eenig werk; men laat zijne gedachten, op wandelingen en reizen, over een bepaald onderwerp loopen; men wordt door een of ander verschijnsel, in ervaring of geschiedenis, getroffen, en vat de pen voor waarheid, wetenschap en menschenheil op. De Heer van kampen behoort tot de weinigen in ons vaderland, die meer hoofdzaak van het schrijven maken; de pers is zijn katheder, balie of kansel, vanwaar hij ons telkens met nieuwe, belangrijke voortbrengsels verrast, die wel inzonderheid hunne betrekking hebben tot de geschiedenis. En gelijk datgene, wat onszelven en onzen tijd, hetzij geheel, hetzij naast betreft, natuurlijk de meeste aandacht tot zich trekt; zoo mag, na die der Fransche overheersching, inzonderheid de geschiedenis van Griekenland, op het tegenwoordig oogenblik, een gelukkige greep heeten.
Uit de voorrede - en misschien was de beste aankondiging van een werk als dit, uit verscheidene deelen zullende bestaan, in de geheele overname dier voorrede, het verslag van 's mans plan en oogmerk, gelegen - blijkt, dat stuart's Romeinsche Geschiedenissen hem als een voorganger (schoon daarom juist niet als een voorschrift) hebben voor den geest gestaan. De Grieksche geschiedenis is in vele opzigten nog belangrijker, en het zijn

{==554==} {>>pagina-aanduiding<<}
de Grieken zelve, niet bloot hunne navolgers op het vrijheidstooneel, gelijk destijds de Fransche Brutussen, die tegenwoordig de aandacht boeijen. Wij wenschen hartelijk, dat van kampen dan ook nog zoo veel meer zegen op zijn werk zal hebben; doch, opregtelijk gesproken, is dit meer een wenschen, dan een dadelijk geloof.
Niet, dat wij hem minder voor zijne taak berekend willen noemen, of dat hij zich minder moeite, tijd en kosten zou getroost hebben; integendeel heeft hij zich lang als een bekwaam geschiedschrijver doen kennen, en de reeds genoemde voorrede doet ons de grondige, oorspronkelijke wijze zien, op welke hij voornemens en dadelijk begonnen is, zijnen arbeid te volvoeren: maar, Rome was slechts één staat, die de oplettendheid, op haar gevestigd, zonder afleiding, snel voortgaande bezig hield, en, meer en meer in grootheid en belangrijkheid toenemende, de deelneming gedurig deed stijgen; tot dat hare geschiedenis ten laatste de historie der wereld, ja grootelijks der menschheid werd. Griekenland is in vele staten gesnipperd, die elk weêr zijne afstammelingen hebben, en ons langs dien weg ook wel de wereld leeren kennen, maar meer wandelende en langzaam, in plaats van dezelve als op de triomfkar te worden rondgevoerd. Misschien, echter, draagt er ook de behandeling toe bij, en vordert de voortgang des tijds deze veranderde behandeling. Althans het is bekend, hoe latere nasporingen het eerste gedeelte der Romeinsche geschiedenissen als een zamenweefsel van fabelen hebben voorgesteld, op welke voor 't minst weinig is te bouwen; maar stuart liet zich met deze vergedreven twijfelzucht weinig in, en vermeesterde juist door zijne eerste deelen de bewonderende goedkeuring van het publiek. Van kampen gaat met voorzigtige bedachtzaamheid te werk, en verzwijgt niet, dat er veel ingewikkelds en onzekers in de verhalen der afkomst enz. enz. van de oorspronkelijke volksstammen en bewoners der onderscheidene door hem beschrevene gewesten en eilanden ligt opgesloten.
Dit, echter, moge het boek minder tot eene aangename lectuur voor iedereen maken, het wint er ligt te meer

{==555==} {>>pagina-aanduiding<<}
bij voor den weetgierigen. Men vindt hier inderdaad, al is men met de Grieksche geschiedenis niet onbekend, robertson, barthelemy en anderen hebbende gelezen, veel nieuws, dieper opgedolvens, naauwkeurigs. Over den zamenhang der algemeene historie, over dien der oude dichtwereld en andere zaken gaat ons menigmaal een nieuw licht op. En inzonderheid de geschiedenis der wijsgeerte - eene zoo belangrijke zijde der Grieksche historie - schijnt er uitvoerig en belangrijk in verhandeld te zullen worden. Zoodat, men moge somtijds het pad wat dor vinden, het voert ons telkens weêr tot aangename en vruchtbare plekken, waar wij met groot genoegen verwijlen.
Wij kunnen vooralsnog, natuurlijk, maar van Oud-Griekenland spreken; en daar van kampen het beste hierover, zoo oorspronkelijke als later vervaardigde, gelezen, vergeleken en tot zijn doel aangewend heeft, zoo bezit het boek in dit opzigt reeds eene hooge waarde. Moeijelijker nogtans, maar ook belangrijker, wordt van zelve zijn verhaal, wanneer hij tot de middeleeuwen nadert, en ligt allermoeijelijkst, (hoe vreemd dit luide) maar gewis ook allerbelangrijkst, uit hoofde der levendige deelneming, wanneer de tegenwoordige worstelstrijd der Grieken zijne pen vordert. Trouwens, er bestaat thans eene blijde hoop, dat die strijd niet in louter bloed en tranen zal eindigen, en zoo moge dan het herstel en niet de ondergang van Griekenland 's mans werk besluiten en verhelderen!
In betwisting van bijzondere punten en wijzen van zien kunnen wij niet komen. Ook vinden wij daartoe weinig drang. Druk- of andere fouten, als b.v. bl. 419, boven, om hunnen leermeester met alle beroemde mannen in aanmerking (lees aanraking) te brengen, hebben wij weinig of niet ontmoet, en bl. 458: omdat zij de Godheid als die van bedriegers en overspelers hadden geschilderd, waarvoor men toch menschen strafte, waar blijkbaar iets te veel of te weinig staat.
Een paar aanmerkingen nog, en daarmede eindigen wij.

{==556==} {>>pagina-aanduiding<<}
1o. Wij meenen in de doorgaande behandeling eene blijkbare navolging van heeren (wiens Ideën over dit gedeelte echter nog ontbreken) te hebben opgemerkt; hetgeen zeker bij velen tot aanprijzing moet verstrekken. 2o. Het verwondert ons, niet meer gebruik te hebben zien maken van van heusde's denkbeeld omtrent de Godsdienst, als eerste vormster der burgerstaten; schoon genoemde heeren zelf, vooral in zijn stuk over Indië, zoo vele aanleiding en bevestiging aan dit denkbeeld schenkt.




Geschiedenis van de (der) herstelling van Griekenland, bevattende een kort begrip van de gebeurtenissen sedert 1740 tot in 1824. Door F.C.H.L. Pouqueville (volgen zeven regels titels.) Met Platen, Portretten en Kaarten. Naar de tweede Fransche Uitgave. Iste en IIde Deel. Te Rotterdam, bij J. Immerzeel, Jun. 1827. In gr. 8vo. Te zamen XXII, 626 bl. f 6-:

De titel van dit werk deed ons hetzelve met ongemeen verlangen en geestdrift opvatten. Immers, wie is tegenwoordig niet begeerig naar de wedergeboorte van Griekenland; en wie verlangt niet, de beginselen van dat groote werk, de drijfveren te kennen, die de Grieken daartoe juist in den tegenwoordigen tijd hebben aangezet? De naam des Schrijvers scheen ons een waarborg voor de goede bewerking. Het is pouqueville, die jaren lang als Fransch Consul bij ali-Pacha van Janina gestaan heeft, wiens opstand dien der Grieken is voorafgegaan, en daartoe als 't ware het sein heeft gegeven; pouqueville, wiens vroegere reis naar Morea en Epirus en latere uitvoerige reisbeschrijving door Griekenland ons hem als een' kundigen en bevoegde opmerker hadden doen kennen.
Doch wij moeten zeggen, dat de lezing van dit werk aan onze verwachting geenszins voldaan heeft. Onder den uitlokkenden naam eener Geschiedenis der herstelling van

{==557==} {>>pagina-aanduiding<<}
Griekenland, beschrijft de Consul ons, in deze twee Deelen althans, niet dan de afgrijselijke en bloedige loopbaan van ali-Pacha, wien hij naauwkeurig schijnt te hebben leeren kennen, hier en daar afgewisseld met ongunstige vermelding der Russische en Engelsche staatkunde omtrent Griekenland en Turkije, en opvijzeling van hetgeen de Franschen te dien aanzien gedaan hebben. De beide Deelen loopen niet verder dan tot 1820, en bevatten dus nog niets van hetgeen het werk eigenlijk moet uitmaken. Het is wel waar, dat eene Inleiding hier noodzakelijk was, - hoewel men zulk een' verren aanloop niet had behoeven te nemen, - en dat ook walter scott voor zijnen napoleon eene Inleiding van twee Deelen geplaatst heeft: maar dit zeide hij vooraf op den titel. Daarenboven bevatten de twee Deelen van pouqueville te veel jammerlijke of walgelijke bijzonderheden, die, zonder eenig nadeel voor de Geschiedenis der herstelling van Griekenland, hadden kunnen wegblijven; en het schijnt, alsof de Schrijver (althans tot hiertoe) zijn werk voegzamer Geschiedenis van ali-Pacha van Janina, en van zijne betrekkingen tot Turkije en Europa, had kunnen noemen.
Doch dit voorbij gezien, zoo is ook het werk niet met die eenvoudigheid geschreven, die het zegel der waarheid is. Het is, gelijk de Franschen zeggen, un style à prétentions: pouqueville jaagt sieraden, elegantie, en vooral den roem na, van de Ouden te kennen; eene kennis, die hij ons veelal opdringt, of het te pas komt of niet. Hij wil herodotus navolgen (Iste D. bl. 2), maar verschilt hemelsbreed van dien eenvoudigen, kinderlijk-naïven Schrijver. Meermalen wil hij redenaar en dichter zijn; maar het gelukt hem slecht, ten minste zooveel wij uit de gebrekkige overzetting (die den Schrijver misschien grootelijks verminkt) kunnen oordeelen. Evenwel gelooven wij, juist door den Franschen vorm, dien bijkans alle zinsneden hebben, niet, dat de Vertaler ongetrouw, maar veeleer, dat hij maar al te slaafsch is is geweest. De pretieuse stijl van den Schrijver loopt in

{==558==} {>>pagina-aanduiding<<}
het oog, zoodra men het boek slechts openslaat. B.v.D. I. bl. 89: ‘Het gevoel van vrijheid behoort tot de natuur van den grond, dien de Grieken bewonen; het schijnt er uit op te stijgen, even als de profetische adem der orakels van Hellopia, in de eeuw van Themis(!) Men ademt hetzelve te gelijk met de levenslucht in; men vindt het in de poëtische streken en in den stand des hemels’ (dit zal waarschijnlijk het klimaat moeten zijn) ‘van hun zacht(e) vaderland.’ Hoe pompeus gezegd! en nogtans hoe valsch! hoe jammerlijk wederlegd door achttien of negentien Eeuwen slavernij, lage, kruipende slavernij, onder Rome en het Christelijke zoo wel als Turksche Konstantinopel! Enkele uitzonderingen van bergbewoners doen hiertegen niets af. En elders (bl. 115): ‘Deze soort van (huwelijks-) plegtigheden worden gewoonlijk met zeer veel pracht onder de satrapen van Albanië gevierd: cervantes had een van die onbeschaafde feesten bijgewoond, toen hij de bruiloft van kamacho beschreef. Alles was in (te) Janina in vreugde; maar alvorens Hymens fakkels werden uitgedoofd, moesten zij een tooneel verlichten, dat het hof der Atriden waardig was.’ Tusschenbeiden voert hij Turken sprekend in, met de bloemen van een' Franschen redenaar uit de Kamer der Gedeputeerden. Om het verkoopen van Parga door de Engelschen aan de Turken in een regt hatelijk daglicht te stellen, (dat het gewis verdient) behoeft het geene onwaarheden als de volgende (IIde D. bl. 278): ‘Wanneer de Koningen der beschaafde Volken, van het regt der sterkte (des sterksten) misbruik makende, elkander
steden of provinciën ontweldigen, worden deze groote resultaten slechts op de Kaart of in de Geschiedenis be(opge)merkt; want alles wel beschouwd, zijn de Vorsten der Christen-Amphictyonie bijna even vaderlijk en menschelijk voor de Volken.’ (Ook ferdinand VII? Ook michiel de Meineedige? En welk gewoon lezer is verpligt, dit hoogdravend geleerde woord ‘de Christen-Amphictyonie’ te verstaan?) ‘Zich

{==559==} {>>pagina-aanduiding<<}
vervolgens’ (zegt hij van de inwoners van Parga, nadat hunne stad verkocht was, en zij die moesten verlaten) ‘hunne ellende herinnerende, storten allen een' vloed van tranen, en begeven zich naar de beeldtenis der Maagd (maria) van Parga, het oud(e) palladium van hunnen burg, toen eene uit het heiligdom voortkomende stem hen opmerkzaam maakt, dat de Engelschen, die hen opgeofferd hebben, in hunne overeenkomst hebben vergeten, de overblijfsels van diegenen, welke opgehouden hebben te bestaan, te verkoopen.’ (IIde D. bl. 284.) Dergelijke poëtische bloemen en Dei ex machinâ passen niet in een' historischen stijl, en doen ons wantrouwen opvatten, ook jegens het overige; en wij nemen de vrijheid, aan het sentimentele tooneel met den Scheik joussouf, (IIde D. bl. 191-195) uit aanmerking van ali's karakter, wel zeer te twijfelen. De Recensent in de Göttinger Anzeigen zegt, (bij gelegenheid van dit werk) dat pouqueville de verzoeking zelden weêrstaat, van Geschiedenis te maken, in plaats van die te beschrijven.
Doch men zou ons verkeerd verstaan, indien men uit het gezegde besloot, dat wij, in weêrwil dezer gebreken, niet ook veel goeds in het werk vonden. In zoo verre het ons aantoont, in hoe zwakke handen het Turksche Rijk in de laatste jaren gevallen was; hoe twee omwentelingen hetzelve op zijne grondvesten deden daveren; hoe onbegrijpelijk diep, daarentegen, de vernedering en onderdrukking was, welke de Grieken, ten minste het aanzienlijkste gedeelte derzelven, van den tiran ali-Pacha en zijne beide zonen moesten verduren; hoe bitter het lijden, dat zij door zijne knevelarijen en die zijner handlangers ondergingen, - in zoo verre mag men deze twee Deelen althans voorbereiding tot de Geschiedenis der herstelling van Griekenland noemen. Inderdaad, indien pouqueville louter onopgesmukte waarheid vermeld hebbe, zoo verdwijnt de tirannij zelfs van caligula en nero voor die van het monster, dat zich niet ontzag, de teederste banden van bloedverwantschap te schenden, - van den moordenaar van zijnen schoon-
{==560==} {>>pagina-aanduiding<<}
vader, schoonbroeder, zijnen vaderlijken vriend selim, en naderhand van zijne vrouw en kleindochters.... Doch de lijst zijner slagtoffers, zelfs der aanzienlijksten van allerlei ouderdom, kunne en stand, is veel te groot, om die mede te deelen. Valschheid en kwaadaardigheid, het veinzen van een vriendelijk gelaat en het bezigen van minzame woorden, juist dan, wanneer hij met eenig hemeltergend gruwelstuk zwanger ging, kenschetsten zijne daden. Door deze en dergelijke middelen, door afpersingen van zijne onderdanen, door alle de onafhankelijke Vorsten van Albanië den voet te ligten, door de vrije Mohammedaansche of Christelijke bevolkingen van dat land door list, geweld of schatten ten onder te brengen, gelukte het hem, bijna tachtig jaren oud, na
eene vijftigjarige heerschappij over zijn stamgewest Tebelen, meester van geheel Epirus te worden. Belangrijk zijn vooral in dit werk de berigten wegens de dappere Soulioten, de herhaalde aanvallen van ali op dit Grieksche heldenvolk, tot dat het, na tien jaren wederstands, zoo doorluchtig als die der Trojanen tegen de Grieken, of der Messeniërs tegen Sparta, eindelijk, niet voor geweld, maar voor verraad, bezweek. De gruwelen, door den tiran te Cormovo, te Prevesa, te Souli, te Cardichi gepleegd, gaan alle verbeelding te boven. Men moet die in het boek zelve nalezen. Het genoemde Prevesa ontrukte hij aan de Franschen, en werd daarvoor door den beroemden nelson als de Held van Epirus begroet; de Engelschen verkochten hem naderhand Parga, te voren door de Russen en Franschen gered, en dus gelukte het den dwingeland van Epirus, om, door den naijver en de hebzucht der Europesche Mogendheden, zelfs gedeelten van de Christenheid aan zijn gebied te onderwerpen: want Buthrotum (Butrinto), Prevesa en Parga hadden nimmer onder het gezag van Turkije gestaan, maar waren eertijds Venetiaansch, daarna behoorden zij tot de Zeven Eilanden. - Ali wist zijne slagtoffers door valsche beschuldigingen, dolk, vergif, zelfs donderkruid en andere middelen, ook op een' afstand, te treffen. Een

{==561==} {>>pagina-aanduiding<<}
zijner voormalige dienaren, daarna door hem vervolgd, pachô-Bey, die zich zelfs vergeefs in een' Christenmonnik vermomd had, en in Bulgarije in een klooster gegaan was, om voor den tachtigjarigen wreedaard verborgen te blijven, was te Konstantinopel eindelijk veilig, en werkte hier op de hebzucht des Sultans tot onderwerping van den schatrijken Landvoogd, waartoe de toevallige ontdekking, bij een' brand in zijn paleis te Tebelen gedaan, dat hij 150 millioenen (zekerlijk francs, dus 70 millioenen van onze munt) in contant geld bezat, wel niet weinig zal hebben toegebragt. In het volgende Deel zullen wij ongetwijfeld de gevolgen dezer verwijdering tusschen den Sultan en den Landvoogd vernemen.
Bij al de ijzing, die ons het karakter van dezen Duivel in menschengedaante inboezemt, kunnen wij toch niet voorbij, zijne schanderheid in het door en door kennen en behandelen der Europesche Staatkunde te bewonderen, die hem beurtelings door Engeland en Frankrijk deed vleijen en aanhalen, en zich, ook na den moord, aan eenen Franschman (andruzzi) gepleegd, te Janina handhaven, van waar hij nogtans door den Sultan gebannen was. Het is waar, dat de tegenspoed van Frankrijk in Rusland daartoe wel het meeste bijdroeg, zonder welken ali zich bezwaarlijk zou hebben staande gehouden. Engeland heeft dus de schande, meer dan Frankrijk, van dit monster te hebben aangehaald en gevleid. Wij houden het echter voor schreeuwende eenzijdigheid, wanneer men daarom ook den ijver der Britsche Regering tegen den slavenhandel afkeurt, en zich uitvallen tegen de menschheid veroorlooft, gelijk de volgende (IIde D. bl. 287): ‘Het Engelsche Ministerie, dat de vernietiging des Negerhandels afkondigde, door den godvruchtigen las casas uitgevonden, ten einde de Indianen van de werkzaamheid der mijnen en de kinderen van den Niger van den dood te bevrijden; het Engelsche Ministerie, dat de uitoefening van deze bedriegelijke onderneming in zijne overeenkomsten vervolgt, heeft het tijdperk zijner menschlievende ontwerpen met zijn bijzonder zegel geteekend, door het ongeluk van vierduizend vreedzame en nijvere wezens te bekrachtigen.’ Hoe! al keuren wij het gedrag te Parga hoogelijk af, mogen wij dan het opheffen des moorddadigen Negerhandels en de menschlievende Kolonie te
Sierra Leona niet onze hartelijke goedkeuring schenken?
Nog iets over de Vertaling. Dezelve is blijkbaar van ie-
{==562==} {>>pagina-aanduiding<<}
mand, die de noodige kundigheden tot zulk eenen arbeid volstrekt mist. Hij, die een werk als dit, zoo vol toespelingen op de Oudheid, zoo vervuld met namen uit de nieuwere Aardrijkskunde, wil overbrengen, dient toch de meest gewone namen uit de oude en nieuwe Aardrijksbeschrijving, dient toch namen van dagbladen, die in geheel Europa reeds sedert dertig jaren bekend zijn en gelezen worden, te kennen. Doch men oordeele, in hoe verre dit hier het geval zij. Reeds op den titel heet de Schrijver Lid der Iönische Akademie van Corcyrus; voor Mecca wordt gedurig (en dus niet als drukfout) Mocca gezet (de Vertaler kent misschien beter Moka-koffij dan mohammed); den ouden Orsova, (men beschouwt dus Oud-Orsowa, eene vesting in Servië, als een Veldheer) en wat dergelijke fraaijigheden meer zijn. Het bekende Journal de l'Empire wordt met eene getrouwheid, die men slechts aan onkunde of pedanterie kan toeschrijven, Tijdschrift des Rijks genoemd. De Britsche kleuren lezen wij (les couleurs Britanniques) in plaats van de Britsche vlag. Van de besnedenen (zekerlijk les circoncïs) maakt hij (IIde D. bl. 80) gesnedenen, voor wier ontwijding de Christenen het avondmaal moesten beveiligen. Maar dit is niet het eenige, (hoe gewigtig ook) 't welk wij tegen deze overzetting moeten inbrengen. De woordvoeging is somtijds geheel onverstaanbaar, somtijds moeijelijk, doorgaans onaangenaam in het lezen; de man is den Hollandschen stijl volstrekt niet magtig, en de gebreken in den stijl van pouqueville, die waarschijnlijk in het
Fransch door vloeibaarheid en sierlijkheid worden vergoed, vertoonen zich hier dubbel sterk in eene gewrongene, benaauwde vertaling. Het verwondert ons, dat de Heer immerzeel, een zoo geletterd en smaakvol Boekhandelaar, de bewerking van een zoo uitvoerig stuk aan zulke onkundige handen heeft toevertrouwd; en wij moeten met leedwezen zeggen, dat door de Geschiedenis der herstelling van Griekenland de ontelbare schaar onzer slechte vertalingen weder met eene zeer slechte vermeerderd is.
Nog een enkel woord ten besluite. Sedert eenigen tijd zien wij veel, en ook hier doorgaans, het bijvoegelijke naamwoord achter het bepaalde onzijdige lidwoord zonder e als slotletletter, b.v. het groot huis, het oud palladium, het zoet vaderland, het dom kind. Dat zoo iets lijnregt tegen den aard onzer tale strijdt, bij welke alleen het onbepaalde lidwoord

{==563==} {>>pagina-aanduiding<<}
de e achter de bijvoegelijke naamwoorden doet wegwerpen, weet elk, die onze goede Schrijvers gelezen heeft. Maar waarlijk, onze taal loopt gevaar, door neuswijze betweters te worden bedorven, tegen welke nog onlangs de Hoogleeraar siegenbeek zoo krachtig geprotesteerd heeft, en die menigmalen, naar mate zij onkundiger zijn in hunne moedertaal en vaderlandsche letterkunde, des te gereeder zijn in het omhelzen van ongerijmde nieuwigheden.




Dav. Ruhnkenii Scholia in Suetonii Vitas Caesarum - edidit Jacobus Geel. Lugd. Batav. apud S. et J. Luchtmans. 1828. 8vo. f 3-70.

Zonder ons hier vóór of tegen het gevoelen te verklaren, dat men, na den dood van een beroemd Geleerde, niet geregtigd is, om, zonder zijne nagelatene uitdrukkelijke wilsverklaring, voetstoots in het licht te geven, wat er onder zijne nagelatene handschriften gevonden wordt, betuigen wij onzen dank aan de welwillende zorg van den Heer geel, die ons deze Scholiën over suetonius van den beroemden ruhnkenius geschonken heeft. Wij verheugen ons hierover des te meer, dewijl het uit de praefatie des eerstgenoemden blijkt, dat een Duitsch Geleerde, met name friedemann, werkelijk het plan had gevormd, om deze Scholiën, naar een misschien zeer gebrekkig handschrift, uit te geven, en wij dus al wederom, even als met de Dictata in terentium van ruhnkenius, die - dit zij in het voorbijgaan gezegd - onlangs te Bonn op allergemeenst papier met eene afgesletene letter vrij slordig gedrukt zijn, van onze Duitsche naburen de uitgave van een boek zouden ontvangen hehben, dat, moest het dan al eenmaal uitgegeven worden, als eene op onzen grond en bodem geteelde vrucht, ook door onze zorg het publiek moest worden aangeboden.
Wat nu den inhoud dezer Scholiën betreft; ruhnkenius schreef ze voor zijne leerlingen, en zou ze veelligt, bijna zouden wij durven zeggen zeer zeker, nooit der uitgave waardig hebben gekeurd, omdat hij, hetgeen hij zijnen leerlingen, op zijne collegiën, dicteerde, geenszins voor het groote geleerde publiek geschreven had. Want wilde men, gelijk men nu met de Dictata van ruhnkenius begonnen is, en Duitschland ons de Dictata van wyttenbach op cice-
{==564==} {>>pagina-aanduiding<<}
ro de Natura Deorum en de Legibus gegeven heeft, op dezen weg voortgaan, wat zou er dan nog niet van evenzeer beroemde mannen - men denke slechts aan een' wesseling, duker, hemsterhuis, schrader, valckenaer, oudendorp, luzac en vele anderen; wij noemen hier slechts Philologen - uit te geven zijn! Immers zijn de Dictata, of, wil men liever, Scholia, van deze mannen over onderscheidene Grieksche en Latijnsche auteuren in handschrift nog in veler handen. - Doch wij betuigen nogmaals onzen dank aan den Heer geel voor het hier door hem geleverde. Slechts vragen wij, of het niet beter ware geweest - daar toch dit boek niet voor geleerden, maar inzonderheid voor jongelingen, die leeren willen, bestemd is - scholia, als op bladz. 184 op de woorden Rubentibus auriculis, incontiore capillo gevonden worden, weg te laten, hoewel wij toegeven, dat den reinen alles rein is; maar -! Ook wenschten wij de correctie wat zorgvuldiger; want wie toch weet, welke plaats van ovidius bedoeld wordt, als hij bladz. 286 leest: burman ad ovid. Inst. III. 8? en zoo zijn er meer storende
drukfouten. Daarenboven hinderden ons de vele aanhalingen van zeer kostbare werken, die zich toch zeker niet in de kleine boekerijen van studenten bevinden, ook moeijelijk door zeer velen hunner kunnen aangeschaft worden, en waarvoor de Hoogleeraar, onzes oordeels, veel doelmatiger eene nadere eigene verklaring had kunnen geven. Aan zucht, om met belezenheid te pronken, zijn die aanhalingen zeker niet toe te schrijven. Wij hebben ruhnkenius in persoon gekend: zoo iemand, hij was wars van dergelijke geleerde pedanterie. Doch, hoe dat zij, zij doen luttel nuts. De meeste studenten bezitten die boeken niet, kunnen ze ook niet aankoopen, en getroosten zich de moeite niet, om ze op de publieke bibliotheek na te slaan, wat, trouwens, voor ieder collegie ook niet van hen zou te vergen zijn. En dan zijn er nog wel sommige plaatsen, die slechts met eene enkele aanhaling van eenen Commentator over den een' of anderen auteur verklaard worden; zoo als bladz. 297, waar, tot opheldering van het woord puerperium, enkel staat: burman ad Anthol. Lat. Tom. I. pag. 78, en bladz. 266. op het woord Tiburti slechts: graev. ad cicer. ad Attic. VIII. 14. Wie nu de Latijnsche Anthologie van burman, of den cicero van graevius, die beide thans een vrij aardig sommetje moeten kosten, niet

{==565==} {>>pagina-aanduiding<<}
heeft, wat nut trekt zulk een uit dergelijke opheldering? - Intusschen kunnen jongelingen, die suetonius lezen en verstaan willen, deze Scholiën veilig als eenen gids gebruiken, die hen nooit misleiden zal. Zij bevatten eenen schat van echte latiniteit en vele geschied- en oudheidkundige toelichtingen. Ook de geleerde van professie zal er hier en daar nog wel iets in vinden, wat hem dienen kan. Kortom, zoo wij een motto voor het boek mogten plaatsen, het zou dit zijn:

Indocti discant, et ament meminisse periti! 






Woordenboek der Nederduitsche Synonimen, door P. Weiland en G.N. Landré. IIden Deels 2de Stuk en IIIde D. H-Z. Te Delft, bij de Wed. J. Allart. In gr. 8vo. f 7-50.

Zoo kondigen wij de voltooijing aan eens werks, dat onzer Taal- en Letterkunde tot sieraad strekt en voordeel, en waarvan wij met den verschuldigden lof gewaagd hebben; hetgeen wij niet te herhalen hebben, en waarvan wij niets behoeven te herroepen. Wij wenschen onzen verdienstelijken landgenoot, p. weiland, met de volbragte taak geluk. Wij kunnen, helaas! zijnen medeärbeider niet geluk wenschen met dit werk. De man is reeds aan de werkzaamheden dezes levens ontrukt. Eere zij over zijne nagedachtenis! Gelukkig hij, van wien wij de getuigenis lezen, dat de Maatschappij zeer veel in hem heeft verloren, en hij, door zijne uitgebreide kundigheid, zijn verlicht verstand en ongehuichelde godsvrucht, dierbaar aan eenen weiland geworden was! Reeds vóór de uitgave van het tweede stuk des tweeden deels overleed hij. Des te meer hebben we ons te verheugen, dat de door beiden aangevangene taak verder door weiland alleen voortgezet en voltooid, zoo wèl voltooid is. Op volmaaktheid zal dit werk, zoo min als eenig ander, mogen roem dragen. Wij zouden verscheidene woorden noemen kunnen, die wij te vergeefs zochten, en over de beteekenis van sommige Synonimen en de bepaling van het onderscheid hier en daar anders denken; doch, het algemeen Register op de drie deelen, dat 71 bladzijden, elke van twee kolommen, vult, inziende, zal men over den rijken voorraad, welke hier geleverd wordt, meer dan voldaan moeten zijn, en zeer zelden het boekwerk zelve raadplegen, zonder voldoende, kortere of langere, ophelderingen te vinden, van

{==566==} {>>pagina-aanduiding<<}
welke wij er al zeer belangrijke hebben aangetroffen, en die evenzeer tot vermaak als tot leering strekken. Te groot voor een uittreksel is de opheldering van Kunde, Kunst, Wetenschap, Geleerdheid, II. 2. 342-349; maar hoe belangrijk is zij en der lezing waardig, ook van vele anders wèl schrijvenden of sprekenden! Zoo ook is bijzonder aangenaam onderhoudend en even leerrijk die van de woorden Man, Karel (Kerel), Vent, Manspersoon, ald. 397. Even gaarne schreven wij ter proeve af, uit het IIIde deel, bl. 91-94, wat de Schrijver heeft over de woorden Paap, Priester, Pastoor. Paapsch, Roomsch. Papist, Roomschgezinde. Doch, kortheidshalve, bepalen we ons bij deze artikelen slechts: Lidmaat (Ledemaat), Lid, Medelid, II. 2. en Voorwerp, Onderwerp, III.
Van het eerste zegt weiland: ‘Deelgenoot in eene maatschappelijke of gezellige instelling. Lidmaat, of Ledemaat, wordt, meestal, in den engeren zin genomen, bepaaldelijk van iemand, die belijdenis heeft gedaan van de leer van het een of ander Christelijk kerkgenootschap. Algemeener zegt men: een lid van de Staten-Generaal, een lid van de regering, een lid van onze bijeenkomst, zoo wel als ook: een lid (anders lidmaat) van ons kerkgenootschap. Verkeerdelijk zegt men daarvoor vaak Medelid: een medelid onzer Societeit. Het spreekt toch van zelf, dat de bijeenkomst, of het Genootschap, uit meer dan één lid bestaat. Medelid ziet enkel op de wederkeerige betrekking van het eene lid tot het andere.’
Van het andere leest men: ‘Als verduitschingen beschouwd der schoolbenamingen subject en object, zijn beiden zoo tegen elkander overstaande, dat het schier niet te begrijpen is, hoe het een met het ander ooit heeft kunnen verward worden, zoo als nogtans niet zelden, zelfs bij nette schrijvers, geschied is. Onderwerp (subject) is de zelfstandigheid, de grond eener zaak, die onder haar als een grond geworpen wordt; in een redekunstig voorstel, de persoon of zaak, omtrent welke iets beweerd of ontkend wordt. Elk voorstel bestaat uit een onderwerp, eene toeëigening, en eene zamenbinding. Voorwerp, daarentegen, is datgeen, waarop iemand, of iets, werkt. Bij bedrijvende werkwoorden staat het voorwerp in den vierden naamval. Niettemin valt het ligt, reden te geven van de verwarring. In de dagelijksche taal, namelijk, worden beide woorden bijkans omgekeerd ge-
{==567==} {>>pagina-aanduiding<<}
bruikt. Men noemt Voorwerp, al wat men gewaar wordt. De afstand verkleint de voorwerpen voor ons gezigt. Ook een mensch, man of vrouw, noemt men voorwerp. Hoe gaarne hij ook trouwen wil, hij kan geen voorwerp vinden. Hij is een slecht voorwerp; hetzelfde, als: hij is een slecht sujet, welk onduitsch woord het Fransche voor het redekunstig onderwerp is. Zoo is dan ook, wat redekunstig het onderwerp van een werkwoord is, naar de dagelijksche taal, een voorwerp. Op gelijke wijze heet de stof eener verhandeling haar onderwerp, ofschoon het woord, waarmede men de vraag beantwoordt: wat behandelt gij dezen avond? (b.v. de verlichting) spraakkunstig, het voorwerp des werkwoords is.’
Van waar die dagelijksche taal? vraagde Recensent, en: is zij ook aan Franschen invloed toe te schrijven? en: hoe voert men het juister spreken in? Beantwoordt men het eerste toestemmend, ter liefde voor de vaderlandsche taal wederstreve men dan de mode, en verandere! Die verandering wordt dan ligt, der taal ten voordeele, als mode geëerbiedigd, gelijk er zoo veel te haren nadeele is opgevolgd!
Wij eindigen onze aankondiging dezes werks met aan velen het nut en genoegen toe te wenschen, dat ons deszelfs gebruik verschaft.




Rodrigo de Goth, Koning van Spanje. Naar het Engelsch van Southey gevolgd, door Vrouwe Katharina Wilhelmina Bilderdijk. IIde Deel. Te Delft, bij de Wed. J. Allart. In gr. 8vo. IV en 246 bl. f 3-60.

Met dit deel eindigt dit heerlijke dichtstuk, loopende van den veertienden tot den vijfentwintigsten zang, en, als het vorige, besloten met aanteekeningen, zoo van den oorspronkelijken Dichter, als van Mr. bilderdijk. Wat wij, bij de aankondiging des eersten deels, van de dichterlijke waarde dezes werks gezegd hebben, behoeft hier niet te worden herhaald, noch met eenig uittreksel te worden gestaafd. Den lezer zij genoeg, dat wij betuigen, met geene afnemende graagte elken zang gelezen te hebben, en dit gansche werk zij, als geschied- en dichtkundig belangrijk, door ons aangeprezen met velen lof. Wij behooren echter van de 12 hier voorkomende zangen iets te zeggen.
De Verlossing heet de veertiende zang. Pelagio, met

{==568==} {>>pagina-aanduiding<<}
de zijnen, zijn kasteel genaderd, ontmoet een' uit het gevecht zegepralend keerenden stoet, en daarbij zijne den Moor genegene zuster, ook rodrigo's moeder, ook adozinde ezv. Van de tweede werd hij aangaande zijne vrouw ezv. gerustgesteld. In den vijftienden zang, rodrigo te Kangas, wordt pelagio's togt naar de verblijfplaats zijner vrouw en kinderen, tijdig gevlugt voor numanciaan, wien zijne zuster alles ontdekt had, verhaald. Rodrigo, ook derwaarts gegaan, wordt door zijn' voedstervader siveriaan opgezocht, en tot zijne moeder gebragt en florinde, juliaan's dochter, ten gevolge van welker val door zijne ongelukkige liefde al het onheil bestond. De eerste bidt hem voor haren zoon; de andere, voor haren afvalligen vader, die hare hand aan orpas beloofd had, (een Renegaat, voormaals Aartsbisschop, en broeder van witiza, die rodrigo's vader van zijne oogen beroofd had) vergiffenis en bekeering te smeeken. Wij behoeven niet te zeggen, hoe aandoenlijk dit onderhoud was. Even treffend is bijgebragt de herkenning van rodrigo door zijnen hond. De volgende zang, Kovadonga, beschrijft pelagio's ontmoeting van vrouw en kroost in die vallei. ‘Beschrijft’ moest Recensent niet zeggen, die het met bilderdijk eens is, dat beschrijving geene Poëzij is, als die verhevener bestemming heeft. Wij danken hem, intusschen, voor zijne vrije vertaling, in eene aanteekening, van een uittreksel uit eene beschrijving dier vallei, van een Spaansch Dichter, door southey aangehaald. De zeventiende zang, rodrigo en
siveriaan, behelst een gesprek, dat uit theron's (des honds) vertrouwelijkheid met den eersten aanleiding neemt, om over ruzilla's en pelagio's goede gezindheid, jegens den in eigen oog zoo onwaardigen rodrigo, elkander te onderhouden, en eindigt met het verzoek om rodrigo's bijstand tot huldiging van pelagio. Die huldiging is de inhoud van den achttienden zang. Deze zang is zeer verrijkt met aanteekeningen, boven eenigen anderen. Recensent twijfelt, of men deze alle wel waardig mag oordeelen eene zoo ruime plaats in te nemen. Hij althans had, in plaats van zoo veel over reliquien en derzelver bewaarplaatsen, en over hetgeen tot de kleederdragt der Roomsche geestelijken behoort, te moeten lezen, veel liever ophelderingen, is het al niet achter dezen zang, gevonden, andere zaken betreffende. Belangrijk, echter, verklaart hij de opmerking aan-
{==569==} {>>pagina-aanduiding<<}
gaande het verband tusschen voorbestemming en den vrijen wil, en beveelt haar der opmerkinge aan der Theologanten zoo wel als der Filozofen. De negentiende zang is: rodrigo en ruzilla. Zoon en moeder spreken nu, als zoodanig aan elkander bekend, te zamen. De twintigste verplaatst ons in het Moorsche Kamp. In alle zijne afschuwelijkheid vertoont zich hier orpas, die, zijn uitzigt op florinde's hand opgevende, juliaan nu in verdenking brengt. Deze verdedigt zich, bewerkt, dat hij van zijn onuitvoerbaar verdrag met orpas ontslagen worde, en zijne dochter van pelagio bij hem ontboden. Zij komt. In den eenentwintigsten zang, met het opschrift: de Bron in het Woud, woont men die ontmoeting bij. Zij is vergezeld van
rodrigo, en het gesprek van dezen onbekenden met den Graaf zal wel niet zonder aandoening en ontroering kunnen gelezen worden. De volgende zang, de Moorsche Krijgsraad, uit welken wij ook den dood van abdalais en egilone, zijne gemalin, te voren die van rodrigo, vernemen, doet ons den raad kennen, dien juliaan geeft op het onderzoek, of der Mooren strijd voortgezet, of eerst in Kordua het oproer onder hen gestild worden zal, en hoe gizla pelagio's verblijf en plan dien nacht verraden, zich tot gids aangeboden, en de echtverbindtenis met numanciaan daarvoor begeerd had. Dit veroorzaakt eenige wederspraak van orpas en juliaan. Des laatsten dood, door de handen eens Moors, in den strijd tegen pelagio's leger, wordt, op raad van orpas, met den Moorschen bevelhebber bepaald, die den verrader even diep verfoeit, als hij het verraad bemint. De drieentwintigste zang, het Dal van Kovadonga, bezingt de plotselijk welgelukte uitkomst van het plan ter geheele verijdeling van den overmoed en de overmagt der Mooren. Onder de aanteekeningen op dezen zang bevreemdde ons deze over de bede tot de Moedermaagd, zoo als bilderdijk haar ook noemt: ‘Dit’ (dat, namelijk, in zijn vroeger tijd zeker regtzinnig Predikant niet geschroomd had openlijk te zeggen, dat men bij de onzen te weinig achting voor de Moeder des Heeren had) ‘dit zij hier gezegd ter bevrediging der naauwgezetheid, die vooral in onze dagen, waarin men, onder de hand, zoo druk arbeidt,’ (ei, ei?) ‘om door een hereenen met de Roomsche gemeenschap, en het onderdrukken der strijdpunten, in het invoeren eener algemeene onverschilligheid de
ongodisterij of 't Deïsmus eenen ongemerkten

{==570==} {>>pagina-aanduiding<<}
maar zekeren weg te banen, niet anders ten hoogste ontzien behoort te worden, en aan welke niemand minder dan wij eenige ergernis zoude wenschen te geven.’ Recensent vond meermalen reden om te klagen, meer bij het lezen der Aanteekeningen dan van het Dichtstuk zelve, over onduidelijkheid en stroefheid. Zoude die ook een gevolg van bilderdijk's zielsgesteldheid kunnen zijn? In den vierentwintigsten zang, rodrigo en juliaan, zien wij juliaan doorstooten door een' Moor, daarop terstond omgebragt. Dit verraad doet juliaan's legermagt, ter wraak, de zijde van pelagio kiezen, en de overwinning op de Mooren bevorderen. Juliaan sterft aan zijne wonde, in het Christengeloof, in den arm zijner dochter, verzoend met rodrigo, die hem genade en vergiffenis verzekert, en het avondmaal toedient. Ook florinde sterft aan het hart van rodrigo. De laatste zang is getiteld: rodrigo in den Slag. Wij hebben, onder het lezen van zulke ontzettende tafereelen, waarbij we telkens zeiden: ‘Dat 's eerst poëzij in kracht!’ wel eens eenigen hinder gehad, dat eene Vrouw aan zulke stoffe haar gevoel - buiten dat is er immers geene poëzij? - toewijdde, en denken altijd met eenigen weêrzin aan den door haar bezongen moord van Woerden. Amazonen behagen ons maar niet, zelfs op geen letterdoek. Doch, dit doet niets af. Bepalen wij ons tot den laatsten zang. De algemeene wraak ontbrandt tegen orpas. Hij moet voor gundrik, op wien het gezag over juliaan's heer was overgegaan, verschijnen, en komt op het herkend wordend paard van rodrigo aangereden. Deze geeft hem
den dood. De vergrijsde, voor alle zijne betrekkingen (uitgezonderd paard en hond) door lijden en boete en priesterkleed steeds onkenbaar geblevene, rodrigo is geheel herschapen; op zijn vorig ros gezeten, bezielt hij het gansche leger, dat hem als een Engel des verderfs, een uit den hemel neêrgedaald Heilig, eindelijk als den voormaligen Koning eert. Hij voltooit de slagting. Ook sisibert, zoon van witiza, en pelagio's moeder vindt bij hem den dood; ook diens broeder, ebba. Toen de aftogt volbragt was, vond men zijn paard, het pantsier en den helm van siveriaan, juliaan's zwaard, maar

Dag, maand, en jaar, geslacht, en eeuwen snelden heen, 
En d' aarde vraagt verbarst (?) waar Spanjes vorst verdween; 

{==571==} {>>pagina-aanduiding<<}

Als in een lage kluis, nabij Viseos wallen, 
Een grafsteen zich ontdekt met duistre jaargetallen, 
Waarop, in ruig begroeid en naauwlijks leesbaar schrift, 
Rodrigo, laatste Vorst der Gothen, stond gegrifd. 

Wij keuren het zeer goed, dat bilderdijk het verhaal, aangaande rodrigo, na zijne verdwijning, in de fabelkronijk gegeven, en waarvan southey zestien kapittels heeft overgezet, in zijne aanteekeningen niet geeft, maar zich bepaalt bij de bloote opgave van den inhoud, met de opschriften dier zestien (wij tellen zeventien) hoofdstukken. Belangrijker vinden wij de aanteekening achter dezen laatsten zang, betreffende de afkomst der oud-Spaansche Joden, in verband met de versmelting van david's geslacht tot een of twee personen of familiën, jozef bij maria gerekend.
Het heeft ons zelfverloochening gekost, geene treffelijke plaatsen uit dit overheerlijk dichtstuk af te schrijven. Op duisterheid hier of daar, op ongelijkheid aan de Bilderdijksche spelling, die wij ook meenen opgemerkt te hebben, op dichterlijke vrijheden, zoo men ze noemt, waartoe misschien bevremend ook behoort, aanmerkingen te maken, ware ondankbaarheid. Wij wenschen onze vaderlandsche poëzij geluk met het bezit van deze zangen van southey. De Roomsche tint mag niet hinderen, zoo min als elders eenige Mythologie.





Reize naar Guatemala. Door J.H. (Aefkens.) II Stukken. Met Platen. In 's Gravenhage, bij W.K. Mandemaker. 1827, 28. In gr. 8vo. 233 Bl. f 2-50.

De strijd, dien Zuid-Amerika voor de vrijheid heeft aangevangen, boezemt Europa thans mindere belangstelling in. Dit is wel voor een gedeelte toe te schrijven aan de gebeurtenissen in het Oosten, maar ook aan de ellendige twisten der onderscheidene republieken, welke het genot der vrijheid in dat werelddeel belemmeren. De Heer haefkens levert ons, zoo als hij zelf zediglijk zich uitdrukt, (IIde St. bl. 72) ‘slechts eene schets, welke zich alleen bepaalt tot de omstreken van sommige der groote wegen.’ Deze schets is evenwel van belang. Wij vreezen, dat de Schrijver gelijk heeft, als hij schrijft, bl. 76: ‘In het algemeen

{==572==} {>>pagina-aanduiding<<}
bedriegt men zich in Europa geweldig, ten aanzien van deze republieken, wanneer men denkt, dat schier aller borsten er van eene edele geestdrift voor de zaak van vrijheid, onafhankelijkheid en verlichting blaken. Ik geloof wel, dat er weinige personen zijn, die den terugkeer van het Spaansche bestuur verlangen; doch men beoogt met de ommekeer van zaken luttel meer, dan nu de magt zelve in handen te hebben, welke te voren door Spaansche beambten werd uitgeoefend.’ De langdurige geestelijke en wereldlijke slavernij heeft dit anders goedhartige volk ongevoelig gemaakt voor de edele gevoelens en hoogere behoeften van eenen vrijman. Onze Schrijver bevestigt dit door zijn verslag even zeer, als dit geschiedt door de jongste berigten in de nieuwspapieren. In elk land, waar men slechts slaven en heerschers duldt, daar veranderen, bij elke ommekeer van zaken, slechts de namen. Onbepaalde willekeur en slavernij tieren daar, helaas! het best. Zuid-Amerika schijnt nog niet mondig, zoo als Noord-Amerika, om anders dan door Absolutisten van allerlei vorm geregeerd te worden. Het kort verslag der geschiedenis van Centraal Amerika (IIde St. bl. 76-97) leert ons den onderworpen geest der Zuid-Amerikanen kennen. De lezing hiervan durven wij gerust aanbevelen aan allen, die in de juiste kennis dezer menschen belang stellen. Zoo ook zal het verslag des handels van Centraal Amerika (ald. bl. 97-113.) nuttig kunnen zijn voor hen, die te veel van dit land, als een land van belofte voor den vaderlandschen koophandel, verwachten. Dit laatste punt zou misschien, zoo wel als de geheele Reize, in het Handelsblad verdienen overwogen en beoordeeld te worden. Doch hierover zullen wij ons oordeel niet zeggen. Voor uittreksel is eene schets, als deze Reis is, niet vatbaar.
Ter aanprijzing dezer Reize meenen wij genoeg te hebben gezegd. Als reisgezel door Zuid-Amerika zal de Heer haefkens niemand vervelen.





Redevoering ter feestvierende herinnering van den Akademischen leeftijd, uitgesproken in 's Gravenhage, den 23 Julij 1828, door J.H. van Der palm. Te Leyden, bij D. du Mortier en Zoon. 1828. In gr. 8vo. 52 Bl. f :-50.

Het is de gelukkige eigenschap van het Genie, dat hetzel-
{==573==} {>>pagina-aanduiding<<}
ve ook op zaken van (althans schijnbaar) minder gewigt zijnen stempel drukt, en hare waarde of schept, of althans verhoogt. Het zoogenaamde Oude-studentenfeest, op den 23 Julij l.l. te 's Gravenhage gehouden, was vóór de viering nog al aan menige vrolijke aanmerking onderhevig. Men bewonderde den moed en de eerzucht der deelnemers, die zich, na 40 en meer jaren, niet door de pas gepromoveerde Groninger Studenten, die te Bentheim hun Herinneringsfeest hadden gevierd, wilden laten overtreffen; en men betuigde al boertend zijne vrees voor de ongeregeldheden, die zulk een aanzienlijk Corps van jonge lieden in de Residentie zou kunnen veroorzaken. Althans men vond er niets bijzonders in, dat men van heinde en verre bijeenkwam, om de oude kennis te vernieuwen, en voor vijfentwintig guldens eens regt lekker te eten en pret te maken. Sommigen lachten zelfs reeds over het denkbeeld eener redevoering bij die gelegenheid, waarvoor zij het onderwerp of te arm, of te onbepaald hielden. Doch hoe zeer heeft van der palm's Redevoering deze wijze van zien beschaamd en door een hooger oogpunt vervangen! Hij, niet minder groot in de gehoorzaal dan op den kansel; hij, dien men (bij uitstek) Neêrlands Redenaar zou mogen noemen, - hij heeft hier tot zijne Lijkredenen op borger en kemper, zoo wel als tot zijne viering van het Feest der Drukkunst te Haarlem, een waardig zijstuk geleverd. In drie deelen, telkens door muzijk afgewisseld, was de Redevoering verdeeld. Het eerste bevat eerst eene voortreffelijke inleiding, die, naar de voorschriften der Ouden, reeds dadelijk geschikt is, om de hoorders voor zich in te nemen, of in
zijne stemming te verplaatsen, (eene stemming, die de vrolijkheid van den dag tempert door hoogen ernst) en daarna eene schildering van het Akademieleven. Dit tafereel is natuurlijk wel uit het beste standpunt genomen, is, zoo men wil, gevleid en een volmaakt Ideaal; maar het kan, in den tegenwoordigen staat onzer Hoogescholen, grootelijks zijne nuttigheid hebben, een Ideaal voor te stellen, waarin de jonge lieden ten minste kunnen zien, hoe zij behoorden te zijn. En hoe heerlijk is dit tafereel weder geschilderd! Hoe weet van der palm, met het hem eigene betooverende penseel, de kleine trekken, die aan elke schilderij leven en verscheidenheid bijzetten, te veredelen, de schoone op den voorgrond te plaatsen, de hatelijke en vernederende in het verschiet te doen verdwijnen! Van dit bekoorlijke Ideaal nu

{==574==} {>>pagina-aanduiding<<}
van een' in allen deele braven, vlijtigen en naauwgezetten Student, die het goede om het goede zelve kiest, en dus een levend toonbeeld is van de nuttigheid der Akademische vrijheid, gaat de Redenaar over tot de vergaderde schare. Hij doet den feestgenooten de groote weldaden, gedurende bijkans (of meer dan) eene halve Eeuw, sedert hun vertrek van de Hoogeschole, van God ontvangen, gedenken, en sluit dit eerste deel met allezins gepaste bedenkingen. Die van het tweede zijn ernstiger en weemoediger. Het is, in den toon der echte deelneming, de uitvaart der overledenen, zoo wel leermeesters als leerlingen; en deze aandoenlijke toon sleepte den Redenaar weg tot eene korte, maar heerlijke herinnering aan schultens, zijnen onvergetelijken leermeester en vriend. Eene zeer gepaste treurmuzijk verving dit gedeelte, aan droeve herinneringen toegewijd, op eene allezins waardige wijze (ten minste zoo ons gevoel, als mede-oorgetuigen, hier beslissen mag); en daarop volgde dan het derde of laatste gedeelte, aan de herinnering van de lotgevallen der overgeblevenen toegewijd. Het was natuurlijk, dat hier niet van bijzondere lotgevallen kon worden gesproken; want de stof der algemeene was zelfs reeds te rijk voor den Redenaar, die ze slechts even kon aanstippen. Welk een tijdvak is dat der laatste veertig jaren, sedert 1790, het tweede der Fransche Omwenteling! Menige Eeuw is op verre na zoo rijk niet aan zonderlinge uitkomsten, aan onverwachte omkeeringen. Het was te verwachten, dat een van der palm onze tegenwoordige kalmte en eendragt, bij de woelingen der vroegere jaren van dat tijdvak, zou doen uitkomen; dat hij de wijze en vaderlijke Regering onzes Konings daarin vooral zou doen schitteren. Maar de Vorst was zelf tegenwoordig. Men moest hem in 't aangezigt prijzen; men moest het woord, in dien lof, tot hemzelven rigten. Geheel zonder
voorbeeld is dit nu wel niet, maar toch, wanneer het meer vrijwillig van het spreekgestoelte geschiedt, zeldzaam. Wij hebben eene lofrede op eenen der beste Romeinsche Keizers, trajanus, wiens evenbeeld, in meer dan één opzigt, wat het inwendige bestuur aangaat, wij op Nederlands troon mogen zien; en wij gelooven niet van nationale vooringenomenheid te zullen worden beschuldigd, wanneer wij den Redenaar onzes tijds en van ons land met plinius den jongen althans gelijkstellen. Ook hier heeft van der palm dit in zijn voordeel, dat hij de zedigheid onzes Konings heeft gespaard; dat

{==575==} {>>pagina-aanduiding<<}
hij slechts in eene korte, krachtige peroratie van twee bladzijden den Vader des Vaderlands aansprak, en niet zijne voornaamste weldaden, maar den geest en de bron, waaruit die voortvloeiden, heeft aangewezen; terwijl de Romeinsche Redenaar den Keizer in eenen Panegyricus, die een klein boekdeel uitmaakt, met wierook bedwelmde. Gepastelijk werd hierop ook dit gedeelte (waarop nog slechts eene korte aanspraak aan de toehoorders buiten de feestgenooten volgde) met het zingen van drie coupletten uit het Volkslied besloten. Alleen wenschten wij wel, dat dit met een vers uit een' Psalm niet in eene en dezelfde plegtigheid ware vereenigd geworden.
Deze Redevoering is weder eene nieuwe schitterende loover in den eerkrans, dien de tijdgenoot reeds voor van der palm heeft gevlochten, en dien hem de nakomelingschap gewis niet ontnemen zal.




Parabels van Dr. C.S. Günsburg. Naar het Hoogduitsch, door H. Maronier. Met eene Voorrede van den Weleerw. F. van Teutem, Christenleeraar te Utrecht. Te Rotterdam, bij Contze en Overbroek. 1828. In kl. 8vo. XVI en 279 Bl. f 2-40.

Ter ruime aanbeveling dezer Parabels aan het beschaafde Publiek kunnen wij met weinige woorden volstaan. Uit onze vaderlandsche Tijdschriften kent men reeds genoegzaam de Parabels van krummacher. Op denzelfden eenvoudigen en meestal Bijbelschen trant zijn ook de Parabels van günsburg vervaardigd. Een Recensent in het Morgenblatt für gebildete Stände, No. 26, 1827, heeft zich over de geheele verzameling, in drie deeltjes, zeer gunstig verklaard; en wij vinden geene reden, om anders te oordeelen over deze bloemlezing, welke daarenboven in den geleerden van teutem, ook bij zijn gunstig oordeel over de vertaling en keuze van zijnen bloedverwant maronier, eenen bevoegden regter heeft gevonden.
Als Aanhangsel vindt men hier nog eenige Parabels van herder, die, hoewel elders reeds voorkomende, het ingeruimde plaatsje in deze verzameling dubbel verdienen.
Verdere aanprijzing heeft dit boekje niet noodig.





{==576==} {>>pagina-aanduiding<<}

Goed en kwaad uit vroegere en latere dagen, tot leering en waarschuwing verzameld door Steenbergen van Goor. - Het een of ander in dit boeksken moge dezen of genen, naarmate van zijnen verschillenden smaak, niet behagen; het geheel zal toch, vertrouwen wij, wegens deszelfs verscheidenheid, allen wel voldoen. Want ofsschoon op een gastmaal juist niet alle spijzen naar onzen smaak zijn, zullen wij daarom den ganschen maaltijd niet afkeuren, maar die spijzen welgevallig en dankbaar genieten, in welke onze smaak behagen vindt. Cajus plinius secundus. - Te Leeuwarden, bij Steenbergen van Goor. 1827. In gr. 8vo. IV en 293 bl. f 2-70.

Het komt ons voor, dat er ook in ons vaderland tijdschriften genoeg zijn, om het merkwaardigste uit buitenlandsche maandwerken op te nemen. Wij zien dus de noodzakelijkheid niet in, om het lezend pnbliek in een afzonderlijk werk zulk eene verzameling te geven. Het motto onder den titel moet den verzamelaar verontschuldigen. Maar, of deze verontschuldiging toepasselijk is op het onderhavige werk, geven wij in bedenking. Wanneer men eenen vreemdeling op de familiare portie noodigt, moet deze, indien hij de noodiging niet aflag, het geringe voor lief nemen. Maar hier heeft de Heer steenbergen van goor er zich toe voorbereid, om gasten, waaronder er zijn, met welken hij zoo dood familiaar niet is, te onthalen; en dat wel positis ponendis. En waarop komt nu het gastmaal uit? Op schotels, die van de buren geleend zijn, en bij dezen, of in de eigene huishouding, reeds meermalen hebben gediend, en nu opgewarmd zijn. Oneindig verdienstelijker bij het letterlievend publiek zal zich zoo bekwaam een uitgever maken, wanneer het hem behage, uit eigen' rijken voorraad het een en ander op te disschen.




Eerstelingen van L.R.E. Te Groningen, bij J. Oomkens. 1827. In gr. 8vo. 51 Bl. f 1-:

Deze Eerstelingen verraden niet slechts kindschheid in de kunst, maar schijnen ons ook weinig voor de toekomst te beloven; want nergens vindt men in dezelve eenen echt dichterlijken toon, die door de middelmatige rijmregels henenklinkt. Wij hebben nog al op met jeugdige dichtvruchten, wanneer eene overdrevene weelderigheid hoop geeft op gloed en levenskracht; maar, waar alles zóó zonder geur en kleur is als hier, daar gelooven wij den ons onbekenden vervaardiger gerust te mogen aanraden, om zijne eentoonige en vervelende lier aan de wilgen te hangen, of dezelve op zijn hoogst bij verjaar- en bruiloftsfeesten voor zich en zijne dischgenooten te bespelen.





{==577==} {>>pagina-aanduiding<<}

Boekbeschouwing.

Tiental Leerredenen, door Hugo Timmers, in leven Predikant te Sneek; met een Voorberigt van L. Valk, Predikant te Leeuwarden. Te Leeuwarden, bij G.T.N. Suringar. 1827. In gr. 8vo. XXVI en 264 bl. f 2-40.

De vreesselijke ziekte, die ten jare 1826 ook in Vriesland heeft gewoed, sleepte den waardigen timmers, nevens zoo velen, ten grave. Op aanzoek van 's mans vrienden te Sneek verschijnt dit tiental Leerredenen in het licht, ten einde zij, en tevens anderen, een blijvend aandenken zouden bezitten aan den door hen zoo hoog geschatten Leeraar en Vriend. De nederige timmers, die zelf niet wist, hoe hoog anderen, die hem kenden, zijne bekwaamheid waardeerden, heeft deze Leerredenen alleen voor zijne Gemeente vervaardigd, zonder ooit op derzelver uitgave te hebben gedacht. Een man, die altijd zóó predikte, dat al zijne Leerredenen in druk kunnen verschijnen, verdiende wel vrienden te bezitten, die hem niet vergeten ook nadat hij hun ontvallen is. De hulde, den afgestorvene bewezen, in het Voorberigt, door den geleerden valk, maakt ons het beoordeelen dezer Leerredenen gemakkelijk. Dat Voorberigt moet men in zijn geheel lezen, en men gevoelt, welk verlies bij den dood van timmers geleden is, niet enkel door bloedverwanten, vrienden en de Gemeente van Sneek, maar door geheel de vaderlandsche Kerk, van welke hij een groot sieraad was.
De onderwerpen, in dit tiental behandeld, zijn: I. De geloofwaardigheid der Evangeliegeschiedenis. 2 petr. I:16. II. De grootheid van Joannes den Dooper. luk. I:15a. III. Drie proeven van hooge voortreffelijkheid van den Christelijken Godsdienst. 1 Cor. I:26-29. IV.

{==578==} {>>pagina-aanduiding<<}
Dat de Christelijke Godsdienst, daardoor, dat hij aanleiding hebbe gegeven tot verdeeldheid en vervolgingen, niets van zijne waarde en voortreffelijkheid verliest. matth. X:34-36. V. De zegepraal van het Christendom over het bijgeloof. Hand. VIII:9-13. VI. Over den hoogen leeftijd der Aartsvaders. Gen. V:9-13. VII. De opvolging der Jaargetijden eene veelvermogende opwekking, om bij dringende gevaren op God te vertrouwen. Psalm LXXIV:17. VIII. Opwekking tot den lof van God, wegens zijne grootheid in de Natuur. Psalm CIV:1a. IX. De naauwe en bestendige vereeniging met Jezus noodig voor den Christenleeraar, om met vrucht te arbeiden in den dienst van zijnen Heer. (Eene Intreêrede.) joann. XV:5. X. De geest, welke den Evangeliedienaar bezielt, moet een geest zijn van kracht, van liefde en van gematigdheid. (Eene Bevestigingsrede.) 2 tim. I:7.
Uit een veertig- of vijftigtal heeft valk deze onderwerpen gekozen, door zijnen Vriend timmers in Leerredenen behandeld. Tot het doen zijner keus werd hij geleid door het niet alledaagsche van sommige onderwerpen, doch die tevens in zichzelven zeer belangrijk en ook voor den kansel niet ongeschikt zijn. Ten andere heeft valk zijne keuze laten vallen op zulke Leeredenen, van welke hij eenige reden had te denken, dat zij, meer nog dan andere, zijnen vrienden, bijzonder in zijne laatste Gemeente, aangenaam zouden zijn. Hoezeer dus valk in het bijzonder 's mans vrienden, bij het doen zijner keuze, op het oog had, kan het niet anders, of ook anderen, wien deze Leerredenen in handen komen, zullen met de gedane keuze volkomen tevreden zijn.
Over de innerlijke waarde en den uiterlijken vorm zullen wij niet opzettelijk oordeel vellen. Het gevoelen van valk verschilt niet veel van het onze. Wij zouden, namelijk, over derzelver voortreffelijkheid nog stelliger ons uitlaten. Voorberigt, bl. 7, schrijft valk: ‘De bescheiden Lezer ontvangt deze Leerredenen, gelijk zij gevloeid zijn uit de pen en het hart van timmers voor zij-
{==579==} {>>pagina-aanduiding<<}
ne Gemeente, en het eigenlijk oogmerk van derzelver uitgave is het genoegen en het nut zijner vrienden.’ Hierbij voegen wij nog: en de vrucht zal zijn vermeerdering van geloof, hoop en liefde, bij allen, die, onder het lezen van dezelve, voor deze trits hoofd en hart open houden.
Uitvoeriger aankondiging achten wij overbodig. Misschien zal deze elders plaats vinden. Maar goede wijn behoeft geen' krans. 's Mans vrienden bezitten dit geschenk van hunnen Vriend reeds lang. En de overigen?... Ook zij kunnen zich met het bovenstaande vergenoegen.




Dankrede, gehouden op den 25sten Mei 1828, te Nieuwendam, door R.A. van Deursen, Predikant bij de Hervormde Gemeente aldaar. Met Bijlagen. Te Amsterdam, bij F. Kaal. 1828. In gr. 8vo. VI en 54 Bl. f :-60.

De brand op den 18 Mei dezes jaars aan de Buskruidfabrijk te Nieuwendam, boven verwachting spoedig gebluscht, gaf den Eerw. van deursen eene gepaste aanleiding tot het houden van deze Dankrede. De gelegenheid echter tot derzelver uitgave ligt in een artikel van het Algemeen Nieuws- en Advertentieblad van den 31 Mei ll., uit hetwelk van deursen, naar onze gedachten, meer asleidt, dan deszelfs Schrijver, met name de Heer j.h. van meukeren, Notaris te Nieuwendam, (bl. 52) uitdrukkelijk gemeld heeft.
De Dankrede beoordeelen wij als zoodanig niet. Deze heeft de Schrijver zelf beoordeeld, en van zijn oordeel in dezen (bl. IV en V) verschilt het onze niet. ‘De vaderlandsche Kerk,’ zegt hij, bl. III en IV, ‘heeft het regt, de Leerrede, die de twistappel geworden is, mij af te vragen.’ Dit stemmen wij voor een oogenblik toe. Maar ook hij had het regt, de Dankrede achter te houden, nadat hij zich in datzelfde Blad van den 4 Junij genoegzaam verweerd had. Indien zijn Eerw.

{==580==} {>>pagina-aanduiding<<}
burgerlijke beleediging ondergaan had, hij vond gelegenheid bij den burgerlijken regter. Doch hetgeen tegen eene uitgesprokene Leerrede in een Nieuws- en Advertentieblad opgenomen wordt, verdient, zelfs voor geen oogenblik, eenige onrust te verwekken bij den dienaar van het Evangelie, die, bij goed gerucht en kwaad gerucht, alleen zijnen pligt in het oog houdt. Verwering alleen geeft aan dergelijke aanvallen eenig gewigt. Wat beteekent hier het Request aan Z.M., dat NB. niet is ingediend? Weinig zou zoo iets kunnen uitregten, indien het verzonden was geweest. Maar nu?..... Prof. heringa zou zijn Eerw., daaraan twijfelen wij niet, deze zijne verdediging hebben afgeraden. Verdraag en duld! is beter spreuk voor ons, als predikers van het Evangelie der verzoening, dan fiat justitia et pereat mundus. Door zijn geschrijf is hij niets gevorderd, en is hem de weg ter verzoening met een lid zijner Gemeente integendeel belemmerd; want littera scripta manet, en, hetgeen gedrukt is, nog meer. Van meukeren en van deursen moeten, zoo zij kunnen, al hun geschrijf vergeten; dan eerst kunnen zij elkander naderen. Met den wensch, dat dit eenmaal, dat dit spoedig gelukken zal, zetten wij punctum.

Aanmerkingen en Bedenkingen op de Dankrede van den Predikant R.A. van Deursen. Door J.H. van Meukeren. Te Amsterdam, bij J. Kraijenbrink. In gr. 8vo. 32 Bl. f :-40.

Zoodra wij dit stukje hadden doorgelezen, waren wij nog meer dan te voren overtuigd, dat Do. van deursen zijne Dankrede onder zijne papieren had moeten bewaren, indien hij niet had willen besluiten, dezelve te vernietigen. De gronden van onze nadere overtuiging houden wij achter, om niet genoodzaakt te zijn tot herhaalde behandeling van deze altijd nuttelooze krakeeling. Dit zij voor onze Lezers genoeg.


{==581==} {>>pagina-aanduiding<<}

Brief aan mijne Kinderen, over mijne bekeering tot de ware Christelijke Godsdienst, en de beweegredenen, die mij genoopt hebben, om uit de Roomsche Kerk, waarin ik geboren werd, tot de Protestantsche over te gaan, waarin ik hoop te sterven. Door Pierre Bayssière, Mr. Zadelmaker, te Montaigut, Departement Tarn-et-Garonne. Naar den tweeden druk uit het Fransch vertaald. (Motto: Matth. XVI:26.) Te Amsterdam, bij A.B. Saakes. 1828. In gr. 8vo. IV en 51 bl. f :-60

Een eenvoudig, onopgesmukt en daarom ook geloofwaardig berigt, omtrent de beweegredenen, waardoor de Schrijver is overgehaald geworden tot de omhelzing van het Protestantisme, met een vaderlijk doel ook voor zijne kinderen in het licht gegeven. Met deze algemeene aanprijzing van dit stukje zouden wij kunnen volstaan, daar de Amsterdamsche Ringsvergadering, in dezen jaargang van haar Christelijk Maandschrift, deszelfs gewigtigen inhoud uitvoerig genoeg heeft kennelijk gemaakt. Het komt ons echter voor, dat ook onze Letteroefeningen van dit allezins gewigtig stukje nadere kennis behooren te nemen en te geven.
Onze Schrijver dan, als lid der Roomsche kerk, niet zeer aan die kerkleer gehecht, verloor den 11 Februarij 1821 zijne echtgenoote. Voor deze, naar de gebruiken dier kerk begraven, verzocht hij den Priester om het houden van zielmissen voor de rust zijner afgestorvene. Tot in de maand Junij telkens uitgesteld, door het voorgeven des Priesters, dat hij met missen overkropt was, vond hij dezen dadelijk bereid, toen hij, op aanraden zijner schoonzuster, den zielmislezer een zesfrankenstuk liet zien. Dit gedrag des Priesters spoorde den man aan, om aangaande het Vagevuur het Nieuwe Testament te raadplegen, dat, sedert geruimen tijd, op den schoorsteenmantel als verschoveling gerust had. Bij de eerste

{==582==} {>>pagina-aanduiding<<}
lezing viel voor hem weg de leer van het Vagevuur, bij de tweede die van den Paus, bij de derde de Transsubstantiatie. Tevreden dat hij de logen had achterhaald, staakte hij zijn onderzoek, en liet zijnen onderwijzer wederom gedurende bijna twee jaren op de vorige plaats rusten. Door verzuim van vroeger onderrigt werd hij, van een' Roomschkatholijke, een ongeloovige. Doch, door den prachtigen starrenhemel met Gods bestaan verzoend, las hij ten vierden male het Nieuwe Testament, om de zedelessen, die hij bij de vorige lezingen eenigzins had opgedaan en die hem sedert flaauwelijk waren bijgebleven, als rigtsnoer van zijnen wandel en handel nader te leeren kennen. Nu vond hij een helder licht, hetwelk hem tevens duidelijk deed zien, dat de predikers dier zuivere zedeleer onmogelijk enkel uit zichzelven hadden geput, maar dat zij door Gods geest, zoo als zij betuigden, ook hierin geleid waren. Daardoor werd hem jezus christus in allen opzigte dierbaar en Goddelijk, als die ook voor hem gestorven was. Verlangend, om de Christenen naar het Evangelie te leeren kennen, vermoedde hij die te zullen vinden in de vervolgde en gehate Protestanten. Hiervan werd hij nader overtuigd, eerst door een gesprek met zijne tweede huisvrouw, vervolgens door twee verweerschriften over het Katholicisme en Protestantisme, en eindelijk door briefwisseling en een elf maanden daarop gevolgd gesprek met den Predikant van Nérac; en nu, ten volle verzekerd aangaande het Bijbelsche Christendom der Protestanten, ging hij, na meer dan vijfjarige slingering, tot het kerkgenootschap van deze over, den 23 December 1826.
Ziedaar het voorbeeld van eenen man, alleen door den Bijbel teruggebragt, zonder goud of zilver, list of bedrog, valsche wonderen en dwang. Voor eenvoudige, waarheidlievende Christenen, die gevaar loopen in de listige netten der rondloopende Roomsche Proselietenjagers verward te worden, is de lezing van het geheele ftukje, ook bij herhaling, hoogstnuttig. Deze Brief, opdat wij hiermede besluiten, zal, door deszelfs eenvou-
{==583==} {>>pagina-aanduiding<<}
digen toon, door beknoptheid, en den geringen prijs, voor welken dezelve verkrijgbaar is, veler oogen eer kunnen openen, dan de hiertoe te prachtig en te kostbaar uitgedoste Hendrik en Antonio van bretschneider.




Nieuwe Bijdrage tot de waarde der Koepokinenting, behelzende de ontwikkeling van sommige voorname punten en derzelver bevestiging door daadzaken; of het vervolg op de Vaccine, aan de beginselen van Godsdienst, Rede en ware Geneeskunde getoetst. Door C.G. Ontijd, Med. Doct. te 's Gravenhage. Te Amsterdam, bij J. van der Hey en Zoon. 1828. In gr. 8vo. 487 bl. f 3-90.

Na het belangrijk werk van den geleerden en verdienstelijken Geneesheer ontijd, ter verdediging van de waarde der Koepokinenting tegen de woeste en onbeschofte aanvallen van Doctor capadose, had deze den eersten pogen te wederleggen door twee geschriften, waarvan het eerste ten titel voert: Ontijd's Ja en Neen; het tweede: Ernstige en herhaalde waarschuwing aan allen, die de waarheid liefhebben, tegen de ongeoorloofde en verderfelijke Koepokinenting, of de waarde der Vaccine van den Med. Doct. c.g. ontijd volledig wederlegd, enz. beide in 1825 bij den ouden uitgegeven, en waarvan, hoewel het laatste den naam van ernstige waarschuwing draagt, noch het een, noch het ander iets ernstigs heeft; of het zou het schelden en tieren moeten zijn, hetwelk zich de vertoornde Sophist veroorlooft tegen allen, die hem durven tegenspreken. Inderdaad het bevreemdde ons eenigzins, dat een man als ontijd zich andermaal met zulk een twistziek, hatelijk kemphaantje inlaat. 't Is immers een esprit de contradiction en anders niet, dat hem drijft: het laatste woord wil en zal hij hebben. Niet om waarheid is 't hem te doen, maar om gelijk te hebben. Dit ziet men duidelijk aan het voorbedacht verdraaijen van woorden

{==584==} {>>pagina-aanduiding<<}
en uitdrukkingen, aan dat dooreensmijten van stellingen, aan die tastbaar valsche conclusiën, waaruit deze werkjes zijn zamengeflanst, en welke het ontijd niet moeijelijk viel, op elke bladzijde bijna, aan te toonen. Dit ziet men aan dat te koop loopen met Gods woord, zoo als deze het teregt noemt; aan dat lardéren met bijbelteksten, die er te pas of te onpas worden bijgebragt. Neen, zoo het capadose om waarheid te doen ware, hij zou een' anderen weg gaan, niet die kronkelpaden van dialectische of Cabbalistische spitsvindigheid; hij zou een' anderen toon voeren, niet dien van hoogmoedige zelfverheffing. Wat al sophismata, wat al overdrevene grootspraak, wat al uitroepen, wat al woorden zonder zin of wetenschap! Als men dat alles leest, zou men gelooven een' ouden Scholasticus uit de donkere Middeleeuwen te hooren. Het geheele dispuut is niet om de zaak, maar om den persoon van den opponens; niet om de waarheid, maar om de ijdele eer der victorie. Wie het ook geloove, bij ons wil het er niet in, dat het Dr. capadose ernst is. Neen zeker, hij meent het niet; en daarom te meer is het jammer, dat de kundige ontijd zulk een doorwrocht boek geschreven heeft, om al die ongerijmde stellingen te bestrijden.
Hoe is het mogelijk, één greintje gezond verstand te bezitten, en zóó met menschelijke en Goddelijke zaken te kunnen omspringen? Men denke maar eens aan die belagchelijke uitleggingen der H. Schrift, welke in deze nieuwe Bijdrage met zoo veel grond worden ten toon gesteld. Het spijt ons, dat wij het zeggen moeten; maar als wij den Heer capadose zoo gedurig van moedwillig verdraaijen en verwringen van de woorden, die hij aanhaalt, overtuigd zien, gelijk men dat in dit werk, niet op ééne, maar op ontelbare plaatsen, zien kan, dan is het onmogelijk, aan 's mans opregtheid te gelooven. Zijne geheele wijze van geschilvoeren is eene soort van goochelspel, waardoor hij behendiglijk de oogen van anderen zoekt te verblinden. Die het verlangt, kan de groote toeren van dezen behendigen goochelaar uit ontijd's

{==585==} {>>pagina-aanduiding<<}
geschrift leeren kennen, en zal in hetzelve daarenboven eene belezenheid en kunde ontdekken, welke den geleerden Schrijver niet alleen als Geneeskundige, maar ook als geoefend Bijbelkenner en Theoloog bekend maakt; met één woord, als iemand, met alle die wapenen toegerust, om zijne listige tegenpartij met goed gevolg te bestrijden.
Dat hiermede evenwel de strijd zou zijn afgedaan, is niet te voorzien. Ja, men zou gerust kunnen profetéren, dat de bestrijder der Vaccine niet op zal houden te twisten, tot dat hij niemand meer heeft, die hem tegenspreekt. Misschien, als alle Geneeskundigen de Capadosiaansche gevoelens voor de hunne aannamen, zou hem dit voor de Vaccine kunnen winnen, en met even veel drift de zaak doen verdedigen, als hij ze nu tegenstaat! Intusschen ware het zwijgen welligt het beste antwoord op zulke strijdschriften; zeker dat hetzelve den Autheur het minst pleizier zou doen, en het meest de bedoelingen van zijn geschrijf zou teleurstellen.




Beschrijving van den Heelkundigen Veldtoestel (Apparatus chirurgico-castrensis) uitgevonden en verzameld door A.G. van Onsenoort, Doctor in de Genees- en Heelkunde, Eerste Officier van Gezondheid bij de Armee, enz. en onder deszelfs opzigt vervaardigd door F. Bonneels, Chirurgïcaleinstrumentmaker te Brussel. Met eene Afbeelding. Te Gorinchem, bij J. Noorduyn. 1828. In gr. 8vo. 24 Bl.f :-50.

Hartelijk welkom was ons deze beschrijving van een' voor den militairen Arts in allen opzigte zoo bijzonder geschikten heelkundigen instrumenten-toestel van den verdienstelijken Heelkundige van onsenoort. Elk militair Heelkundige zal zeker bij de lezing derzelve, met ons, de nuttigheid en voortreffelijkheid, boven de vroeger bekende toestellen van dezen aard, moeten

{==586==} {>>pagina-aanduiding<<}
erkennen. Vroeger reeds had de Schrijver dezen toestel aan den toenmaligen Inspecteur-generaal van de geneeskundige dienst, harbaur, bekend gemaakt, zoo als blijkt it deszelfs Operative Heelkunde, bl. 46 en 47 van het Iste Deel, en vermeenen wij wèl onderrigt te zijn, dat naar deze aangifte verscheidene zoodanige toestellen vervaardigd werden, welke thans zoowel in de Oostindische bezittingen, als in sommige Garnizoenen in ons vaderland, in gebruik zijn. Ware het dan (de deugdelijkheid reeds door ondervinding bevestigd zijnde) ook niet te wenschen, dat men er op bedacht was, op Gouvernementskosten zoodanige toestellen te vervaardigen, en bij elk regement een' dusdanigen in gebruik te geven? Deze toestel is zeker verre boven de beide vroeger bekende van percy en assalini te verkiezen, al ware zulks alleen, om van geene andere voordeelen te gewagen, daar deze boven de andere ook een' trepaneertoestel bevat, en zeer gemakkelijk kan worden medegedragen; in dit laatste opzigt althans verdient dezelve verre de voorkeur boven dien van assalini, minder boven dien van percy, hoewel deze laatste ook minder instrumenten bevat, en dus voor elk voorkomend geval minder dienstig kan zijn.
De gewone regelmatige en systematische verdeeling, welke men in alle des Schrijvers werken aantreft, vinden wij ook in dit werkje terug; wij zien hem zijne beschrijving zoodanig inrigten, dat hij de zes navolgende klassen van instrumenten aanneemt: 1o die voor de afzetting, 2o die voor de onderscheppingen, 3o uithaling of ontlasting van vaste of vloeibare vreemde ligchamen, 4o die voor de trepanatie, 5o voor de verschillende hechtingen, en 6o voor onderscheidene verdeelingen. Tot de eerste klasse brengt hij drie lemmets, welke in een heft kunnen bevestigd worden, de hand- en kettingzaag. Tot de tweede, slagaderhaak en slagadernaald, pincet en veldtourniquet. Tot de derde, een kogeltrekker, een troisquarts en catheter. Tot de vierde, eene hand- of kruktrepaanboor, met derzelver losse kroonen, lenticulair mesje, been-
{==587==} {>>pagina-aanduiding<<}
schraper en borsteltje. Tot de vijfde, verschillende hechtingen, kromme en regte naalden, en daartoe dienende draden. Tot de zesde, eindelijk, bistouriën, tentijzer en sonde. Zoodat men met dezen voorraad van instrumenten alle de dadelijk voorkomende operatiën zeker kan te werk stellen. Verder vinden wij, bl. 17, eene naauwkeurige opgave van de wijze, op welke de instrumenten in het kastje moeten worden geplaatst; te welken einde hetzelve, gemakshalve, in drie afdeelingen wordt verdeeld.
Behalve eene drukfout in de spreuk van fournier, aan het hoofd geplaatst, weten wij niets op het werkje aan te merken; en de verdienstvolle Schrijver heeft, door het in 't licht geven van deze beschrijving zijner zoo nuttige en voor den militairen Heelkundige zoo belangrijke vinding, niet alleen aan dezen, maar ook aan het geheele geneeskundige publiek in Nederland, een vernieuwd blijk gegeven van den ijver, welke hem steeds bezielt voor de geneeskundige dienst. Hartelijk zal, met ons, elk, die gaarne de Genees- en Heelkunde bij ons een' gelijken tred met die onzer naburen zag houden, wenschen, dat de Schrijver, door de spoedige voltooijing van zijne met zooveel belangstelling, zoowel binnen- als buitenlands, ontvangene schriften, onzen geneeskundigen lettervoorraad moge verrijken.




Inleiding tot de Entomologie, of Grondbeginsels van de Natuurlijke Geschiedenis der Insekten, door W. Kirby en W. Spence. Met Platen. Naar den vierden druk uit het Engelsch vertaald, onder opzigt van J. van der Hoeven. Iste Stuk. Te Rotterdam, bij de Wed. J. Allart. 1828. In gr. 8vo. XXVI en 240 bl. Buiten Inteekening f 3-:

Het werk van de H.H. kirby en spence heeft in Engeland buitengemeenen bijval gevonden, en wij ver-
{==588==} {>>pagina-aanduiding<<}
heugen ons dus in de aangevangene vertaling van hetzelve, die het ook hier te lande meer bekend zal maken. Dit eerste stuk behelst acht brieven, waarvan de eerste eene inleiding op het geheele werk is, de tweede eene uitvoerige verdediging van dit vak van studie tegen allerlei tegenwerpingen bevat, de derde ons met de gedaantewisseling der insekten bekend maakt; terwijl de overige een volledig verslag behelzen van de schade, welke de insekten te weeg brengen. Het is ongeloofelijk, welk een schat van lectuur tot het zamenstellen dezes werks gebezigd is; Reisbeschrijvingen, Journalen, Acta van geleerde Maatschappijen, alles is geraadpleegd; en de vorm, waarin het werk is opgesteld, prijst zich aan door bevattelijkheid en ware populariteit. Wij wenschen derhalve zeer, dat deze arbeid worde voortgezet, en deze vertaling in ons vaderland eene ondersteuning vinde, die eenigzins geëvenredigd is aan den opgang van het oorspronkelijke werk. De vertaling is wetenschappelijk nagezien, en onderscheidt zich dus allergunstigst van de meer gewone fabrijkmatige vertalingen, waarmede wij overstroomd worden. Ook druk en papier verdienen lof. - Mogt dit belangrijk werk in ons vaderland den lust voor de Natuurlijke Geschiedenis meer algemeen helpen opwekken!




Ostéographie de la Baleine échouée à l'est du port d'Ostende, le 4 Novembre 1827; précédée d'une Notice sur la découverte et la dissection de ce Cétacé; par Dubar, Chirurgien à Ostende, Membre de la Société Chirurgicale d'Amsterdam, des Sociétés de Médecine de Bruxelles et de Gand, de celles de Bordeaux, Toulouse, Douai, etc. Bruxelles, Laurent, Frères. 1828. 8vo. [Beschrijving der beenderen van den Walvisch, enz. 61 Bl. en 13 Steendrukplaten.] f 3-:

Ziehier een werkje, regt geschikt om algemeene belangstelling te wekken! De groote - sit venia verbo - de Koninklijke (!) Walvisch is in ons land hetgeen de Gi-
{==589==} {>>pagina-aanduiding<<}
raffe in Frankrijk vóór eenigen tijd was; en kwam slechts de landaard overeen, en gaven wij de wet in de modewereld, wie weet, wat niet al à la Baleine door geheel Europa zou worden gedragen! Doch wij arme, torpide Hollanders! zelfs deze groote afgrondsvisch heeft, behalve eenige Courantentijdingen, nog niets in ons land te weeg gebragt - nog niets - dan dit boekje, hetgeen (is er Plaat 13 ook de schuld van?) nog niet eens in de Hollandsche leesgezelschappen algemeen is doorgedrongen. Evenwel hier en daar ligt het nu op den schoorsteenmantel naast of op eenige romans van walter scott, of tusschen de deelen van het leven van napoleon, en herinnert ons, door die toevallige bijeenbrenging, dan misschien nog wel aan de uitspraak van den ouden Bode van Wandsbeck ‘Het Genie is een Walvisch!’
Jammer maar, dat het hier wederom blijkt, dat het genie zich niet mededeelt. Althans de Schrijver van dit boeksken schijnt van zijnen omgang met dien reus der zeeën niet veel voordeel getrokken te hebben. Parturiunt montes-mus nascitur, ridiculus mus. Een boekje, met andere woorden, meer geschikt om in eene kermistent aan een gapend publiek te worden uitgereikt, dan om den weidschen titel te dragen van Ostéographie de la Baleine.
Wij meenden het aan de eer der Hollandsche natie, aan het vaderland van den onsterfelijken camper schuldig te zijn, deze snorkerij niet onopgemerkt te laten, opdat men buitenslands niet in den waan zoude komen, dat het met den toestand der vergelijkende Ontleedkunde in ons vaderland zoo ver gekomen was. Wanneer dus de Heer kessels, met den Walvisch reizende, ook misschien deze Ostéographie met zich voert, raden wij hem, er bij te berigten, dat er eene aanprijzende beoordeeling van gevonden wordt dans certain Journal écrit en Hollandais. Dit toch schijnt de geliefde manier van uitdrukken van den Schrijver te zijn, die, blijkens den titel, certain dubar is, wien wij den welmeenenden raad

{==590==} {>>pagina-aanduiding<<}
geven van zijne Voorrede voortaan op wat lageren toon te stemmen. Men oordeele: J'ai cru devoir entrer dans ces détails préliminaires, parceque certaines personnes ont avancé malicieusement que si la Baleine n'avait pas été disséquée c'est que nous ne l'avions pas voulu, et que du reste elle était malheureusement tombée entre les mains de gens qui n'y connaissaient rien. La description qui va suivre prouvera jusqu'à quel point cette assertion malveillante était fondée.
Door dit nederig beroep op deze beschrijving hebben wij dan de vrijheid, om de kundigheden van den Heer dubar af te meten naar dit werkje. - Doch wij willen hem sparen (*), en alleen onze spijt te kennen geven, dat wij door dit boekje volstrekt geen gewin voor de wetenschap bekomen hebben; dat de talrijke, somtijds teekenachtige platen niet met meer juistheid zijn vervaardigd; en dat wij er niets uit leeren, dan de geschiedenis van het vinden van den Walvisch; zijne noodlottige rotting, gedurende 8 dagen, op het strand van Ostende; de reis naar
Parijs, om cuvier's gevoelen over den Rorqual en de Jubarte te vernemen (men had eerst wel eens het eerste deel van het Règne animal kunnen opslaan); en eindelijk, 't geen nog het beste is van alles,

{==591==} {>>pagina-aanduiding<<}
de naauwkeurige afmetingen van de onderscheidene deelen van het skelet. Wij verheugen ons, dat dit ten minste bewaard is, en wij hooren algemeen, dat het goed bewerkt is. Wij hopen, dat er in het vervolg eene betere beschrijving van moge gegeven worden.
Wij nemen afscheid van dit boeksken, en laten het aan den Heer Prof. van breda over, (die hier wederom als un certain Professeur wordt aangeduid) zich tegen de aanvallen van den Schrijver te verdedigen, zoo hij het noodig keurt. Wij hebben op dezen Hoogleeraar geene bijzondere betrekking, en kunnen dit des te gereeder aan hem overlaten.

Handboek voor Notarissen, volgens de Nederlandsche Wetgeving; bevattende eene behandeling van de Overeenkomsten en Verbindtenissen in het algemeen en van alle Acten en Contracten in het bijzonder, opgehelderd door voorbeelden en voorschriften, met eene opgave tevens van die bepalingen, waarin de nieuwe Wetgeving van de Fransche verschilt. IIde Deel. Te Haarlem, bij de Wed. A. Loosjes, Pz. 1827. In gr. 8vo. XII, 470 Bl. f 4-50.

Dit tweede deel van het Handboek voor Notarissen handelt over de gewigtigste werkzaamheden aan het Notariaat verbonden, als, onder anderen: over de wettelijke gemeenschap van goederen en huwelijksche voorwaarden; over erfopvolging bij versterf; over schenkingen en testamenten. De overige onderwerpen, die hier voorkomen, als: het huwelijk en deszelfs ontbinding; de vaderschap en afstamming der kinderen; de vaderlijke magt, minderjarigheid en voogdij; de handligting of emancipatie; het venia aetatis; de meerderjarigheid en curatele; de afwezigheid, en eindelijk het vruchtgebruik, en aan welker ontvouwing de eerste, derde en vierde hoofdstukken worden toegewijd, zijn op zichzelf, en ook voor den Notaris, als raadsman in bijna alle maatschappelijke

{==592==} {>>pagina-aanduiding<<}
betrekkingen, hoogst belangrijk, maar hadden korter behandeld kunnen worden. Immers veel van hetgeen over deze wetbepalingen hier gezegd wordt, is niets dan eene herhaling van den tekst der wet zelve; van de meesten behoort de toepassing uitsluitend aan de regterlijke magt; slechts van kleinen omvang zijn, bij sommigen, de werkzaamheden van den Notaris. Wij willen echter hierdoor niet te kennen geven, dat de aangehaalde onderwerpen op zichzelf niet goed behandeld zijn; dit zij verre; maar, naar onze wijze van zien, moet een Handboek, als het onderhavige, niets anders bevatten, dan hetgeen dadelijk tot de Notariéle praktijk behoort; de eenvoudige wetbepalingen, voor zoo verre zij niet in verband met anderen staan, behoeven geene opzettelijke ontvouwing; daarentegen moeten de minst voorkomende en moeijelijkste gevallen uit elkander gezet, toegelicht en door voorschriften in toepassing gebragt worden; en het is alleen op deze wijze, dat een Handboek, als wij hier bedoelen, het Wetboek niet verdringt, maar eene nuttige hulpbron wordt.
Trouwens aan deze vereischten voldoet de kundige Schrijver, in dit Handboek, in vele opzigten, op eene uitmuntende wijze. De bepalingen der gemeenschap van goederen en huwelijksche voorwaarden, met derzelver gevolgen, onderwerpen, die door den Notaris niet genoeg bestudeerd kunnen worden, vinden wij hier in het breede uiteengezet en op verschillende plaatsen met voorbeelden opgehelderd; het verschil, in dit opzigt, tusschen de Fransche en de Nederlandsche Wetgevingen, even als het verband met andere bepalingen, wordt met naauwkeurigheid aangeduid, en men kan zien, dat de Schrijver geheel op de hoogte van zijn onderwerp is. Ook de formulieren, die zeer goed gesteld zijn, zullen menigen zwakken broeder hoogst welkom zijn. De behandeling van erfopvolging bij versterf, hoezeer klaar en duidelijk in het Wetboek aangewezen, heeft hier hare nuttigheid, door de voorbeelden, waarbij de onderscheidene gevallen van erfregt in de zijlinie worden uiteengezet en aangewezen.

{==593==} {>>pagina-aanduiding<<}

Eindelijk behandelt de Schrijver, in het zesde hoofdstuk, de schenkingen en testamenten. Alles, wat hierover in een Handboek kan gezegd worden vindt men hier vereenigd, en, hoezeer het betoog vrij breed is uitgevallen, kan men geenszins over gerektheid of langwijligheid klagen. De bijgevoegde voorschriften prijzen zich door verscheidenheid van gevallen, duidelijkheid en bondigheid aan.
Over het algemeen heeft ons de behandeling der stoffen, in dit tweede deel, nog beter dan in het eerste bevallen. De bekwame Schrijver schijnt meer vertrouwen op zijne krachten gekregen te hebben. Hoezeer altijd als aan de hand der wet gaande, zijn zijne redeneringen, tegenstellingen en gevolgtrekkingen vrijer en onafhankelijker geworden; zijne kennis aan de beste bronnen voor het Notariéle vak straalt overal door, niet om met geleerdheid te pronken, maar om zijn betoog te staven en menigen nuttigen wenk en handleiding tot verdere bekwaming te geven. Met verlangen zien wij het derde deel, dat niet minder belangrijk zal zijn, te gemoet; en al is het ook, dat, ten gevolge eener nadere herziening der Wetboeken, dit Handboek eenmaal niet in alle deelen kunne gevolgd worden, zal niemand, ten zij hij door kleingeestigen naijver, meestal het gevolg van eigene minderheid, worde gedreven, den Schrijver de eere ontzeggen, van eene belangrijke bijdrage tot de Notariéle wetenschap geleverd te hebben.




Vaderlandsche Karakterkunde, of Karakterschetsen van Tijdperken en Personen, uit de Nederlandsche Geschiedenis, van de vroegste tijden af, tot op de Omwenteling van 1795. Door N.G. van Kampen. IIden Deels 2de Stuk. De achttiende Eeuw. Te Haarlem, bij de Erven F. Bohn. 1828. In gr. 8vo. IV en 462 bl. f 3-20.

Hiermede heeft de geleerde van kampen zijn voor-
{==594==} {>>pagina-aanduiding<<}
treffelijk werk over de Vaderlandsche Karakterkunde voltooid. Omzigtigheid en onzijdigheid, welke de heerschende partij wel opmerken, maar geenszins in het oordeelen volgen, ontdekken zich ook in dit gedeelte van 's mans uitmuntend geschrift. Dit zal men den bekwamen man te meer tot lof rekenen, hoe nader het tijdvak aan het onze grenst, over hetwelk de Heer van kampen zijn oordeel onbekrompen, maar ook rondborstig mededeelt.
Na eene vergelijking van het Nederlandsche karakter gedurende de zeventiende en achttiende Eeuw, vinden wij hier behandeld, 1o) de Stadhouderlooze Regering tusschen willem III en willem IV; 2o) den Oorlog van 1744 en de Stadhouderlijke Regering tot op de Noord-Amerikaansche onlusten; 3o) het Stadhouderschap van willem V en de woelingen in het laatst der achttiende Eeuw.
Wanneer men naar waarheid kan zeggen, dat van kampen, bij zijn grondig oordeel over die jaren van burgertwisten en hevige hartstogten, zich bedaard en bestendig houdt aan het bekende:
Tros Rutulusve fuat, nullo discrimine habetur; dan gelooven wij, door deze getuigenis alleen, dit uitmuntende werk algemeen te hebben aangeprezen. Ieder bezadigd lezer zal, hieraan twijfelen wij niet, met ons erkennen, dat ook dit werk den kundigen man groote eer aandoet.
Het Register is een nuttig en belangrijk toevoegsel tot het geheele werk, dat daardoor zijne waarde niet alleen, maar ook zijne algemeene bruikbaarheid behouden zal, bij elken onpartijdigen beoefenaar der Vaderlandsche Geschiedenis.




Geschied- en Letterkundige Reis naar Engeland en Schotland, door A. Pichot, M.D. Uit het Fransch door M. Martens. Iste tot IIIde Deel. Met Pla-
{==595==} {>>pagina-aanduiding<<}
ten. Te Haarlem, bij de Wed. A. Loosjes, Pz. 1826, 27. In gr. 8vo. Te zamen XX, 1180 bl. f 12-:

Het was reeds lang ons voornemen, dit boek aan te kondigen. Hetzelve voormaals in de Fransche taal hebbende gelezen, konden wij niet anders, dan ons over de vertaling en uitgave in onze taal verheugen. Moge de boekverkoopster door een ruim vertier aangemoedigd worden, om meer zoo schoone en belangrijke werken aan ons lezend publiek te verschaffen! Wat den vertaler aangaat, wij hopen, dat elk, die tot zoodanig werk in staat is, liever een goed en gewigtig boek, dan een beuzelachtig en ten hoogste onschadelijk, zal overbrengen. Wij wenschen den Heere martens dus eer geluk, dan dat wij hem eenige pligtpleging over zijne keuze zouden maken; schoon deze, en niet zoo zeer de minbelangrijke noten, hem zal hebben doen besluiten, zijnen naam voor het werk te plaatsen.
Wij worden door deze reize uitnemend bekend gemaakt met Engelsche letterkunde en kunst. De schrijver komt met de meeste voorname priesters in deze heiligdommen in persoonlijke kennis, beschouwt hunne kunststukken, en leest en beoordeelt hunne geschriften. Men vindt allerwegen reden, zijne kennis, zijn oordeel, en, over het algemeen, zijne onpartijdigheid, te bewonderen; uitgezonderd, waar hij toevallig van ons, arme Hollanders, spreekt: want hier herinneren wij ons, de schrandere aanmerking door hem te hebben hooren maken, dat ‘zeker dichter, die zich te onregt aan de vertaling van Homerus had gewaagd, daarin handelde als een Hollandsch schilder, die een' Griekschen kunstenaar wilde copiéren.’ Immers, hoe weinig weten wij van de Grieksche schilderkunst! en sedert wanneer staat de Hollandsche school op zoo lagen trap, dat een Franschman, in Engeland over Engelsche zaken schrijvende, vanhier zijne beelden moet ontleenen, om iets zeer laags en gebrekkigs aan te duiden? Gelukkig, dat hij van zijn onderwerp meer weet,

{==596==} {>>pagina-aanduiding<<}
en hier ook - want Grootbrittanje is eene waardige mededingster der groote natie - onpartijdiger oordeelt.
Na een voorberigt van den vertaler, dat wij niet overal regt begrepen hebben, volgt eene voorrede van den schrijver, die, gelijk alle goede voorredenen, vooral niet moet overgeslagen worden, en waarin hij, onder anderen, reden geeft, waarom hij zijn werk niet soortgelijken titel, als Mevrouw stael aan haar Allemagne, gegeven heeft. De eerstvolgende brief is uit Calais. De tweede en derde brengen ons te Londen. In den vierden doet hij een' uitstap in den omtrek, als om ons nader met het tooneel en deszelfs geschiedkundige herinneringen bekend te maken. V, VI en VII vervolgen. VIII komt weêr uit Londen, en beschrijft ons hetzelve. Hier willen wij het volgende uitschrijven. De St. Paulus-kerk opnemende, en het bekende grafschrift des bouwmeesters vermeld hebbende: ‘Onder dezen steen ligt christopher wren, enz. o Gij, die gij zijn gedenkteeken zoekt, zie in het rond,’ gaat hij dus voort: ‘Zeker dit grafschrift heeft iets welsprekends; maar riekt het niet eenigermate naar menschelijke trotschheid? Misbruikt het niet de wezenlijke toewijding eener kerk? Het is buiten twijfel min aanstootelijk in een regelmatig schoon gebouw, maar dat, door deze regelmatigheid zelve in deszelfs grootheid beperkt, met alle deszelfs evenredigheden door een' enkelen blik wordt opgenomen, en, ondanks de uitroeping van den Indiaan, nog levendiger het verwonderenswaardig talent van den bouwmeester herinnert, dan het de stille aandacht der devotie gaande maakt. Zoude dit grafschrift wel in de gedachten gekomen zijn van de vrienden van den kunstenaar, in eene dier Gothische domkerken, waar de mensch zijne geheele grootheid ziet verdwijnen bij de geheimzinnige majesteit van de plaats? De Christelijke Domkerk wekt door hare zonderlinge, maar verhevene evenredigheden, door hare schaduwen en halflichten denkbeelden opzigtelijk den Oneindigen, en die onmetelijkheid, waar oor God zich op plaatsen, welke het meest door
zijne on-
{==597==} {>>pagina-aanduiding<<}
zigtbare tegenwoordigheid vervuld zijn, aan ons onttrekt. De Heidensche tempel spreekt alleen tot onze zinnen en voldoet dezelve al te ras. De bewondering der eenvormige volmaaktheid is weldra uitgeput. Het is jammer, dat Christelijke schilderijen de al te groote naaktheid van de onmetelijke ruimte der St. Pauluskerk niet eenigermate aanvullen, om aldaar, op eene duidelijker wijze, van hare bestemming te gewagen.’ De vertaler schrijft hieronder: ‘In onze oogen is het Circumspice! (zie rond!) de schoonste, de verhevenste, de stoutste lofspraak, waarmede het grootst vernuft den grooten wren kon verheerlijken, even stout als de St. Paulus-kerk zelve.’ En onze bilderdijk betuigt elders, dat hij het bedoelde grafschrift slechts daarom gepast vindt, dewijl gedenkteeken of grafteeken ook graf beduidt: want, zegt hij, ten naastenbij met niets heeft het sombere, akelige gesticht meer overeenkomst. - Zoo verschillen de geleerden!
Brief IX vervolgt. De aanmerking op bl. 61 is toch wel wat al te scherpzinnig. X treedt het Britsche Museum in. ‘Door welk een zonderling misbruik van woorden,’ zegt hij, ‘noemt men de boekerij van dit Museum openbaar, wanneer (?) het ten hoogste geoorloofd is den bestoven rug der banden te aanschouwen?’ XII behelst zijn bezoek der tentoonstelling op Sommersethouse, waar wij, geheel anders dan bij ons wel zou plaats hebben, meer, althans eer, en als met zekere voorkeur, van beeldhouw- dan van schilderwerk hooren gewagen. XV geeft eene korte geschiedenis der Engelsche schilderkunst, en in de inleiding dit: ‘Men zoude aan Engeland het bewijs kunnen leveren, dat het tot nog even min kunstenaren van den eersten rang als eene school bezeten hebbe. Wanneer men sommige Engelsche paleizen en de galerijen van Londen bezocht heeft, welke rijker zijn in meesterstukken, dan de Italiaansche villa's en galerijen, en misschien toereikend, om tien Museums, gelijk onze Louvre, te vullen, dan zoude men schier zeggen, alsof de nationale trots tegen Engeland gezegd had, hetgeen de mu-
{==598==} {>>pagina-aanduiding<<}
se van virgilius tegen de Romeinen zeide: ‘Laat aan andere natiën de winstgevende zorge over, om uwe paleizen met voortbrengselen van kunst te versieren.’ XIX geeft den Londenschen zondag. XX is een uitstap.
Doch dit zij genoeg om een denkbeeld van den loop des onderhoudenden werks te geven, dat ons althans voorkomt op eene zekere mate van grondigheid en volledigheid aanspraak te kunnen maken. Zoo iets bezaten wij, onzes wetens, nog niet omtrent Engeland. Het schoone werk van goede (geude) bemoeit zich minder met de letterkunde, en spiker, hoe naauwkeurig en rijk ten aanzien van gebouwen en schilderijen, mist daarbenevens het onderhoudende. Beiden kunnen echter ligt dienen ter aanvulling en betere beoordeeling van het werk; waarbij ook vader niemeijer, als meestal andere zijden der Engelsche beschaving en werkzaamheid opnemende, geenszins overtollig wordt. Trouwens, waar bestaat een rijker en belangrijker voorwerp van beschouwing? En hoe aangenaam moet het ons zijn, het Engelsche volk inzonderheid ook van die zijde te leeren kennen, tot welke eeen opeengestapelde rijkdom en magt alleen, tot welke ook eigen smaak en vernuft moeten medewerken; zaken, op welke ieder volk van eenige beschaving aanspraak maakt.
Nog meer zeker zou de reis van eenen eigen' landgenoot voldoen, om ons Engeland, zijne kunst en kunde, zijn leven en bestaan, regt te doen kennen en waarderen. Want niets is zoo geschikt, om ons over vreemde voorwerpen juist te doen denken, als de vergelijking, als het bezigen van eenen maatstaf, die ons bekend is. Daarom ware het te wenschen, dat een bereisd Hollander werken als dit met zijne aanmerkingen verrijkte. Doch, betuigden wij niet reeds onze vreugde, dat men de uitgave van zulk een boek in onze taal wel heeft durven ondernemen; en zullen wij dan nog meer vorderen?
Er staat achter het derde deel niet, of het het laatste zij, en wij meenen, dat er nog één volgen moet. In dit geval komen wij er nog eens op terug. Thans voegen wij er nog maar alleen bij, dat de onderscheidene vignet-
{==599==} {>>pagina-aanduiding<<}
ten en platen, belangrijke plaatsen of gebouwen voorstellende, als ook de beeldtenis van southey enz. en de onderscheidene facsimiles van handschriften, het weluitgevoerde en tevens gemoedelijk compres gedrukte werk grootelijks versieren.




Zes maanden in de West-Indiën, in 1825. Vrij vertaald uit het Engelsch, door J.G.S. Te Dordrecht, bij Blussé en van Braam. In gr. 8vo. LX en 349 Bl. f 3-60.

Zelden gebeurt het, dat de Westindiën, door eenen Europeër, om andere redenen, dan uit geldzucht, worden bezocht. Hier, echter, is de ongenoemde Schrijver een geletterd Engelschman, die deze reis doet, geheel uit eigene beweging, zonder eenig staatkundig of commercieel belang. Zijne beschrijvingen blijken dan ook, over het geheel, gegeven te zijn door eenen man, wien oude en hedendaagsche Schrijvers als voorbeelden ten dienste staan. Over de natuurlijke gesteldheid der door den Schrijver bezochte Westindische, meest allen aan de Engelschen toebehoorende, eilanden, over den toestand en leefwijze van derzelver bewoners, vindt men hier, in eenen aangenamen, levendigen stijl, merkwaardige en vrij volledige berigten, afgewisseld door het verhaal van onderhoudende reisavonturen. Het is waar, voor den Nederlandschen lezer zou dit werk nog belangrijker zijn, indien deszelfs inhoud zich ook over onze Nederlandsche Westindische bezittingen uitstrekte. Evenwel, wegens de nabijheid en het gelijkvormige in den toestand en leefwijze der bewoners van onze Volkplantingen, blijft dit werk, ook zoo als het nu is, allezins lezenswaardig.
Ziet hier een uitlokkend staaltje van den weelderigen plantengroei op het bekoorlijke Trinidad: ‘Na het ontbijt reden wij door een half bebouwd land, naar een, langs onzen weg liggend Indiaansch dorp in Savana Grande. Men kan zich niets akeliger voor oogen stellen dan het voorkomen van een land, dat in deszelfs eerste ontginning ligt. Het vuur is hier de Hoofd-Agent, en de oppervlakte der aarde is ligt bedekt met eene verwarde menigte van zwart verbrande wortels en takken van boomen, die daar zoo lang op hoopen blijven liggen, tot dat zij verrotten, alzoo de onkosten van vervoe

{==600==} {>>pagina-aanduiding<<}
te zwaar zouden zijn, behalve ook, dat de grond er veel vetter door wordt. Maar de nog staande wouden zijn allerprachtigst, vooral die prachtige voorraad van plantgewassen, derzelver bewonderingwaardige verscheidenheid, kleuren en heerlijke luister. - Het is dikwijls moeijelijk om den standaard-boom te onderkennen uit het weelderig loof, hetwelk rondom deszelfs takken naar boven slingert, en een digt ineengestrengeld geheel uitmaakt. Het grootste gedeelte dezer soort van klimop prijkt met de schilderachtigste bloemen op deszelfs nimmer verwelkten groenen boezem; de wilde pijnboomen glinsteren even als zoo vele topazen en smaragden bij het schitterend licht der zon. Van de in de lucht waggelende kruinen dier reusachtige gevaarten, bij voorbeeld, van den zijden-katoenboom, Bois le Seur genaamd, ziet men het klimop, even als groene bloemvlechten, 150 voet loodregt naar beneden hangen, en door den wind heen en weder slingeren; anderen, achtereenvolgend aan elkander vastgegroeid, en nu in jonge stammen veranderd zijnde, vatten weder wortel in den grond, en worden zoo doende de trotsche steunpilaren, die den magtigen opperrand onderschragen. Tegen deze ineengevlochtene bloemrijke en immer groene stutselen wassen wederom nieuwe kruipers op, en formeren eene aaneenschakeling van vlechten en kransen. - Maar niets beviel mij meer, dan de, tusschen deze vlechten, in de lucht zwevende vogelnestjes, onder anderen dat van het koornvogeltje, (de sylvia pensilis van buffon, geloof ik) hetwelk, om zijne eijeren buiten het bereik van het leepachtig apengeslacht te houden, eene soort van beursje weeft, meest bijna in den smaak eener kleine Dames-reticule, welk netje met een gestrengeld koord van klimop aan eenige der buitenste boomtakken is vastgemaakt; onder aan den bodem van het beursje ligt het nest, en bij het minste koeltje ziet men het op eene onbegrijpelijk aardige wijze heen en weder slingeren. Ik geloof, dat
het wijfje er van onderen inkruipt; doch de verbazende hoogte verhinderde mij, de opening te zien. Zoo iets zoude waarlijk bijna aanleiding geven, om te vooronderstellen, dat de Indianen hunne Chinchorro of hangmat van het koornvogeltjesnest hebben overgenomen, alhoewel de vogel wel duizendmaal den voorrang boven hen heeft, zoo in luchtigheid als in beweging.’
Nu nog eens even op St. Lucia aan land getreden. ‘Toen ik den bergtop eenmaal bereikt had - o! nooit zal ik dat

{==601==} {>>pagina-aanduiding<<}
oogenblik vergeten! Even alsof ik betooverd was, bleef ik daar buiten adem en bewegeloos rondstaren. Nooit heb ik den hemel zoo digt van nabij gezien. De lucht scheen mij niet zoo vast als in Engeland toe; maar mijn oog kon hier, door een zacht doorschijnend, prachtig hemelsblaauw, diep in denzelven doordringen, en de groote starren zagen, als de Goden van Assyrië, op het halfrond neder. Niet alleen schitterde Venus en Sirius in het Zuiden, en anderen beneden in het Noorden, als uitsnijdsels der maan; maar zelfs geheele heirlegers hemellichten van mindere vermaardheid kaatsten hunnen vurigen glans op den stillen en schaduwachtigen Oceaan. Terwijl ik dit alles met eerbiedige bewondering aanzag, schitterde een zwerm van vuurvliegen, even als zoo vele millioenen groene vuurvonken, voor mijn gezigt, en plotseling daarna waren die weder verdwenen. Ik keerde mij om, en zag al de bosschen op de bergen als met heen en weder zwevende brandende toortsen verlicht, nu eens rijzende, dan weder dalende, hier verdwijnende, daar weder met verdubbelden gloed te voorschijn komende, somtijds in een' ronden klomp zamenpakkende, en daarna in loovertjes uiteenspreidende. Niemand is in staat, om zich, enkel uit de drooge beschrijving, van de betooverende schoonheid dezer glinsterende schepseltjes eenig begrip te vormen. In plaats dat derzelver uitwerksels door andere reizigers overdreven zijn geworden, moet ik betuigen, nimmer eenig verslag, hetzij in proza of in verzen, gelezen te hebben, hetwelk mij ooit het geringste denkbeeld gaf van de wezenlijkheid, zoo als ik die hier ondervond. Er zijn tweederlei soort van vuurvliegen; de kleine vlieg fladdert door de lucht, de andere houdt zich meer, als onze glimworm, bepaaldelijk in bosschen op; de eerste heb ik nimmer van nabij kunnen bezigtigen, maar de laatste heeft twee breede oogen achter op den kop, die, zoo lang het geen licht van zich verspreidt, eene doffe kleur heeft, doch zoodra men het diertje aanraakt, schieten
er twee stralen groen licht uit, die even zoo helder schitteren als het zuiverste gaslicht; maar de voorname lichtbron is eene spleet in deszelfs buik, waardoor het geheele binnenste van de tor even als een roode gloeijende oven zich vertoont. Ik zette eens te Trinidad zulk een natuurlijk lampje onder een wijnglas in mijn slaapvertrek, om te beproeven, of, hetgeen men mij daarvan verteld had, werkelijk waarheid was, en zag, na mijne kaars uitgedaan te hebben, op mijn horlogie, waarop ik den wijzer kon zien als op klaar lichten dag.’

{==602==} {>>pagina-aanduiding<<}

De Vertaler heeft zich zijne taak vrij gemakkelijk gemaakt. Hij hecft, gelijk hij in de Voorrede zelf zegt, zijnen somtijds al te diepen voorganger meer dan eens laten varen, dewijl het volstrekt buiten zijne magt was, diens, in den trant van stern's (sterne's) Sentimental Journey geschrevene, geestige uitspattingen over te zetten. Het ultra posse nemo obligatur mag gelden, wanneer iemand genoodzaakt wordt, om iets te doen, waartoe hem de krachten ontbreken; maar dit is hier het geval niet, en yorick's Sentimentele Reis is ook in ons land te gunstig bekend aan dezulken, die geen Engelsch lezen, dan dat het niet zou te bejammeren zijn, dat de Vertaler heeft kunnen goedvinden, om, hetgeen hier in dien zelfden smaak gevonden werd, achterwege te laten. Ook met de meeste aanhalingen uit oude en nieuwe Dichters heeft swaving gedaan, even als de Voorlezer, die gewoon was de kwade namen maar over te slaan. Dus, lezers, de vertaling is fabrijkwerk, ligt en digt, op den koop gemaakt.





Redevoering over de noodzakelijkheid, om de zedelijke verbetering der Gevangenen te bevorderen, uitgesproken ter opening der gewone jaarlijksche Vergadering van het Genootschap, enz. 8 Mei 1828. door J.J. Uytwerf Sterling. Te Amsterdam, bij G.J.A. Beijerinck. 1828. In gr. 8vo. 44 Bl. f :-50.

Het Genootschap: tot zedelijke verbetering der Gevangenen, schijnt mindere deelneming te vinden dan het verdient. Ééne poging, welke mislukt is, wordt telkens voor den dag gehaald, om het nuttelooze van de overige te bewijzen. Om de nietigheid van dezen meestal eigenbatigen betoogtrant duidelijk voor oogen te stellen, is deze Redevoering een gepast en bij onpartijdigen krachtig werkend middel. De Heer sterling, een der Hoofdbestuurders van gemelde Maatschappij, voldingt zijn betoog door de aanwijzing van belang, pligt en uitvoerbaarheid, in het werk der zedelijke verbetering van gevangenen. Wij zeggen: voldingt; want, wat waanwijze en ijdele menschen, zelfs onder schijn van bijzondere vroomheid, ook mogen beuzelen, het belang der maatschappij, de pligt der menschen- en broederliefde dringen den nadenkenden, aan de verbetering zijner afgedwaalde, verwaarloosde natuurgenooten te denken. En pligt noch belang vorderen hier iets onuitvoerlijks. Het Christen-
{==603==} {>>pagina-aanduiding<<}
dom verbiedt ons, aan de verbetering van eenen zondaar te wanhopen. Of zoude in dezen reeds alles gedaan zijn, wat te doen is? In het algemeen mag men dit reeds betwijfelen, omdat in zoo weinige opzigten alles door de menschen gedaan is, wat te doen valt, inzonderheid bij moeijelijke zaken, en die, aan het algemeene bewind bevolen, onder zoo veel belangrijks, naauwelijks eene genoegzame oplettendheid kunnen trekken. Maar de ondervinding, het eigen onderzoek der zake leert dit bovenal. En het is waarlijk beklagelijk, wanneer men de gevangenissen, zoo als ze nog veelal zijn en algemeen plagten te wezen, - verblijven van ellende, kweekhoven der ondeugd, boven welker deur stond, als boven die der hel bij dante: wie hier binnentreedt, legge de hoop af! - met een aandachtig oog beschouwt. Het verheugt ons regt, dat de Spreker dit, en de mogelijkheid om het te
verbeteren, zoo schoon en welsprekend doet zien. Moge zijn stuk, op allerlei wijze verspreid, krachtig medewerken, om alle vooroordeelen tegen de bestaande onderneming, alle traagheid in het toetreden tot zoo Christelijken arbeid, meer en meer weg te nemen! Van ouds af muntte ons vaderland door zijne liefderijke instellingen uit; ook zijne gevangenissen werden door howard nog de beste bevonden. Zouden wij ons dezen, boven alles schoonen, nationalen roem laten ontnemen, en bijzonder voor haar, die zich eenmaal, in zoo vele opzigten, naar ons vormde, voor de jeugdige Amerikaansche Republiek, of voor Engeland zwichten? Neen, Landgenooten! koopt en leest deze Redevoering, - leest, wat de waarheid allerwegen genoegzaam verkondigt, en gaat heen en doet desgelijks! Laat de Priester en de Leviet met Pharizésche ongevoeligheid voorbijgaan; gij, verbindt de wonden des armen Samaritaans; gij, toont, dat ieder mensch uw naaste, elke ongelukkige uw broeder is!




Opleiding tot Waarheid en Deugd, voor Jongelingen en jonge Dochters. In Gesprekken tusschen een' Vader en zijn' Zoon. Uit het Engelsch. Door B.F. Tydeman. Te Dordrecht, bij J. de Vos en Comp. 1828. In kl. 8vo. VIII en 231 Bl. f 1-80.

De schrijver van dit boekje is john clowes, Leeraar te Manchester. Zijn roem zal door dit geschrijf in Nederland

{==604==} {>>pagina-aanduiding<<}
niet worden gevestigd. Na eene gezette lezing hebben wij ééne fout op der titel ontdekt, namelijk, dat weggelaten zijn de hier onmisbare woorden: naar het stelsel van swedenborg. Hier toch heerscht dezelfde Typologie. De rupsen aan den aalbessenboom zijn beeldtenissen van 's menschen kwade driften en hartstogten. En dan wordt NB. nog betoogd, dat zelfs de Bijbel zulk eene opvatting niet slechts duldt, maar vordert, volgens welke kwaadaardige dieren en planten de kwade neigingen in des menschen hart aanduiden moeten. Dezelfde kunstgreep van swedenborg, om door een visioen een leerstuk te staven, dat bijbelsch te bewijzen onmogelijk is, wordt ook hier gevonden, in de Allegorie, getiteld: De jonge Prins, die eenigzins de schoone gelijkenis van den verloren zoon verwatert, en den Christen van bunjan veelal gelijkt, op de reize naar de eeuwigheid, maar gestoken in een ander pakje. Men vindt hier dezelfde allegorische schriftverklaring als bij swedenborg, en overal dezelfde mystikerij, tegen welke borger het noodige gezegd heeft, in zijne beroemde verhandeling. De gevaren voor ieder mensch, door dezen ontdekt, doen ons ingenomen zijn tegen dit boekje, voor jongelieden bestemd, maar voor hen niet dan zeer schadelijk en hoogst gevaarlijk.
Indien Dr. tydeman zoo veel tijds overig heeft, om dien te kunnen verspillen aan de vertaling van deze en dergelijke ellendige Engelsche voortbrengselen, geve hij niet, in een tweede deeltje, de zes nog overig zijnde stukjes van clowes, maar hij rigte liever een afzonderlijk Magazijn of pakhuis op voor Swedenborgsche Godgeleerdheid, waar dan voor allerlei Swedenborgsche prullaria eene voegzame plaats kan worden ingeruimd. Zoo wordt niemand bekocht, dan misschien de houder van zulk een Magazijn alleen. Basta.





De Dood van Socrates, gevolgd naar het Fransch van a. de Lamartine, door J. Kisselius. Te Leeuwarden, bij G.T.N. Suringar. 1828. In 16mo. XVI en 87 bl. f :-90.

De Dood van Socrates, een Dichtstuk van A. de Lamartine, in Nederduitsche verzen nagevolgd door Vincent Loosjes. Met Vignet. Te Haarlem, bij de Wed. A. Loosjes, Pz. 1828. In gr. 8vo. XII en 83 bl. f 1-50.

Twee navolgingen van hetzelfde dichtstuk, even verschil-
{==605==} {>>pagina-aanduiding<<}
lend in innerlijke waarde, als zij verschillen in uiterlijken tooi. De eerste versmaadt, gelijk het meisje, dat van de magt harer bekoorlijkheden bewust is, alle overtolligen opschik, en treedt te voorschijn in een net, maar eenvoudig kleed; de andere, daarentegen, verraadt de zelfovertuiging harer minderheid, door de angstvalligheid, met welke zij alle sieraden en blanketsels der kunst heeft te hulp geroepen. Maar de echte kenner van het schoone, zoo wel bij meisjes als in verzen, gaat de opgeschikte kokette voorbij, en reikt aan de ongetooide bevalligheid den gouden appel der overwinning.
Uit deze beeldrijke inleiding, die eene tint van galanterie heeft, welke wij dachten, dat lang bij ons verbleekt was, zal de prozaïsche lezer, hopen wij, reeds hebben opgemaakt, dat van deze twee boekjes datgene, wat er van buiten het sierlijkst uitziet, juist van binnen het schoonste niet is, en dat het nederige zakformaat in echt gehalte zwaarder weegt dan de breedgerande oktaaf, met keurig titelvignet, gekartonneerden omslag en al. Onze onpartijdige vergegelijking van beide stukken zal deze opgevatte meening tot zekerheid doen worden.
Lamartine is zeker door elken Nederlander van smaak in het oorspronkelijke gelezen, en zijne Méditations zijn reeds zoo dikwijls door onze heele, halve en kwartdichters nagevolgd, dat wij het eigenaardige van zijnen trant als bekend mogen vooronderstellen. Er is in denzelven iets nevelachtigs en onbepaalds; zijne beelden en vergelijkingen zijn dikwijls zoo geestig en onligchamelijk, en toch is alles met zulke gloeijende tinten gepenseeld en in zulke sierlijke en veelomvattende uitdrukkingen vervat, dat er bijna geen dichter is, die zijnen navolger, als hij geest en vorm getrouw wil overgieten, grooter hinderpalen in den weg legt. Wel is waar, zijn Dood van Socrates is op sommige plaatsen meer verhalend, op andere meer stellig didaktisch, dan zijne overige dichtwerken; maar die nevelachtige schemerschijn, welken hij zoo bekoorlijk weet aan te brengen, is toch over het geheele stuk heengewasemd, en bedekt sommige partijen geheel. Wij erkennen dus gaarne, dat eene dichterlijke vertolking van hetzelve eene zeer moeijelijke taak is; dat slechts diepe kennis onzer taal, ijzeren vlijt en gedurige beschaving voor derzelver vervulling konden berekend zijn; en dat het dus zeer mogelijk is, dat men, schoon in andere opzigten, gelijk de Heer loosjes, geenszins van dichterlijke verdien-
{==606==} {>>pagina-aanduiding<<}
sten ontbloot, hier ongelukkig slaagde; maar het spreekwoord zegt: waarvoor men scheep gaat, daarvoor moet men medevaren; en vooral wanneer anderen toonen, dat de vrijwillig opgenomene scheepstaak goed kan vervuld worden, dan is er geene reden denkbaar om de waarheid te verglimpen, en de regtvaardige kritiek moet ieder geven dat hem toekomt, het zij dan lof of berisping.
De eerste komt, zonder tegenspraak, den Heere kisselius toe, die met dezen arbeid op eene waardige wijze weder optreedt in de letterkundige wereld, die hij ten eenemale scheen te hebben verlaten. Hij volgt het oorspronkelijke regel voor regel, giet elke gedachte, elk beeld, elke vergelijking over, en dat zonder zijne toevlugt te nemen tot het ellendig hulpmiddel der omschrijvingen, die ezelsbrug van alle slechte vertolkers. (Dit laatste zij in het algemeen gezegd, zonder het op den Heer loosjes in het bijzonder toe te passen.) Zijne verzen zijn sierlijk en gespierd, soms wel eens wat al te kort ineengedrongen; hetwelk zeker ontstond uit zijn onvermoeid streven, om zelfs de kleinste schakering van het oorspronkelijke niet weg te wisschen. Voeg hierbij, dat zijne dichterlijke uitdrukking bijna overal even keurig, even schilderachtig is, en dat slechts zeer zelden eene hinderlijke omzetting (inversie) of een lam naslepend deelwoord verraadt, dat het hem zwaar viel, het vloeijend Fransch in even vloeijend Nederlandsch over te brengen. Met dit alles zijn er toch natuurlijk sommige plaatsen, waar hij het oorspronkelijke denkbeeld verzwakt of minder getrouw uitgedrukt heeft; doch daarentegen is het ook weder niet zeldzaam, dat hij met eene zachte hand eene enkele onkiesche of minder zuivere tint van den Franschen dichter wegwischte, en voor dezelve eene meer gepaste bezigde. Van beide vinden wij voorbeelden in deze zinsnede:

Ja zelfs geen eerste blik, waarmeê wij 't licht begroeten, 
Als 's levens ochtendstraal onze oogleên komt ontmoeten; 
Geen lier, zich huwende aan der schoonen toovergalm, - 

Deze regels zijn veel zwakker, dan de Fransche:

Quand le rayon doré vient baiser sa paupière; 
L'accent de ce qu'on aime à la lyre mêlé - 

Verder:

Geen geur, die 't zintuig drenkt met ambrozijnen walm, 

{==607==} {>>pagina-aanduiding<<}

Noch 't zoet van d'echtkus, dien de minnaar, in verrukken, 
Zijn bruid op 't feest der trouw mag op de lippen drukken, - 

Deze, daarentegen, zijn de eerste schilderachtiger, en de laatste zediger en kiescher, dan:

Le parfum fugitif de la coupe exhalé; 
La saveur du baiser, quand de sa lèvre errante 
L'amant cherche, la nuit, les lèvres de l'amante. 

Eindelijk:

Schenkt ooit die hooger vreugd, die eens de vrome smaakt, 
Op 't eerst ontwaren, dat de dood zijn kluister slaakt! 
En hij, terwijl we omlaag zijn lijkasch nog vergâren, 
Vergeet - vergeet alreede, in 't juichend opwaartsvaren, 
't Vaarwel, dat hij aan de aard' voor eeuwig schuldig blijft - 
De aard', die, als dwarlend stof, daar voor Gods aanschijn drijft. 

Hier is in den laatsten regel niet slechts het denkbeeld verzwakt, maar zelfs geheel uit het oog verloren:

Ce monde évanoui disparaît devant Dieu. 

Beter heeft hier loosjes:

Verzinkt haar bol eensklaps, daar hij God zelf aanschouwt. 

Dezelfde kiesche smaak, die kisselius den nachtelijken kus der wulpsche min in den eersten huwelijkskus deed veranderen, bewoog hem insgelijks, om eene vergelijking te verwerpen, die, naar onze schatting, al zoo ongepast is, als men er eene kan uitdenken; namelijk, waar lamartine van Socrates, nadat hij den gifbeker gedronken had, en nog tot zijne leerlingen woorden van hoogere wijsheid sprak, zegt:

Quelquefois l'oeil au ciel, il rêvoit en silence, 
Puis déroulant les flots de sa sainte eloquence, 
Comme un homme énivré du doux jus du raisin 
Brisait cent fois le fil de ses discours sans fin, 
Ou comme Orphée errant dans les demeures sombres, 
En mots entrecoupés il parloit à des ombres. 

Hier heeft kisselius die leelijke dronkenschap, welke zoo slecht bij de wijsheid en het sterfuur voegt, geheel weggelaten, en zegt eenvoudig:

{==608==} {>>pagina-aanduiding<<}


Nu sloeg hij 't oog omhoog, verdiept in mijmeringen, 
Dan deed welsprekendheid op nieuw zijn rede ontspringen; 
En, dringend met zijn' geest den nacht der toekomst in, 
Door hooger drift ontvonkt en gansch verrukt van zin, 
Sprak hij tot schimmen, als eens Orpheus aan de boorden 
Des afgronds, deze reên, met afgebroken woorden. 

Natuurlijk zouden wij, dus voortgaande, ook wel eenige zwakke plaatsen vinden, b.v. bl. 20:

En sprak (dus spelende) als een hemeltolk, wiens taal 
De wijsheid, ongezocht, huwt aan de feestbokaal. 

De taal, die niet drinkt, kan de wijsheid slecht vereenigen met den vollen beker. Lamartine zegt dit ook niet, maar:

Et parloit en jouant comme un vieillard divin 
Qui mêle la sagesse aux coupes d'un festin. 

De grijsheid dus, en niet de taal, huwde de wijsheid aan den feestelijken beker. Maar loosjes maakt het nog erger:

Hij spreekt, zoo spelend, als een goddlijk beeld der grijsheid, 
Die steeds den feestwijn kruidt met geur van ware wijsheid. 

Dat is wel een kruidig beeld!
Onnaauwkeurig is ook de vertolking van den aanhef der schoone plaats op bl. 23:

Nous oublions le Dieu pour adorer ses traces. 

door:

Wij doen de Goon te kort, waar wij hun beeld vereeren. 

Waarom niet, bijna letterlijk, dus:

Den God vergeten wij, om slechts zijn' afdruk te eeren. 

Loosjes heeft, zeer lam, zelfs taalkundig slecht, en minder dan prozaïsch:

De Godheid, wijl van haar elk spoor wordt aangebeden, 
Vergeet men zelf daardoor. 


{==609==} {>>pagina-aanduiding<<}

In deze zelfde heerlijke plaats heeft kisselius ook een een geheel nieuw denkbeeld, dat echter misschien niet minder gepast is, voor datgene, wat lamartine bezigde, in de plaats gesteld:

Tous ces êtres peuplant l'Olimpe et l'Elysee 
Sont l'image de Dieu par nous divinisée, 
Des lettres de son nom sur la nature ecrit, 
Un ombre que ce Dieu jette sur notre esprit. 


Dat heer, van de Elyseên tot aan Olimpus tinnen, 
't Zijn alle Godes beeld, vergood door onze zinnen; 
Naamcijsers, die zijn hand in 't boek der schepping prent; 
Een scheemring, die God - zelf 't verstand ter gidse zendt. 

Dezen laatsten regel zouden wij in een oorspronkelijk dichtstuk schoon vinden; maar hier moeten wij aanmerken, dat de navolger juist het tegenovergestelde zegt van lamartine, die deze schemering geenszins beschouwde als eene gids voor het verstand, maar wel degelijk als een' sluijer, die hetzelve benevelde. De voorlaatste regel, zoo hard door die ongelukkige naamcijfers, had zoo gemakkelijk vloeijender en getrouwer kunnen overgebragt worden; b.v.:

't Zijn letters van zijn' naam, de schepping ingeprent. 

Hier verkiezen wij derhalve de vertolking van loosjes:

Maar die bewoners van d'Olimp, of 's aardrijks schoot, 
Zijn alle 't beeld van God, door ons alreê vergood; 
Slechts letters van zijn' naam op heel natuur geschreven, 
Een schaduw door dien God op onzen geest gedreven. 

Uit het een en ander is het blijkbaar, dat de vertolking van kisselius even min volmaakt is als eenig menschelijk werk, en dat hij zelf bij eene herziening nog wel eenige verbeteringen in dezelve zouden kunnen aanbrengen; maar wanneer een al te keurig en het onmogelijke vorderend beoordeelaar hare voortreffelijkheid, na eene gezette studie van het oorspronkelijke, zoude willen betwijfelen, dan heeft hij ze slechts tegen die van loosjes over te stellen, aan welke deze niet onverdienstelijke Dichter toch erkent alle mogelijke moeite besteed te hebben. Hij zegt het, en dus moeten wij het gelooven, maar hem alsdan tevens het talent van

{==610==} {>>pagina-aanduiding<<}
dichterlijk vertalen ontzeggen; want zijne verzen zijn dikwijls zoo gewrongen, verminkt door zoo vele onduldbare omzettingen, uitgerekt door zulke ontzenuwende omschrijvingen, opgestopt met zoo vele achterna slepende deelwoorden, en volgemaakt met zoo vele woordjes, welke men gemakkelijk konde missen, dat ieder Nederlander, die uit dezelve lamartine denkt te leeren kennen, wel zeer onvergenoegd den oktaaf zal toeslaan en uitroepen: Dat behoefden wij waarlijk niet uit Frankrijk te halen!
Reeds de tweede regel van het stuk:

De zon rees langs de kruin van den Hymettus op, 
Van Theseus tempeltin verlichtend hel den top. 

beschenkt ons met een naslepend deelwoord, en met eene omzetting, welke wij gemakkelijk konden missen; en de vierde:

En, wijl ze op 't Parthenon haar' vuurgloed neêr liet dalen, 
Schoot ze, als tot afscheidsgroet, steels in den kerker stralen. 

verrijkt onze taal met een bijwoord, dat wij tot nu toe niet kenden, en ook niet in weiland konden vinden; terwijl de vijfde en zesde:

Men zag een gulden kiel, langs 't woelig pekelveld 
Bij 't heilig lofgezang ter haven ingesneld. 

niet slechts een schip over een veld doen varen, en dat wel over een veld van nat uit de harington, (wij kunnen ons met het woord pekelnat, ofschoon dan ook de Heer loosjes hier het gebruik voor zich hebbe, maar niet vereenigen) maar daarenboven eene onwaarheid behelzen, welke vlak strijdt met hetgeen Socrates later zegt, op bl. 5, waar hij, aan zijne leerlingen het schip wijzende, dat in het gezigt was, uitroept:

Mijn ziel bereikt, gelijk dit schip, weldra de haven. 

Indien hetzelve echter op bl. 1 de haven reeds ingesneld was, behoefde het er op bl. 5 niet meer in te komen. Het oorspronkelijke heeft dan ook:

On voyoit sur les mers une poupe dorée, 
Au bruit des Hymnes saints, voguer vers le Pyrée. 


{==611==} {>>pagina-aanduiding<<}

Kisselius:

Ginds dobberde uit de zee de rijkvergulde steven 
Bij 't schaatrend Pean op, om kustwaarts aan te streven. 

Om voort te gaan; de zevende:

't Was haar terugkomst, ach! die 't wreede vonnis velde, 
Die 't offers van het regt den laatsten dag voorspelde. 

behelst eene overtolligheid, die daarenboven ongerijmd is; want de terugkomst van het schip velde het vonnis niet; deze taak was reeds, vele dagen vroeger, door den Raad verrigt; alleen de voltrekking van het vonnis wachtte op de terugkomst. Wanneer men dezen halven regel laat wegvallen, is de zin goed, de vertaling getrouw, en men mist dat stootende tweemaal die.

Verder:

Doch zoolang 't lieflijk licht der zonne Griekenland 
Bescheen, verbood een wet, dat iemand ooit zijn hand 
Sloeg aan het veege hoofd, dong naar 't verbeurde leven. 

Gelijk de 9de en 10de regel hier geconstrueerd zijn, is de zin: dat, sinds de zon Griekenland bescheen, er eene wet bestond; hetgeen toch de meening niet is. Verbood moest voorafgaan, om te doen begrijpen, dat er eene wet bestond, die niet wilde, dat men de misdadigers ter dood bragt, zoo lang de zon aan den hemel stond. In den 11den regel staat weder tweemaal hetzelfde; men voege zijne laatste helft bij het insgelijks weggesnedene van den 7den.

Een wet, door heilgen angst den Grieken ingegeven. 

Deze 12de regel is een toonbeeld der hoogstmogelijke verlenging; hij is gemaakt alleen tot uitdrukking van het Fransche: de peur. Tot vergoeding, echter, mogen wij zeggen, dat de volgende zes (de 15de alleen uitgezonderd, in welken offer veel te algemeen en onbepaald en verscheiden niet juist is, daar dit woord meest van een' zachten dood gebruikt wordt) beter zijn, en het oorspronkelijke getrouw wedergeven:

{==612==} {>>pagina-aanduiding<<}


Dat ooit haar stralenglans, die 't levend hart verblijdt, 
Door oogen zonder blik onwaardig werd ontwijd; 
Of, dat een offer, bij 't ontijdiglijk verscheijen, 
Het leven en het licht ooit tweemaal zou beschreijen: 
Zoo snelt een balling heen van 's vaders erf en goed, 
Vóór nog Aurora's blik het wereldrond begroet. 

Wij hebben, tot bewijs onzer onpartijdigheid, juist deze eerste regels der navolging ter ontleding gekozen, daar ieder, gedachtig aan de spreuk: goed voorgedaan, half verkocht, in het begin zijn beste been nog al vooruit zet; en wij moeten dan ook in gemoede betuigen, dat er veel zwakker en weinig beter plaatsen dan deze in het werk van loosjes gevonden worden. De lezer heeft nu deze regels eens in het haarfijne met ons beschouwd; hij beproeve, of hij ook eenige der gemaakte aanmerkingen kan toepassen op die van kisselius, welke daarenboven de verdienste bezitten van in gelijk aantal te zijn als de oorspronkelijke van lamartine, en dus twee minder dan die van loosjes:

De zon schoot, rijzend van Hymettus top, haar glansen, 
Door 't floers des dageraads, op Theseus tempeltransen, 
En wierp, het Parthenon omstralend met haar' gloed, 
Ter vlugt in 't kerkerhol als waar 't een afscheidsgroet: 
Ginds dobberde uit de zee de rijkvergulde steven 
Bij 't schaatrend Pean op, om kustwaarts aan te streven, 
De kiel, wier t'huiskomst elk gedoemde, in Pallas muur, 
Ten teeken was gesteld van 't heilloos stervensuur! 
Maar 't oud gebruik verbood hun 't levenslicht te ontrooven, 
Voor zich de zon scheen in 't lönisch meer te dooven, 
Uit voorzorg, dat haar glans, die al wat leeft verblijdt, 
Door geen verstarden blik aanschouwd wierde en ontwijd; 
Of dat de onzalige, die de oogen look in 't sneven, 
Niet tevens 't zonlicht zou beschreijen met het leven: 
Zoo vlugt de balling ook van d'ouderlijken grond, 
Nog vóór Aurora daagt aan 't halve wereldrond. 

Wij hadden wel gewenscht, beide vertolkingen, zoo al niet gelijkelijk, dan toch de eene meer, de andere minder, aan het publiek te kunnen aanbevelen; maar de partijdigste lezer ziet het zelf, dat wij niet mogen, en dus houde men zich bij het zakformaat; dat is ook het gemakkelijkst.

No. XIII. Boekbesch. bl. 576, reg. 20, staat, door verkeerde correctie der laatste proef, aflag, lees afsa.





{==613==} {>>pagina-aanduiding<<}

Boekbeschouwing.

Bijbeloefening over den tweeden Brief van Paulus aan de Korinthiërs. Door H. van Heyningen, Predikant te Rijswijk. Te Delft, bij de Wed. J. Allart. 1827. In gr. 8vo. 529 Bl. f 4-80.

Bij de aankondiging van dit werk gevoelt zich Recensent in onaangename verlegenheid. Door vroegere Bijbeloefeningen over het Evangelie van mattheus en lukas, den Brief van paulus aan de Romeinen en diens eersten aan de Korinthiërs, heeft de Eerw. van heyningen over het algemeen grooten lof behaald; en toch wil ons deze Bijbeloefening over den tweeden Brief aan de Korinthiërs niet regt bevallen. Ook over den vroegeren arbeid zou ons gevoelen misschien eenigzins hebben verschild van dat der meeste Beoordeelaars. Daar wij nu eerst in de gelegenheid zijn, ons oordeel over dusdanigen arbeid mede te deelen, vangen wij aan met onbewimpeld onze gedachten te zeggen, dat namelijk deze Bijbeloefening meer de honding heeft van oefeningen over den Bijbel, dan wel de strekking, om den Lezer of Hoorder te oefenen in den Bijbel; welk laatste punt wel het voorname of liever eenige doel moet zijn van alle welingerigte Bijbeloefeningen.
Bij den vroegeren arbeid des Schrijvers viel dit misschien daarom minder in het oog, omdat de verscheidene aard der toen behandelde Bijbelboeken eene grootere uitvoerigheid scheen te verdragen. Doch juist gelijke behandeling van eenen Brief, die met het reeds vroeger verklaarde een groot verschil oplevert, maakt het gebrek nu meer tastbaar. De aanmerking van horatius:

Intererit multum, Davusne loquatur, an Heros, cet. 
't Verschil is groot, wie spreekt, een slaaf of Godenzoon. 

is op de natuur gegrond, en ook van toepassing bij

{==614==} {>>pagina-aanduiding<<}
het verklaren der Heilige Schrift. Er is groot verschil tusschen den verhalenden schrijver, den godgeleerden onderwijzer, den strengen bestraffer en vermaner, en den vaderlijken vriend, die zijn geheele hart uitstort en door hartelijke liefde dringt tot het goede. Dit onderscheid behoort ook de Uitlegger gestadig in het oog te houden, daar hij meer dan enkel de woorden heeft te verklaren. Dit zal wel het onderscheid doen in het oog vallen tusschen Bijbeloefening over mattheus en lukas als Evangelieschrijvers, tusschen den Brief aan de Romeinen, tusschen den eersten aan de Korinthiërs, en den tweeden aan dezelfde gemeente; welke laatste Brief, door de Akademische Verhandeling van Prof. royaards uitmuntend toegelicht, door kortheid van uitdrukking, door plotselinge overgangen, en door telkens op het onverwachtst veranderden toon, eene natuurlijke welsprekendheid bezit, welke in die mate geene kunst ooit kan of zal bereiken. De Uitlegger, die, door noodeloozen omslag, dit eigendommelijke van den stijl wegneemt, werpt te veel water in den wijn, en maakt een sterk gespierd ligchaam, door hetzelve te verrekken, tot alle krachtige werking ongeschikt en lam. Het is wel waar, dat de Eerw. van heyningen meest overal de gesteldheid van 's Apostels aandoeningen in den Brief juist doet opmerken; maar korte en meer kernachtige opheldering, voor welke deze Brief zulk eene uitnemende geschiktheid heeft, zou dit alles meer in het oog doen vallen. Het gezigt van den krachtvollen man werkt sneller en gemakkelijker op den aanschouwer, dan de wijdloopige, hoezeer dan ook naauwkeurige en geleerde, ontleding van deszelfs lijk. Zulk eene ontleding komt ons voor deze Bijbeloefening te zijn, waarbij wij de geleerdheid en het vernuft van van heyningen niet miskennen. Ook wij hebben dus gegronde aanmerkingen tegen de
lijvigheid, of, zoo als beter gezegd wordt, tegen de omslagtigheid, welke dit werk van van heyningen niet enkel kostbaar, maar, hetgeen meer zegt, ook minder bruikbaar maakt.
Indien men voor onze meening voldingend bewijs ver-
{==615==} {>>pagina-aanduiding<<}
langde, en wij gelegenheid hadden, dit hier uitvoerig aan te wijzen, zou ons vooral Hoofdst. XI hiertoe genoegzame stof opleveren. Dit hoofdstuk toch zal bij kernachtige vertaling en opheldering beter uitvallen, dan bij de omslagtige opheldering door den Schrijver, bl. 397-450. Conf. royaards, Disput. Inaug. de II Pauli ad Cor. Epist. pag. 109. Om hetgeen wij bedoelen meer in het oog te doen vallen, zullen wij onze opvatting, tegenover die des Schrijvers geplaatst, nog laten volgen. Ziehier dan slechts enkele stalen.

v.H.	Rec.
H. XI:1. Och of gij mij een weinig verdreegt in de onwijsheid! enz. enz. enz. Ja ook, liever, och toe verdraagt mij, duldt deze dwaasheid in mij.	Och of gij mij verdroegt in het weinigje dwaasheid! .... Ja ook mij verdraagt gij.
Vs. 4. Want, indien - - zoo verdroegt gij hem met regt, liever gereedelijk, eigenlijk schoon, zoo zoudt gij gereed zijn, om alles, wat gij op onze prediking voor waarheid en pligt erkend hebt, te verloochenen, enz. enz.	Want, indien - - zoo deedt gij wel (*), met hem te verdragen; want ik acht, enz.
Vs. 11. Waarom heb ik, bij mijnen arbeid onder u, unimmer bezwaard met de zorg voor mijn onderhoud? is het, omdat ik u niet lief hebbe? Deze bedenking enz. - God weet het.	Waarom? .... Omdat ik u niet lief heb? ..... God weet het!

Wij onthouden ons van verdere stalen en aanmerkingen, en wenschen den Eerw. van heyningen bij volgende gelegenheid meerderen tijd toe, om, hetgeen hij door tijdsgebrek nu zoo uitvoerig schrijft, dan meer beknopt en zekerlijk ook beter in het licht te kunnen zenden.





{==616==} {>>pagina-aanduiding<<}

Het zuchtend schepsel. Proeve eener eenvoudige verklaring van Rom. VIII:18-25. Door D.H. Wildschut. Te Amsterdam, bij J. van der Hey en Zoon. 1828. In gr. 8vo. VIII en 56 Bl. f :-60.

In dit stukje levert de Eerw. wildschut eene belangrijke bijdrage ter verklaring van eene niet zeer gemakkelijke Bijbelplaats. Als zoodanig bevelen wij deze Proeve allen deskundigen ter toetsinge aan. In de opvatting van het zuchtend schepsel verschillen wij van den Schrijver, maar onthouden hem daarom geenszins den lof, die hem als naauwkeurigen Bijbelverklaarder ook hier toekomt. Ons heeft hij namelijk niet overtuigd, dat πᾶσα ἡ κτίσις het Christendom, als eene nieuwe schepping van God, te kennen geeft. Naar ons gevoelen beteekent het het menschdom in het algemeen; terwijl, die gezegd worden de eerstelingen des Geestes te hebben, naar het doel des Apostels, de Christenen, niet blootelijk de Apostelen, zijn. Dan, ter nadere staving van dit ons gevoelen, in tegenstelling met dat des Schrijvers, ontbreekt ons hier plaats en gelegenheid. Doch, ook bij dit verschil van gevoelen, achten wij deze uitlegkundige bijdrage belangrijk, en eener nadere toetsinge waardig.

Zamenstel der Christelijke Zedekunde, door Dr. Frans Volkmar Rrinhard, in leven eersten Hofprediker van den Koning van Saksen, enz. Naar de laatste, vermeerderde en verbeterde Hoogduitsche Uitgaaf. Iste en IIde Deel. Te Deventer en Franeker, bij A.J. van den Sigtenhorst en G. IJpma. 1827, 28. In gr. 8vo. 966 Bl. f 8-: Bij inteekening f 6-:

Het oorspronkelijke werk, van welks vertaling wij een' tweeden druk aankondigen, heeft in de godgeleerde wereld grooten naam gemaakt en zal altijd hooge waarde

{==617==} {>>pagina-aanduiding<<}
behouden. De drie eerste deelen van het System der Christlichen Moral verschenen ten vierdenmale in 1802, 5 en 7. Het 4de deel kwam uit in 1810, en het laatste na den dood des beroemden mans in 1815. Naar deze laatste uitgaaf, welke, wat de eerste deelen aanbelangt, door reinhard zelven genoemd werd vierte vermehrte und verbesserte Auflage, wordt ons dit belangrijke werk in een' tweeden en, mogen wij zeggen, zeer verbeterden druk aangehoden.
Het werk van reinhard, als zoodanig, is algemeen en zeer gunstig bekend, en behoeft ook alhier noch aanprijzing noch beoordeeling. Het is thans alleen pligt voor ons, dat wij deze uitgave nader leeren kennen. Gemakkelijk zou zoodanig verslag te geven zijn, indien wij eene vergelijking wilden maken tusschen dezen en den vroegeren druk. Doch dit zou tot te groote uitvoerigheid ons verleiden, en ons brengen tot dit resultaat, dat, bij deze vergelijking, de tweede druk het van den eersten, bijna overal, verreweg wint.
Vooraf moest men dit reeds gissen, indien men slechts op de verschillende Vertalers let; dáár Mr. j. van der linden, hier Ds. p.c. molhuysen. Het geldt toch ook hier, dat een ieder in zijn eigen vak het meeste thuis is. Hiervoor zijn de bewijzen deels in de bijgevoegde aanteekeningen, deels ook in de meerdere zoetvloeijendheid, waardoor het werk van den Predikant boven dat van den Advocaat uitmunt. Eene enkele keer schijnt molhuysen te onbedacht het geleide van van der linden gevolgd te zijn; t.w. in de aanteekening, IIde deel, bl. 294, waar de Zendelinggenootschappen niet zeer gepast vermeld worden, maar die ook alzoo voorkomen bij van der linden (175.) IIde deel, bl. 302. Reinhard heeft, namelijk, I Band, S. 642 folg. a) gebezigd: Missionsanstalten; en de woorden in den tekst: ‘Diess heisst die Negersclaven in Amerika lieben, um seinen Nachbar nicht lieben zu dürfen,’ wijzen hier op de Jezuiten, en hun drijven en voorgeven

{==618==} {>>pagina-aanduiding<<}
met den Staat Paraguay (*). De Advocaat was met deze Missionsanstalten op vreemd grondgebied; maar de ander vergat hier het onderscheid, dat toch hij zeer goed kent, tusschen de Jezuitsche propaganda en het beter gestemde en gezinde Zendelinggenootschap. Wij maken alleen deze aanmerking hier ten nutte van het Nederlandsche Zendelinggenootschap, dat van verre en van nabij verlichting verspreidt, en dat van Jezuitsche streken en snoodheid zeer verre verwijderd is.
Den Heere molhuysen verzoeken wij vriendelijk, dat hij de bronnen, welke in het Nederlandsch voorhanden zijn, ook in onze moedertaal aanhaalt. Hiermede bedoelen wij niet de bloote vertaling van de titels der boeken, zoo als hij eene enkele keer doet, maar wederom op voorgang van van der linden. Zie molhuysen, IIde deel, bl. 422 in de aanteek., en van der linden (316) bl. 432. Maar wij verlangen daarbij te gelijk aanwijzing der bladzijden, waar het aangehaalde te vinden is. Juist dit maakt dezen tweeden druk meer bruikbaar voor onzen landaard, ook bij het bezit van het oorspronkelijke werk. Het zamenstellen der Registers op het einde van dit werk zal den bekwamen man hiertoe geschikte gelegenheid verschaffen. - Deze aanmerkingen, met de meeste onpartijdigheid gemaakt en medegedeeld, wilden wij niet achterhouden, omdat dit werk alle naauwkeurige zorg verdient, en de Eerw. molhuysen daaruit zien kan, niet hoe veel, maar hoe weinig wij op dezen zijnen arbeid hebben aan te merken.
Wij kunnen dit ons verslag niet eindigen, vóórdat wij ook de Uitgevers loffelijk hebben vermeld. In onzen tegenwoordigen Boekhandel bekommert men zich het minst om boeken, die, om nu de Boekverkoopers-taal te bezigen, lui zijn. Alles moet vroeg en als door stoom aan den man, en wel tegen tamelijk hoogen prijs. Het ove-
{==619==} {>>pagina-aanduiding<<}
rige vliegt dan spoedig henen, tegen een' derden van den eerst ontvangen prijs. Dat dit den Boekhandel vernielt, is even zeker, als dit weinig behartigd wordt. Op dezen regel maken de Uitgevers van dit werk eene wenschelijke uitzondering. Zij steken hun geld, dat bij een werk van langen adem niet weinig is, in een fonds van een wel lui, maar langzaam en zeker getrokken werk. Zij eischen voor zuiveren druk en goed papier eenen prijs, die zelfs buiten inteekening gering is, in evenredigheid met andere nieuwuitkomende werken. Wij gelooven, dat dit hun gedrag ten opzigte van reinhard's werk hun nimmer berouwen zal, en eindigen met den wensch, dat ook andere Boekhandelaars voor het vervolg de herhaling van dergelijke aanmerkingen, als wij hier mededeelen, zullen overbodig maken.




Geneeskundige Waarnemingen, door E.J. Thomassen A Thuessink, A.L.M., Phil. et Med. Doctor, Hoogleeraar in de Geneeskundige Faculteit aan de Universiteit te Groningen, enz. enz. enz. Te Groningen, bij J.R. Schierbeek. 1828. In gr. 8vo. f 2-70.

Bij de overweging, hoe vele nuttige bijdragen de vaderlandsche Geneeskunde van de hand des beroemden Groninger Hoogleeraars thomassen a thuessink, sedert eene reeks van jaren, mogt ontvangen, verheugen wij ons, dat hij, ongeacht zijne vorderende jaren en zwakke gezondheid, onvermoeid voortgaat, met ons de vruchten van zijnen arbeid, ter bevordering en uitbreiding dezer wetenschap, mede te deelen. De meest belangrijke ziekten zijn reeds door hem meer of minder uitvoerig, zoo in afzonderlijke werken, als in de voornaamste tijdschriften, vooral ook in het Geneeskundig Magazijn van de Heeren stipriaan luïscius, ontijd en macquelin, in de moedertaal behandeld, waardoor inzonderheid eene groote dienst gedaan is aan zoodanigen

{==620==} {>>pagina-aanduiding<<}
onzer Geneeskundige Landgenooten, die buiten staat zijn, of weinige gelegenheid hebben, om uitvoerige en in vreemde talen geschrevene werken te lezen. Het nut, dat hij hierdoor heeft gesticht, wordt dan ook naar waarde erkend.
De Roodvonk en Kinderpokken door den Schrijver vroeger, in zijne Geneeskundige Waarnemingen, zijnde behandeld, heeft hij geoordeeld, de Mazelen, als eene aan de eerstgenoemden na verwante uitslagziekte, insgelijks opzettelijk te moeten behandelen. Hij doet dit, als naar gewoonte, in eene zeer geleidelijke orde, op eene leerzame, duidelijke en geheel aan het praktisch oogmerk beantwoordende wijze. Na vooraf kortelijk het een en ander omtrent de geschiedenis dezer ziekte en de vroegste Schrijvers over dezelve te hebben gezegd, vindt men hier het beloop en de toevallen der mazelen in den eenvoudigen staat, voorts de verschillende complicatiën, anomaliën of onregelmatigheden, gevolgen, oorzaken, onderkenning, voorzegging en behandeling dezer ziekte voorgedragen. De Schrijver vergelijkt zijne eigene ondervinding, zoo in vroegeren tijd, toen hij te 's Gravenhage de Geneeskunst uitoefende, als later, verkregen, in onderscheidene, door hem te Groningen waargenomene, mazel-epidemiën, met die van andere, zoo in- als uitlandsche Geneeskundigen; waarbij hij eene ongemeene belezenheid in de hedendaagsche schriften over dit onderwerp aan den dag legt. De verhandeling bevat, in een kort bestek, al het voorname en belangrijke, wat tot de kennis dezer zoo gewigtige ziekte kan gerekend worden te behooren. De aanwijzingen ter behandeling, zeer verschillende naar de onderscheidene wijziging, welke de ziekte kan aannemen, en de bijkomende omstandigheden, waarmede dezelve kan gepaard gaan, worden juist en oordeelkundig opgegeven.
Belangrijk is mede de bijdrage van den zeer kundigen Groninger Geneesheer oudeman, welke in haar geheel in de verhandeling is opgenomen, omtrent eene epidemie van valsche mazelen, in 1811 waargenomen, en

{==621==} {>>pagina-aanduiding<<}
derzelver onderscheidingskenmerken van de ware, alsmede van de Rubeola of de Rötheln der Duitschers. Ten aanzien van de oorzaak der mazelen, of dezelve namelijk altijd door eene eigene smetstoffe worden voortgebragt, dan of zij zich ook, onder sommige omstandigheden, van zelve kunnen ontwikkelen, - tot welk laatste gevoelen eenigen, als hildebrand en authenrieth, overhellen, - staat de Hoogleeraar thuessink, die te voren alleen het eerste geloofde, thans in twijfel. Hij merkt intusschen aan, dat de smetstoffe dikwijls langs geheime wegen kan worden overgebragt, zonder dat men zulks altijd kan nagaan, zoodat er mazelen door werkelijke besmetting geboren worden, die zich van zelve schenen te hebben ontwikkeld. Zoodanige onmerkbare overbrenging wordt gestaafd door een merkwaardig voorbeeld. Eene Dame in 's Hage schreef een' brief in eene kamer, waarin hare kinderen aan de mazelen ziek lagen. Dezelve bleef bij toeval eenige dagen in die kamer liggen, en werd naderhand met den post naar Cassel verzonden aan haren zoon, een' Officier in Hessische dienst. Deze kreeg kort na de ontvangst van dezen brief de mazelen, die in Cassel niet waren; en de ziekte werd door hem ook aan anderen medegedeeld. Niet minder gewigtig is de waarneming ten aanzien van het wederkeeren der mazelen bij hetzelfde voorwerp, waarvan door genovesius, richter, vogel en anderen voorbeelden worden aangehaald. Dr. oudeman heeft zulks ook meermalen in dezelfde epidemie opgemerkt. Lijders, die hij, kort te voren, aan de mazelen zag lijden, werden, na verloop van drie of vier weken, wederom even sterk, of liever nog sterker dan de eerste keer, door de mazelen aangetast. In het begin verwonderd over dit vreemd verschijnsel, merkte hij naderhand op, dat dit alleen gezien werd en plaats had bij hen, welke
zich te vroeg aan gure koude hadden blootgesteld, en alzoo de natuur in hare pogingen, om zich van de overwonnene schadelijke stoffe door de uitwaseming te bevrijden, hadden tegengewerkt, en dezelve, als het ware, getergd en uitgelokt tot een'

{==622==} {>>pagina-aanduiding<<}
tweeden kampstrijd. Recensent kan deze ondervinding door zijne eigene bekrachtigen, daar hij zich gevallen van soortgelijken aard herinnert, dat, namelijk, het uitslag, in het beloop der ziekte, onderdrukt werd, waarbij de lijders schijnbaar spoedig van dezelve bevrijd werden, terwijl, weinige weken naderhand, de mazelen op nieuw te voorschijn kwamen, zoodat men zeggen zou, dat de ziekte ten tweeden male, bij dezelfde personen, terugkeerde, welke evenwel slechts als het vervolg der vroeger gestoorde uitbotting moest worden beschouwd. - Wij durven vertrouwen, dat deze verhandeling niet minder, dan de overrige schriften des Hoogleeraars, aan hare nuttige bedoeling zal beantwoorden, en wenschen, dat dezelve vooral door jonge Geneesheeren, als handboek, bij de behandeling der mazelen, vlijtig worde geraadpleegd. Zij zullen daarin een' veiligen leidsman aantreffen, die hen, in de verschillende en moeijelijkste gevallen dezer somwijlen, bijzonder ook wegens hare gevolgen, gevaarlijke ziekte, niet verlegen zal doen staan.
Een bijvoegsel over den sulphas chinini bevat zeer gewigtige overwegingen, betreffende het gebruik van dit nieuwe middel, vergeleken met dat van den koortsbast en sommige bereidingen van denzelven. - Deze bedenkingen zijn inderdaad, in den tegenwoordigen tijd, de aandacht ten hoogste waardig. Men behoeft voorzeker niets aan het volkomen bevestigde nut van dit zwavelzure kina-loogzout, en het voordeel, dat hetzelve, in vele opzigten, boven den koortsbast bezit, te kort te doen, om eenen billijken twijfel te voeden, of, door deszelfs algemeen gebruik, dat der kina niet te veel verdrongen is geworden, daar de overige bestanddeelen, welke in dezen bast met de loogzoutige vereenigd zijn, in vele gevallen, mede een groot vermogen bezitten, om de koorts duurzaam te genezen. Wij gelooven geheel met den Hoogleeraar, dat, in ons land, in de beide afgeloopene jaren, door dit middel, zeer vele menschen in het leven zijn gebleven en tot vorige gezondheid teruggebragt, die zonder hetzelve eene prooi des doods zouden zijn geworden;

{==623==} {>>pagina-aanduiding<<}
dan niet minder stemmen wij hem toe, dat er veel sulphas chinini onnut gebezigd en verspild is, en dat deszelfs aanwending, als koortsverdrijvend middel, al te eenzijdig is geworden. De treurige omstandigheden, welke, in ons land, de aanwending van dit gezegende middel, kort na deszelfs uitvinding, zoo noodzakelijk en algemeen hebben gemaakt; de beknopte vorm, waarin het gegeven wordt; de gemakkelijkheid van hetzelve met zich te voeren, om er zich zelfs in gezelschap, in schuiten en op postwagens van te kunnen bedienen, schijnt voorzeker mede aanleiding te hebben gegeven, dat men het, in sommige gewesten, schier als een gewoon huismiddel is begonnen te beschouwen. Ja, ziet men daarmede zelfs niet wel eens roekeloos omgaan, door zoodanige lijders, die, aan het gedurig terugkeeren der koorts onderhevig, alleen in het voortgezet en versterkt gebruik van dit, inderdaad niet onverschillige, middel hunnen troost zoeken, hetzelve, zelfs buiten voortdurende raadpleging met den Geneesheer, blijven nemen, en bij wie pillen of poeders van den sulphas chinini bijna even gemeenzame middelen tegen de koorts zijn geworden, als de pepermunt-koekjes tegen de winden, of de pâte de jujubes tegen ligte verkoudheden? Daar in zoodanige langdurige gevallen er aan andere aanwijzingen moet worden voldaan, om het terugkeeren der koorts te beletten, houden wij ons overtuigd, dat bij velen de kwijnende toestand, van gedurige recidiven vergezeld, aan het onvoorwaardelijk gebruik van het bedoelde koortsmiddel moet worden toegeschreven, door hetwelk wel de koorts telkens wederom wordt onderdrukt of weggenomen, maar waardoor de wezenlijke oorzaak, gelegen in infarctus van de vena portarum, van de lever en milt, of wel in eene atonische gesteldheid der buiksingewanden, enz. uit welke de koorts bij voortduring ontspruit, ongemoeid blijft,
of althans niet krachtdadig genoeg wordt aangetast en uit den weg geruimd.
De Heer thuessink deelt mede, hoe hij gewoon is zijne lijders te behandelen, en maakt op vele omstanstandigheden opmerkzaam, waarin de zwavelzure chinine

{==624==} {>>pagina-aanduiding<<}
boven den cortex peruvianus, of deze boven den eersten te verkiezen zij, - wanneer en hoe de koortsverdrijvende aanwijzing door andere, b.v. zamentrekkende, ontbindende en ontlastende middelen behoort ondersteund te worden, ten einde de koorts grondig uit te roeijen. - De wijze, om den sulphas chinini uitwendig tegen de tusschenpoozende koorts aan te wenden, is, tot dus ver, niet zeer gewoon. Verscheidene waarnemingen worden hier medegedeeld, welke ten bewijze verstrekken, dat dezelve daardoor kan worden genezen. - Eindelijk wordt gehandeld over het nut, hetwelk van het harsachtig overblijfsel, waaruit de chinine is getrokken, kan worden gemaakt, daar dit nog altijd eene zekere hoeveelheid dezer zelfstandigheid bevat, waardoor het eene koortsverdrijvende kracht bezit, gelijk zulks door de waarnemingen, aan den Schrijver, door de Geneesheeren nanninga, hoffman, de vries reilingh, medegedeeld, en door die van buitenlandsche Geneeskundigen, bevestigd wordt. - Een welgelijkend Portret des Hoogleeraars versiert het werk.
Men zal uit dit verslag de belangrijkheid van dit stuk, ook voor den praktischen Geneesheer, kunnen afleiden. Wij hopen, dat het den waardigen en geleerden thuessink verder niet aan lust en krachten moge ontbreken, om, ten voordeele der lijdende menschheid, nog langen tijd, op dezelfde wijze, werkzaam te blijven, zoo als hij zulks steeds geweest is.




Geschiedenis van Italië, van af den val van het Westersch Rijk tot aan den aanvang der Oorlogen, na de Fransche Omwenteling. Door George Perceval. Uit het Engelsch vertaald. Isten Deels 1ste en 2de Stuk. Te Deventer, bij J. de Lange. 1827. In gr. 8vo. f 4-80.

In eene voorrede van den vertaler lezen wij: ‘Eene volledige, maar tevens beknopte, geschiedenis van

{==625==} {>>pagina-aanduiding<<}
Italië, van af den val van het Westersch Rijk tot aan de oorlogen, welke een gevolg der Fransche omwenteling waren, onthrak, naar het oordeel van bevoegde geschiedkundigen,’ enz. In eene andere, van den schrijver, geeft deze ons verslag van het voornaamste en beste, dat hieromtrent was gedaan, het minvoldoende van elk afzonderlijk aanwijzende, en vooral, waarom hij van het werk van sismondi, welks voortreffelijkheid hij anders erkent, geene vertaling, maar liever een eigen stuk heeft geleverd, waarbij hij ook zelf de bronnen raadpleegde; gelijk hij telkens onder den tekst aanwijst, waar hij ieder verhaal geschept, of wien hij daarbij geraadpleegd heeft.
Men kan niet ontkennen, dat hij ons, op deze wijze, een belangrijk en niet wijdloopig geheel heeft geleverd, waarvan het eerste gedeelte wel min uitlokkend voor gewone lezers kan schijnen, maar zeker niet voor den onderzoeker, die zoo gaarne de vestiging van den staatkundigen toestand van het nieuwere Europa, met name die van het leenstelsel, in onderscheidene landen, gadeslaat en met elkander vergelijkt.
In twee deelen is het werk bevat, van welke ons hier het eerste, tot gerijf der leesgezelschappen in twee stukken, wordt geleverd, behelzende in vijf hoofdstukken, elk wederom van twee afdeelingen, de geschiedenis van af (is des vertalers geliefde uitdrukking) den val van het Westersch Rijk, tot aan het midden der veertiende eeuw.
Wat nu ons oordeel, zoo over de belangrijkheid van het onderwerp, of der stoffe, als over de behandeling derzelve door den oorspronkelijken schrijver, en de overbrenging in onze taal, betreft; buiten tegenspraak is het nieuwere Italië voor de geschiedenis van Europa, der beschaving en letteren, van handel en zeevaart, en der menschheid in het algemeen, uiterst gewigtig. Daarenboven brengen de veelvuldige omwentelingen, de bloei en val van onderscheidene staten en geslachten, zoo wel als de levendigheid van het volkskarakter, eene

{==626==} {>>pagina-aanduiding<<}
groote mate van afwisseling in die geschiedenis, zeer geschikt om de aandacht bezig te houden. Zoo ver echter het tegenwoordige deel gaat, is dit onderhoudende zelden van de aangenaamste soort, maar wordt het menschelijk gevoel, door gruwelen en jammeren, door dwaze woeling van hartstogten en partijschappen, dikwijls op de pijnbank gebragt, en ontstaat hieruit zelfs eene zekere eentoonigheid van telkens wederkeerende ongeregeldheden, waarbij men vraagt: hoe kon een land, in zichzelve zoo verdeeld, nog blijven bestaan? hoe kon er eenig gerust genot van het goede des levens plaats hebben? en vooral, hoe kan men (gelijk toch, althans elders, meermalen geschiedde) dien goeden ouden tijd terugwenschen?
Wat de behandeling aangaat, dezelve heeft grootelijks hare moeijelijkheden. Want het duurt niet lang, of Italië is in eene menigte van onderscheidene, kleinere en grootere staten verdeeld, die elk hunne eigene belangrijke lotgevallen hebben, welke, behalve eigen gewigt, veelvuldigen invloed op het geheele beloop der zaken bezitten. De schrijver moet dus telkens op de bijzonderheden nu van deze, dan van die republiek of vorstelijke regering terugkomen, waardoor de geleidelijke voortgang met den tijd moeijelijk, en bijzondere oplettendheid op de nevensgevoegde jaartallen van den lezer gevorderd wordt. Wij moeten echter bekennen, dat hieraan zoo veel mogelijk is te gemoet gekomen, vooral doordien onbeduidende tijdperken, bij elken staat, slechts met een' pennetrek aangewezen, en de beknoptheid dus bevorderd wordt. Buitendien is 's mans stijl en trant zeer verdienstelijk, het verhaal helder, de schets der karakters fiksch, de beredenering der omstandigheden overtuigend, het geheel vol blijk van vlijt en onpartijdigheid. Het is waar, men zou wel wat meer overzigt - van den gang der beschaving, van de houding en den invloed der Paussen, enz. enz. - kunnen wenschen, gelijk dat elders, het zij aan het slot van elk tijdperk, of wel in inleidingen, wordt gevonden; maar de beknoptheid verbood dit misschien, of men achtte beter, de gevolgtrekking gen voor den onpartijdigen lezer te laten.

{==627==} {>>pagina-aanduiding<<}

Na zulk een gunstig oordeel over inhoud en bewerking, kan men dan niet nalaten, vertaler en uitgever te danken, dat zij zulken boek, liever dan minbeduidende lectuur, op onzen grond hebben willen overbrengen, en hun den meesten aftrek van hetzelve te wenschen. De vertaling is, over het geheel, duidelijk en wel. Zelfs flaagde de overgebragte poëzij, hier en daar in eene noot, niet kwalijk. Eigene gedachten van den vertolker hebben wij, buiten de korte voorrede, niet aangetroffen. De druk zou bevalliger zijn, zoo de letter wat kleiner, of anders het wit tusschen de regels wat meerder was; waarbij nog komt, dat de letters van vele bladzijden, in ons exemplaar althans, op de keerzijde doorschijnen, hetgeen de oogen, onder het lezen, vermoeijend aandoet.





Het gedrag van Prins Maurits van Oranje omtrent de Remonstranten verdedigd tegen de Aanmerkingen van Adr. Stolker, door Mr. C.M. van der Kemp. Te 's Gravenhage, bij de Erve J. Thierry en C. Mensing en Zoon. 1828. In gr. 8vo. VII en 165 bl. f 1-40.

Wederom eene brochure wegens onze oude veete in de zeventiende Eeuw! Heeft een tijdsverloop van meer dan twee Eeuwen dan nog de driften niet doen bedaren? Heeft barneveld's bloed dan nog den haat zijner vijanden niet verzoend, en laat men niet af, van in de asch des grijzen Staatsmans zoo wel, als in die van zijnen kweekeling en - overwinnaar, te woelen? ... Wij hebben onlangs verslag gedaan van een stukje des Eerw. stolker over Prins maurits, als geenszins de vijand der Remonstranten geweest zijnde. De Remonstrantsche Leeraar en grondige kenner onzer Vaderlandsche Geschiedenissen meende daarmede zekerlijk eene toenadering te bewerken tusschen de vereerders van maurits, ook als Staatsman, en die van oldenbar-
{==628==} {>>pagina-aanduiding<<}
neveld, en het karakter van den Held van Nieuwpoort in een gunstiger daglicht - ten minste op sommige punten - te doen voorkomen. Maar zoo hij de tegenwoordige drijvers der Kerkelijke Regtzinnigheid en Godsdiensthaat, de bogermans, triglands en aarssens van dezen tijd, daarmede heeft denken te winnen en te bevredigen, zoo heeft hij zich deerlijk vergist. Deze menschen weten van geenen vrede; hunne leus is niet eenheid door vrede, maar vrede door eenheid; en dit is hun Evangelie, in tegenstelling van dat van jezus christus, (zie het onderhavige stukje, bl. 65.) Dus zeide eens een edele Schot, volgens tacitus, van de Romeinen: Terwijl zij alles (door hun geweld) tot eene eenzaamheid maken, noemen zij zulks vrede. Heerschen! alleenheerschende Kerk! ziedaar hunne leus. Wie de Godsdienst met het zwaard in de vuist tegen alle binnen- en
buitenlandsche vijanden beschermt, die is hun Held, (zie bl. 60.) Maurits is nu eenmaal de Heilig dezer lieden, een man zonder vlek of rimpel, die zelfs boven de kleinste gebreken verheven is, en wien men in alles mag en moet verdedigen, omdat hij - onverdraagzaam was. De Heer stolker heeft dus zeer slechten dank bij deze lieden behaald, omdat hij hem eenigermate als verdraagzaam, en slechts door de omstandigheden en staatkundige betrekkingen tot geweld weggesleept, heeft doen voorkomen. - Ditmaal heeft de Heer van der kemp, een jong Advocaat in den Hage, zich tot kampioen voor maurits en der Synode van Dordt, of hare doordrijvers, opgeworpen, welke door het boekje van den Eerw. stolker met de blaam, die aan maurits ontnomen werd, belast scheen te worden. Hij gaat stolker van stap tot stap na; en wij moeten der waarheid hulde doen, met te zeggen, dat hij daarin somtijds veel scherpzinnigheid, en eene bekwaamheid in het verdedigen eener kwade zaak aan den dag legt, die hem in zijn beroep wel zeer kan te pas komen, wanneer hij soms voor misdadigers heeft te pleiten.
Wij zouden deze harde uitdrukking niet gebruiken, in-
{==629==} {>>pagina-aanduiding<<}
dien de Heer van der kemp zich niet aan eene zoo in het oog loopende partijdigheid had schuldig gemaakt, dat hij alles, wat tegen maurits is, voor leugenachtig, ja voor vervloekte leugen, dom verdichte valschheid, voor verfoeijelijke lastering verklaart (bl. 125, 126), en daarentegen alle de, ook nog zoo onwaarschijnlijke praatjes, ja zelfs - het is onbegrijpelijk - zekere verdichte, blijkbaar alle teekenen van onwaarheid dragende tijdingen uit den geheimen Raad van Spanje, uit een ellendig pasquil van dien tijd, als eene kostbare bijdrage in een Naschrift mededeelt, omdat oldenbarneveld daarin voor verrader des Vaderlands en loontrekker van Spanje verklaard wordt door - eenen brief des Konings zelven. Daarentegen komen de getuigenissen van uitenbogaert, brandt, furmerius, le clerc en anderen in geene aanmerking. Het doel van van der kemp is, vooreerst te betoogen, dat maurits geheel zoo onkundig in de Godsdienst niet was, als men gemeenlijk denkt. Inderdaad hebben zijne gronden hiertoe veel schijn; en wij zouden de vertelling wegens zijne verwisseling der gevoelens van gomarus met die van arminius, in tegenwoordigheid van zijnen neef willem lodewijk, inderdaad voor ongegrond houden, daar op het gezag des berigts nog al wat valt aan te merken en de misvatting al heel erg is, zoo niet de bijzonder naïve toon des verhaals en menige uitdrukking ons het merk der waarheid schenen te dragen. Evenwel, het kan zijn, dat dit een misverstand of een sprookje is. Maar 's mans gezegde: Ik weet van geen Praedestinatie, of ze graauw of blaauw is; maar wel, dat des Advocaats pijpen en de mijnen geen
één geluid staan, is zoo karakteristiek, zoo geheel in den brusken toon van een' krijgsman, en rust op zulk goed gezag, dat hetzelve onweêrlegbaar is, en dat alle de redeneringen onzes Schrijvers tegen hetzelve (bl. 9) niets afdoen, daar die slechts op eene vooronderstelde vraag rusten. Ook de verdere getuigenissen voor stolker's gevoelen tracht hij één voor één te ontzenuwen; doch, hoezeer dezelve door

{==630==} {>>pagina-aanduiding<<}
zijn betoog eenigermate verzwakt worden, zoo levert nogtans de bijeenvoeging dier van verschillende kanten gekomene getuigenissen een vermoeden op, dat dezelve wel eenige waarheid zullen behelzen, en dat maurits zich meer om de staatkunde van zijnen mededinger, dan om de belangen der Kerk zal hebben bekommerd. Wij vinden dit zelfs in de grove dwaling bevestigd, die maurits de Voorzienigheid met de voorbeschikking tot eeuwige zaligheid of verdoemenis doet verwisselen, even alsof de eerste zonder de laatste niet kan bestaan! - Het geval, door trigland verhaald, waarin maurits, als een doorgeleerd twistredenaar, oldenbarneveld vastzet, wordt door geen genoegzaam gezag bevestigd, en komt ons zeer onwaarschijnlijk voor. Nogtans erkennen wij, dat dit punt door van der kemp over 't algemeen wèl behandeld wordt, en dat dit het beste is van het boekje.
Daar hij het met stolker over 't algemeen eens is in de stelling, dat maurits in den beginne slechts kerken aan de Contra-Remonstranten wilde bezorgen, en aan beide gezindten vrijheid van Godsdienst en gelijkheid van voorregten toestaan, zoo stappen wij de vitterijen over, door hem tegen de bijzonderheden van stolker's betoog te berde gebragt, daar zij van geen belang zijn. Tusschenbeiden nogtans zien wij de denkwijze van den Heer van der kemp, daar hij bl. 42 met zoo vele woorden zegt: dat het aan paulus, die de Gemeente Gods vervolgde, meenende Gode daarmede eene dienst te doen, niet zou geoorloofd geweest zijn, van dit zijn voornemen af te zien!!! Uitmuntend! Vervolging is dus pligt, wanneer de verdwaalde mensch meent, dat zijne Godsdienst hem dit gebiedt! Zijn hiermede niet filips II, alva, torquemada, de Inquisitie en de Albigenser-oorlogen geregtvaardigd, wanneer slechts de dweepers niet uit bijoogmerken handelden? Dat de geest der Inquisitie den Schrijver bezielt, blijkt ook elders. Op bl. 83 zegt hij van de Leydsche Synode, die den armen bertius, om ongeloof in de Praedestinatie, en om-
{==631==} {>>pagina-aanduiding<<}
dat hij nïet gezind was met de Kerk te verzoenen, (de eigene uitdrukking der Inquisitie) van zijn ambt deed afzetten en tot wanhoop bragt, zoodat de man eindelijk Roomsch werd: Dit heeft niet de Synode, maar, op haren getrouwen raad, hebben het de Curatoren der Akademie gedaan. Dus verbrandde voorheen ook de Inquisitie niemand, o neen! de zachtmoedige Regtbank gaf de
gevangenen slechts aan den wereldlijken arm over; doch wee dien arm, zoo hij de gevangenen niet verbrand, en wee die Curatoren, zoo zij bertius niet afgezet hadden! Op bl. 85 lezen wij van eene Contra- Remonstrantsche braafheid. Is dit misschien eene braafheid van eene bijzondere soort? Komt in het wetboek dier braafheid mogelijk voor, dat men zijnen weldoener, den vriend zijns Vaders en des Vaderlands, na eene veertigjarige dienst, om een verschillend begrip in Godsdienst en Staatsregt mag doen ter dood brengen? - Stolker zoekt maurits te verschoonen door den drang der omstandigheden: hij ijverde slechts tegen de Remonstranten als aanhangers van barneveld, en kon hun naderhand, toen de tegenpartij ééns volkomen meester was, de hand niet meer boven 't hoofd houden; daardoor zouden dan ook sommige zijner beloften, aan de Remonstranten gedaan, krachteloos zijn geworden. Maar van der kemp begrijpt, dat dit met 's Prinsen vast karakter niet strookt, en hierin heeft hij misschien geen ongelijk; maar, om hem van ongelijkheden aan zichzelven vrij te pleiten, legt hij hem eene andere, grootere misdaad, het breken van zijn woord, met opzet en voorbedachten rade, te last. Eerst zou hij, doch slechts tot behulp, vóór de afzondering geweest zijn, omdat barneveld nog te magtig was, om den Gomaristen de heerschappij te bezorgen; en toen zou hij dan ook den Utrechtschen Predikanten een afzonderlijk Kerkgenootschap hebben beloofd. Doch dit was slechts zijn secundair gevoelen. Zijn primair gevoelen, de Nationale Synode, kon hij toen nog niet doorzetten. Naderhand gelukte zulks; en toen was maurits de man, die zijn woord, aan de
Utrechte-
{==632==} {>>pagina-aanduiding<<}
naren gegeven, en alle zijne vorige verzekeringen, voor niets rekende, en beweerde, dat de rust der Kerk geene twee verscheiden Gereformeerde leeren tevens kon dulden, noch in kerken, noch NB. in huizen. En dit laatste, eene Inquisitie, eene schending der burgerlijke vrijheid van de grofste soort, verdedigt een Regtsgeleerde in de negentiende Eeuw!
Gedurig komt van der kemp terug op de echt Gereformeerde leer, het Calvino-Gomarismus; hij wil de Remonstranten volstrekt niet Gereformeerd genoemd hebben, en durft zeggen, dat het een leugenverhaal is, dat zwinglius zou gedacht hebben zoo als naderhand de Remonstranten. Doch hebben niet de twee achtbare Schrijvers van de Geschiedenis der Hervormde Kerk, de Hofprediker Zijner Majesteit, dermout, en de Hoogleeraar in de Godgeleerdheid bij het Gereformeerde Kerkgenootschap te Groningen, ypeij, bewezen, dat het Zwinglianismus, hetwelk ongelijk zachter dacht omtrent de Goddelijke besluiten dan het Calvinismus, hier in de Noordelijke Provinciën in het eerst de meeste aanhangers telde, en eerst door de Walen, Brabanders en Vlamingen uit de Zuidelijke Provinciën, die aan de leer van calvijn zeer gehecht waren, verdrongen is?
De drift van maurits, die hem somtijds tot onbetamelijke daden, en zelfs in de Statenvergadering tot een' klap aan een' Vrieschen Afgevaardigde zou hebben vervoerd, ontkent van der kemp ten stelligste, en spreekt niet dan van zijne gematigdheid. Hij wordt daarover zelfs zoo verschrikkelijk boos, dat hij niet alleen tegen den Geschiedschrijver furmerius, die het schrijft, alle scheldwoorden uitput, maar ook Prof. tydeman, die het mededeelt, in verdenking brengt en zijne daad schandelijk noemt. (Doch men zie het feit en de geloofwaardigheid van furmerius gestaafd in de Nieuwe Mnemosyne, bl. 392-398.) Hij gelooft daarentegen gaarne, dat oldenbarneveld den Prins het land had willen uitjagen, omdat deze dit eenmaal gezegd heeft; - dat dezelfde Staatsman den razenden stap zou hebben willen

{==633==} {>>pagina-aanduiding<<}
doen, die hem de geheel door gal en Godsdiensthaat verbitterde trigland toeschrijft, om eenige burgers van den Hage zonder form van proces te doen onthoofden, als ten voorbeelde voor anderen: dit alles en nog meer gelooft van der kemp zeer gaarne, zoodra het slechts den gehaten Advocaat betreft. - Er is echter nog één punt, waarop stolker, uit kieschheid en eene fijngevoeligheid, die hem eer aandoet, niet was blijven stilstaan; de afkeer van maurits tegen uitenbogaert, uit hoofde van diens berisping zijner ongeregelde zeden. Daar maurits in allen opzigte een Heilig moest zijn, kon deze snaar niet onaangeroerd blijven. Doch daarmede heeft zich van der kemp deerlijk in 'tnet geholpen, en zijnen Patroon eene allerslechtste dienst gedaan. Na uit de aanteekeningen op brandt de beschuldiging te hebben overgenomen van eenen Kamerdienaar des Prinsen, die slechte vrouwlieden in het Hof had toegelaten, en zulks, vóór zijne teregtstelling, - hij moest wegens moord sterven - aan uitenbogaert bekend had, wordt dit, met veel omhaal van woorden en scheldwoorden, zonder eenig geldig tegenbewijs, als vervloekte laster, als vuige laster gekenmerkt (bl. 147, 148), en maurits als een strikt zedelijk mensch voorgesteld, die slechts om redenen, zijne familie betreffende, met de linkerhand aan de Freule van mechelen getrouwd was, hetwelk uit niets blijkt. (De Freule van mechelen was Roomsch, hetwelk ten aanzien van dezen gehoorzamen en ijverigen Zoon der Kerke nog al vreemd is.) Maar, om dien onbesproken wandel te bevestigen, waren onzen Schrijver plaatsen van de groot, meerman en carleton in den
weg, die hij opruimen moest. Met de twee eerste ging dit nog al; maar op de derde, van eenen ijverigen voorspraak van maurits en gezworen vijand van barneveld, leed zijne logica schipbreuk. Men hoore zelf; de plaats is te curicus, om ze niet geheel, zonder aanmerkingen, mede te deelen: ‘Meer zekerlijk doet tegen ons gevoelen af het zeggen van den Engelschen Afgezant carleton

{==634==} {>>pagina-aanduiding<<}
in eenen brief van den 1 Mei 1616, waarin hij slechts in het algemeen verklaart, dat maurits zich in zijne nachtwandelingen veel vrijheid veroorloofde. Het schijnt wel, dat men hierdoor een oningetogen levensgedrag verstaan moet; en in dit geval weet ik onzen maurits niet volkomen te verdedigen. Alleen vraag ik, of carleton goede gronden van wetenschap heeft kunnen aanvoeren, of dat dit zijn zeggen alleen maarsteunt op losse geruchten, gelijk wel denkelijk is. Carleton was nog geen twee maanden in den Haag; is het dan wel aannemelijk, dat hij met volle eigene verzekerdheid zoo iets heeft kunnen schrijven? Dan al nemen wij de zaak op het ergste, en al gelooven wij, dat maurits in dien tijd minder ingetogen geweest is; zeker gaat het, dat men hem na 1616, toen hij zich openlijk voor de Contra-Remonstrantsche partij heeft beginnen te verklaren, tot zijnen dood toe het verwijt van een weelderig leven niet meer kan ten laste leggen, gelijk hij dan ook zonder eenig bezwaar in dit opzigt schijnt gestorven te zijn.’ (Wij wenschten wel te weten, uit welke onbekende stukken van der kemp die bekeeringsgeschiedenis van den te voren zoo lossen Prins heeft ontleend.) Nog een karakteristieke trek, die doet zien, dat de devote van der kemp gelooft, dat zijn Heilig alles, wat tot hem in betrekking staat, hoe schandelijk ook, vereert: ‘Is het te denken, dat die vrouwspersonen zelve, die de eer hadden met den Vorst in zulke naauwe aanraking te zijn, dit nimmer zouden hebben verbreid?’ Elders zegt hij met zoo vele woorden, dat, al was het, dat eene Synode decreteerde, dat wit zwart en zwart wit was, de leden harer Gemeente zich
daaraan zouden hebben te onderwerpen, of het Kerkgenootschap te verlaten! (bl. 96.) Zóó ver hebben, naar wij weten, zelfs de Roomschen de magt hunner Conciliën niet uitgestrekt.
Doch genoeg, en misschien reeds te veel. Wij eindigen met eene vergelijking van het gedrag onzes geliefden Mo-
{==635==} {>>pagina-aanduiding<<}
rarchs met dat van maurits in een dergelijk geval. De laatste wil de door woelzieke geesten opgeruide Gemeente niet doen bedaren, maar integendeel de scheuring helpen tot stand brengen, en eindelijk een achtbaar gedeelte der Natie door dolle Kerkelijken van openbare en huiselijke Godsdienstoefening versteken. De eerste belet de beginselen der scheuring. De Vijgeboomianen willen eene afzonderlijke Kerk hebben; men bedenkt de veruitziende gevolgen, en weigert hun die. Daarentegen leven alle Protestantsche Gezindten, onder de schaduw van den beschermenden troon, in de zoetste eendragt. De Leeraars der Hervormde Kerk, te Rotterdam, van den oudsten, den waarlijk eerbiedwaardigen hoog, te beginnen, vervullen liefdebeurten bij de Remonstranten, op derzelver verzoek. Van hunne zijde opent zich menige Hervormde Kerk voor den thans zoo beroemden Hoogleeraar der Remonstranten. - Neen! dit land, deze tijd deugen niet meer voor den Heer van der kemp. Hij ga naar Spanje, naar Portugal, en beleve dáár zijne beginselen onder een' anderen vorm!





De Heerschappij der Turken in Europa, naar het Engelsch van Lord John Russel. Te Leeuwarden, bij Steenbergen van Goor. In gr. 8vo. 108 Bl. f 1-:

J.A. Oostkamp, korte geschied- en aardrijkskundige Beschrijving van het tegenwoordige Europisch Turkije, ten dienste van Couranten-lezers. Tweede vermeerderde Druk. Met een Landkaartje van het Tooneel des tegenwoordigen Oorlogs. Te Zwolle, bij J.L. Zeehuisen. In gr. 8vo. 48 Bl. f :-90.

Het Turksche Rijk, deszelfs verschillende bevolking, bestaanmiddelen, zeden enz. aardrijks- en staatkundig beschouwd, ter opheldering van het aldaar gebeurde, door een' Nederlander. Te Delft, bij B. Bruins, en te Amsterdam, bij T.B. Groebe. In gr. 8vo. 104 Bl. f :-90.

De worstelstrijd der Grieken tegen hunne overheerschers

{==636==} {>>pagina-aanduiding<<}
blijft, hoe men over denzelven ook denken moge, ook voor ons Nederlanders zeer belangrijk. Aan den eenen kant zien wij een volk, dat, geheel vreemd van het overige Europa in zeden en wijze van Godsvereering, zich van eene der bekoorlijkste streken van dat werelddeel heeft meester gemaakt, en, aldaar geheel volgens eigene instellingen en gewoonten levende, nog altoos het hoofd aan hunne vijanden blijft bieden. Aan de andere zijde staat het geringe overschot van een, meer door eigene verdeeldheid, dan door het geweld hunner vijanden, gevallen volk, dat onder geheel vreemde wetten en gewoonten heeft moeten bukken, en thans het juk van hunne overheerschers tracht af te schudden; terwijl de groote natiën van Europa zich voor hetzelve schijnen in de bres te stellen, Russische legers, zoo wel in Azië als in Europa, bereids op den Turkschen bodem aanmerkelijke vorderingen hebben gemaakt, en eene Fransche legerafdeeling in Morea geland is, om de Egyptische krijgsmagt van daar te verdrijven.
Het natuurlijk gevoel van mededoogen voor onderdrukten is, zonder nader onderzoek, bij velen genoegzaam, om den Grieken en hunnen vrienden alles goeds, den Turken daarentegen de nederlaag toe te wenschen. Gelukkig wordt ook door dit gevoel en bij deze onkunde de goede zaak almede bevorderd.
Ten einde den loop der gebeurtenissen in die streken te volgen, is het werkelijk voor zeer velen eene behoeste, van naderbij te worden bekend gemaakt met de volken en landen, welke daarin betrokken zijn; en de drie werkjes, hier aangekondigd, zullen gewis met genoegen worden ontvangen; terwijl derzelver verschillende strekking eene vergelijking niet overtollig maakt.
No. 1 is in eenen vloeijenden stijl overgezet, en laat zich aangenaam lezen; zijnde van eenen bespiegelenden aard, en minder ingerigt om de berigten van de bewegingen der legers duidelijk te maken, dan wel om over den aard en toestand der Turken licht te verschaffen. Wij vinden hier vooreerst een vlugtig tafereel van de verovering van Konstantinopel door mahomed II en deszelfs gevolgen in den val van Athene en Morea, wier Vorsten zelve de Turksche wapenen binnenriepen; voorts eene karakterschets van mahomed II, en eene lijst der landen, welke vóór en na door de Turken werden overheerd. De Schrijver gaat vervolgens over tot het

{==637==} {>>pagina-aanduiding<<}
onderzoek van den aard der Turken, en is op bl. 27 en 30 eenigermate met zichzelven in tegenspraak. De oorzaken hunner overwinningen worden gezocht in de gemeenschappelijke Godsdienst, waardoor zij in eenen hoogen graad werden opgewonden, in hunne eenvoudigheid, orde en tucht, en in de laauwheid van het Grieksche rijk, dat door eenen enkelen schok moest ineenstorten. De staatkundige instellingen der Turken worden geschetst, als op eene militaire en godsdienstige geestdrift gegrond. De Schrijver geeft een denkbeeld van het ligchaam der Ulema's, of Wet- en Schriftgeleerden, en van het binnenlandsch bestuur, en hangt een zwart tafereel op van den toestand van het Turksche volk, en vooral der Grieken, welke, als een veracht menschenras, aan vele verguizingen der Turken blootstaan. - De oorzaken, welke den voortgang der Turken hebben gestuit, vindt de Schrijver in hunne verweekelijking, in den voortgang in beschaving der omringende volken, en in de uitvinding van het buskruid; terwijl zij in denzelfden toestand van onwetendheid bleven stilstaan, voornamelijk, zegt de Schrijver, bl. 98, ‘omdat zij tot een volk behooren, hetwelk vreemd van allen zin voor letterkunde was, en geen lust tot eenig streven naar vordering in kunsten bezat,’ en uit hoofde van het onbeperkte Despotismus, als eene bekende oorzaak van barbaarschheid. Dit Despotismus wordt door den Schrijver gedeeltelijk toegeschreven aan het klimaat, maar vooral aan het gemis van een' adelstand, als tegenwigt der regering; terwijl hij besluit met de aanmerking, dat de Turken zich tot heden toe hebben staande gehouden door hunne dweepzucht, als een' voornamen prikkel tot verachting van alle gevaar, doch welke hun echter belet, genoegzame vorderingen in de krijgskunde te maken; zoodat zij eindelijk geheel ten onder
geraken moeten.
No. 2 en 3, uit een geheel ander oogpunt geschreven, komen in bestemming met elkander genoegzaam overeen, om eene regtstreeksche vergelijking toe te laten.
De uitwendige voordeelen van No. 2 zijn: het voeren van des Schrijvers naam, hetwelk bij velen genoegzaam is, om de goed- of afkeuring te bepalen; alsmede een kaartje van het tooneel des oorlogs; maar welk eene kaart! - in waarheid weinig meer dan eene eenigzins gefatsoeneerde vuilgele vlek op het papier; Schumla staat er met de pen op aangeteekend.

{==638==} {>>pagina-aanduiding<<}

Daarentegen heeft No. 3 het voordeel, ook het Aziatisch Turkije te behandelen, alwaar mede gestreden wordt; en ingerigt te zijn tot gebruik nevens de uitvoerige kaart van het tooneel des oorlogs, door van baarsel.
No. 2 geeft ons, na eene korte inleiding, schetsen van de Grieken, Turken en Russen. Bij de eersten klimt de Schrijver op tot javan, den kleinzoon van noach; voert deszelfs nakroost, met een' luchtigen sprong, van Natolië in Europa; en daar staat het bloeijende volk, dat, niettegenstaande de aanzienlijke plaats, welke het onder de veelvermogende wereldvolken behoudt, onder de Romeinen moet bukken. Van de verdeeling van het Romeinsche rijk springt de Schrijver over op de inneming van Konstantinopel, en laat de Grieken zuchten onder het knellende juk der Turken. Nu sinds ruim twintig jaren beginnen zij zich weder op eenige beschaving toe te leggen.
Zonderling moet het elken onpartijdigen toeschijnen, dat er in alle werken, die maar eenigzins ten voordeele der Grieken spreken, geene melding gemaakt wordt van het eigenlijke Grieksche rijk; of zou de geschiedenis daarvan ook een hinderpaal geacht worden in het opwekken der geestdrift voor het, te dien tijde, geenszins achtingwaardige volk?
De Turken zijn, zegt oostkamp, een woest volk, dat bijna niets deed dan veroveringen maken, Christenen en Heidenen verdelgen, en menschen in slavernij wegvoeren. Als getuige der wreedheid van bajazet, geeft de Schrijver, in eene noot, een' muur te philadelphia op, van 1800 voet lang, in 1392 van louter Christen-beenderen gesticht!!! - Gelukkig zal Keizer nicolaas, waarschijnlijk, het overwigt zijner magt op de Turken laten drukken. - Van de geaardheid der Turken weet oostkamp niet veel loffelijks te melden; de nieuwe geschied- en aardrijkskundigen verheffen, volgens oostkamp, dat volk te hoog.
Voorts krijgen wij eene optelling van kapen, golven, straten, provinciën en steden, welke zeer goed overeenkomt met hetgeen in andere aardrijkskundige boeken wordt geleerd, behoudens eenige geringe afwijkingen.
Wanneer men leest, dat aan menig' boer, het geheele jaar door, 300 a 400 guldens belasting door de regering afgeperst wordt, zou men geneigd zijn te gelooven, dat de 10,000,000 inwoners gezamenlijk meer dan 30 millioenen guldens zouden opbrengen; hetwelk intusschen met de opgave van russel zeer goed overeenkomt.

{==639==} {>>pagina-aanduiding<<}

De bergketen Bulkan wordt, volgens oostkamp, bewoond door een krijgshaftig volk, Saphisten genoemd, welks heldenmoed echter niet zoo groot is, als door sommige Schrijvers wordt opgegeven.
De Zwarte Zee zou derzelver benaming ontvangen van dikke wolken, waarmede zij overdekt is; zou dit ook het geval wezen met de witte en zwarte armen van de door oostkamp opgegevene rivier de Drin?
De naam van Zwijnen-kwartier, door de Turken gegeven aan Pera, de verblijfplaats der Christen-Ambassadeurs, (omdat de Christenen de eenigen zijn, bij welke deze dieren gevonden worden) doet den Schrijver verontwaardigd uitroepen: ‘En nog duldt men zulk eene natie in ons Christelijk Europa!’ Waarlijk, de Turken zijn, in dit geval, Christelijker dan hij, en denken geenszins aan eene geheele verdrijving van onze geloofsgenooten; terwijl zij daarenboven meerdere vrijheid van Godsdienstoefening toestaan, dan vele Christelijke sekten aan elkander.
Wij zijn verre van aan dit boekje eenige waarde te ontzeggen; doch gelooven, dat men in den tegenwoordigen stand van zaken iets meerder verwachten moet. Uit het aangehaalde kan onze Lezer zich van hetzelve eenig denkbeeld vormen; waarom wij ons van aanmerkingen zullen onthouden.
De ongenoemde Schrijver van No. 3 vermaant, in een voorloopig woordje, naar aanleiding van Rom. XIII:1-7, tot rust en vrede, en onderwerping aan de gestelde magten; onderzoekt voorts de vraag: wat zijn Turken en Grieken? onderscheidende de eersten in zoodanige Mohamedanen, als blootelijk onderdanen der Porte zijn, en in die, welke van de stichters van het Turksche rijk afstammen. De Grieken onderschelden zich in vereenigde, welke, met eenige voorbehouding, tot de Roomsche Kerk zijn overgegaan, en in onvereenigde uit het eigenlijke Griekenland; welke beide soorten alles behalve eensgezind zijn.
Eene zeer wel geschrevene schets van de opkomst en geschiedenis des Turkschen rijks geleidt ons tot den tegenwoordigen toestand der zaken, vermeldt de woelingen van den Leipziger Professor krug en de Hetairisten, ten einde de Europesche volken, als 't ware, tot eenen kruistogt ten voordeele der Grieken aan te vuren, en beschrijft ons den toestand der Grieken, voornamelijk op de Eilanden, alwaar zij, volgens kinsbergen, met de Turken nagenoeg in geene aanraking komen, als lang niet zoo verschrikkelijk, als

{==640==} {>>pagina-aanduiding<<}
dezelve (volgens hem) door vele tegenwoordige opgewonden en opwindende Schrijvers wordt voorgesteld.
Voorts gaat de Schrijver over tot het inwendige staatkundige bestuur in het Turksche rijk. De streken, thans door de Russen bezet, benevens den weg, dien zij nog te volgen hebben, zoo wel als de positiën, welke zij in hunnen rug laten, worden uitvoerig beschreven, en de gevolgen van dien togt, misschien wel uit een weinig te donker oogpunt, beredeneerd. - Een paar onnaauwkeurigheden, denkelijk schrijffouten, schijnen den Schrijver ontsnapt, in de ligging van Giurgewo en Rudsjuk, als ten oosten van Silistria, en van Servië en Bosnië, als ten oosten van Bulgarije, hetwelk klaarblijkelijk beide ten westen moet wezen.
De verdere aardrijkskundige beschrijving, met breede trekken gemaald, zonder het merkwaardige te laten glippen, draagt alle blijken, van eene kundige hand afkomstig te wezen, en levert eene veel minder drooge lectuur, dan gewoonlijk met aardrijkskundige opgaven het geval is. Dezelve wordt gevolgd door een overzigt van het korps der Janitsaren, en van een' blik op de handelsbelangen van ons Vaderland met betrekking tot die streken; terwijl het boekje besloten wordt met eene alphabetische opgave der voornaamste steden van het Turksche rijk, benevens het getal van derzelver inwoners.
Mogten wij iets meer verlangen, zoo wel in dit als in de beide vorige werkjes, zoo zou het zijn eene opgave van de magt, welke het Turksche rijk in het veld ontwikkelen kan; doch deze taak in moeijelijk; de hervormingen, daarin gemaakt, hebben nog geene bekende resultaten opgeleverd, en van de eenigzins oude opgaven kan geen gebruik worden gemaakt. Overigens dunkt ons, dat uit de opgave van den inhoud allezins blijkt, dat inzonderheid het laatstgenoemde werkje, voor den tegenwoordigen toestand van zaken, zeer doelmatig is ingerigt, en daarenboven eene aangename lectuur oplevert. Doch wat de woelingen der Hetairisten, de zachte regering der Turken, en de ondergeschiktheid aan de gestelde magten (hier Militaire Roovers) aangaat, zoo kon de Schrijver in ons gelukkige Vaderland, achter het schild der wet, en in het genot van alle burgerlijke voordeelen, hiervan gemakkelijk spreken. Wij wenschen hem niet toe, dat hij immer de proef bekome van een zoo zacht bestuur als het Turksche, waar geen Ongeloovige door de wet veiligheid smaakt, maar alleen door het belang of de luim van den Heerscher.






{==641==} {>>pagina-aanduiding<<}

Hulde aan Michiel Adriaanszoon de Ruiter, Hertog, Ridder enz. Luitenant-Admiraal-generaal van Holland en Westvriesland, enz. Door Mr. Johan Arnold Brand, A.L.M.J.U. et Phil. Dr., Lid van den Raad der Stad 's Gravenhage en Advocaat bij het Hoog Geregtshof aldaar. In 's Gravenhage en te Amsterdam, bij de Gebroeders van Cleef. 1827. In gr. 8vo. 272 Bl. f 2-40.

Het leven en de lof van onzen grooten de ruiter zijn meermalen waardiglijk vermeld en bezongen. Onmiddellijk na zijnen dood sprak de beroemde francius een Latijnsch lofdicht op hem uit. In Engeland werd in 1677 zijn leven beschreven. De beroemde brandt deed zulks op eene nog veel waardiger wijze, en zijn Leven van de ruiter is tevens een klassiek werk voor onze Letterkunde, en de hoofdbron, waaruit alle latere Schrijvers geput hebben. Eene levensbeschrijving van hem, als bijvoegsel of elfde Deel bij de bekende Levens van Nederlandsche Mannen en Vrouwen, en eene nog meer beknopte, dienden, om hem ook bij die klassen van lezers bekend te maken, welke tegen grootere werken opzien. Engelberts voorzag in den heerschenden afkeer van folianten, door brandt in 6 octavo-Deelen op nieuw uit te geven. Feith ontving op éénen dag twee eerpenningen voor een lofdicht en eene Ode op de ruiter. (Wij zwijgen van vele schoolboekjes.) Eene opzettelijke lofrede nogtans, welke tusschen levensbeschrijving en dichterlijken lof als 't ware in het midden staat, ontbrak nog; en de pogingen der Hollandsche Maatschappij van fraaije Kunsten en Wetenschappen, om ons zulk eene lofrede te verschaffen, hebben, blijkens de openbare nieuwspapieren, niet mogen gelukken. De Heer brand biedt ons thans, onder den titel van Hulde, een stuk aan, hetwelk op den naam van lofrede aanspraak maakt, en denzelven ook, naar ons oordeel, verdient. In eene zeer beschaafde, vloeijende en destige, nu en dan zelfs hoogdravende taal, schetst hij ons de hoofdbedrijven zoo wel als het karakter des Helds, hetwelk hij dan naderhand in Noten ontwikkelt, die van zijne kunde des
onderwerps de duidelijkste sporen vertoonen. Hij volgt de orde des tijds, en schetst dus de levensgevallen des Helds van zijne geboorte af tot op den Vrede van 1667;

{==642==} {>>pagina-aanduiding<<}
om daar, als aan een rustpunt, waar het scheen, dat 's mans luister niet hooger kon klimmen, een overzigt van zijn karakter, bekwaamheden en verdiensten te geven. Alsdan wordt aangetoond, dat de Held met den Oorlog van 1672 zich als 't ware boven zichzelven verheft, en eene hoogte bereikt, tegen welke men niet zonder bewondering, en het vaderlandsche hart niet zonder de innigste blijdschap, kan opzien. Dit alles wordt niet met ijdele uitroepingen of opeenstapeling van woorden, maar met daadzaken aangetoond, waartoe ook de stof waarlijk gelegenheid bood, die de schoonste voor eenen Lofredenaar is, welke men zich kan voorstellen.
Wij vinden de ruiter hier ook in zijne kundigheden en verdiensten als zeeman geschetst, hetwelk voor iemand als de Schrijver, wiens beroep eene geheel andere strekking heeft, eene verdienste te meer is. Maar, wat den stijl betreft, in weerwil van den daaraan gegevenen lof, moeten wij toch zeggen, dat die hier en daar wel eens wat te dichterlijk is. De grenzen tusschen proza en poëzij zijn wezenlijk; en hoezeer wij weten, dat het, vooral bij zulk een onderwerp, wel eens moeijelijk is, die palen niet te overschrijden, zoo behoort dit toch zoo, en men moet althans niet duister en gedwongen worden, door de gewone manier van spreken te willen vermijden, b.v.: ‘had hij eenen der mijlpalen, naar welke de weg van de wieg naar het graf wordt afgemeten, bereikt;’ voor: wanneer zijn geboortedag inviel (bl. 48); ‘de olijftak, geplant in de stad, door maurits krijgsbeleid weleer verrast en veroverd,’ voor: de vrede te Breda (bl. 51); ‘de Leeuw en het (de) Luipaard, beiden afgemat, en op eenen nieuwen aanval bedacht, lekken, terwijl zij hunne woede bedwingen moeten, hunne reeds bekomen wonden,’ voor: de Nederlanders en Engelschen besteden den nacht aan het verzorgen der gekwetsten (bl. 31); voorts, van de Godsdienst gesproken: ‘dat kleinood was het voorwerp zijner dagelijksche overweging en zorge. Het was de noordstar voor zijne gedragingen, en de magneet, waarmede hij zijn verstand wapende, om de neigingen zijns gemoeds te kunnen besturen. Ook op de woelige baren, raadpleegde hij dat niet minder, dan het kompas en de zeekaarten, volgens welke hij den koers van zijn schip en zijne vloot regelen moest,’ (bl. 55.) Een kleinood, dat beurtelings voor noordstar en voor magneet dient, en dat als kompas en
zeekaarten geraadpleegd wordt, is al een heel

{==643==} {>>pagina-aanduiding<<}
wonderlijk kleinood. Of de vergelijking van groote mannen, in drukkende en donkere tijden, bij schoone afbeeldingen, in zwarte lijsten geplaatst, bl. 68) ook wel van den echten stempel zij, trekken wij zeer in twijfel. Zij komt ons te triviaal, en voor het daarmede vergelekene onderwerp te laag voor; gelijk de te voren aangehaalden niet vrij zijn van gezwollenheid.
Voor 't overige keuren wij deze Hulde, na al het reeds over de ruiter geschrevene, geenszins voor overtollig. Zij zal onze jongelingschap met edele fierheid vervullen voor een Vaderland, dat zulk eenen man kweekte, en tevens den krijgs- en zeeman, die het boek inziet, overtuigend doen blijken, dat de grootste naauwgezetheid, strengste regtschapenheid en teederste godsvrucht geenszins met hun beroep in tweestrijd staan; terwijl zij ook den geringsten burger zal leeren, dat de weg tot roem en eer, bij talenten, vlijt en goed gedrag, voor hem openstaat.... doch neen! dat talenten, vlijt en een goed gedrag zichzelve beloonen, en, met pligtbesef, een goed geweten en God in het hart, roem en eer als beuzelingen kunnen doen versmaden, gelijk de ruiter het deed.





Nederlandsche Spraakleer. Door Mr. W. Bilderdijk.

Discant artem, quam frustra docent. Marquardus gudius.

In 's Gravenhage, bij J. Immerzeel, Jun. 1826. In gr. 8vo. XVI en 431 Bl. f 5-75.

Kort Begrip van het zamenstel onzer Taal, na inzage van Mr. W. Bilderdijk's Spraakleer, doch met ter zijde stelling van de gewone Latijnsche leerformen; benevens (ten slotte) eene reeks van achtervolgende woorden, als voorbeeld eener mogelijke behandeling van een de beteekenissen onderscheidend Taalkundig Woordenboek, den Taalliefhebberen enkel als eene Proeve, en daarom zonder vermelding, hoewel ook zonder verzwijging (gelijk blijken zal) van des Schrijvers naam, aangeboden. Te Amsterdam, bij P. den Hengst en Zoon. 1827. In gr. 8vo. 320 Bl. f 3-30.

Ook iets over de Nederlandsche Spraakleer van Mr. W. Bilderdijk; over zeker Kort Begrip van het zamenstel onzer

{==644==} {>>pagina-aanduiding<<}
Taal, en over meer ander geschrijf. Door G. Bruining. Te Delft, bij de Wed. J. Allart. 1827. In gr. 8vo. 104 Bl. f 1-10.

In hetzelfde verslag worden bovenstaande gelijksoortige geschriften hier opgenomen, om ruimte te winnen. Kort en goed klinkt voortreffelijk als spreuk; maar als voorgehoudene wet vinden vele schrijvers in deze woorden onoverkomelijke zwarigheden. Het goede is somtijds niet kort, en het korte niet goed. Ook de voor ons liggende geschriften kunnen dit bewijzen; schoon wij niet genegen zijn, dit thans bij de stukken te doen opmerken. Ons zweeft de bovenstaande spreuk voor den geest, en ons oogmerk is iets te zeggen over deze werken, hetwelk daarom zekerlijk goed zal zijn, ook omdat het kort is.
Bilderdijk had veel beloofd met zijne Nederlandsche Spraakleer, welke werd voorafgegaan deor 's mans Taal- en Dichtkundige Verscheidenheden, als voorloopers van dezelve. Eigenaardig noemt hij, Voorrede, bl. X, dit zijn werk algemeene Taalverklaring onzer Moederspraak. ‘Hij geeft (bl. VII) de Taal, als Taal, zoo als hij haar bevonden heeft.’ - - De naam, met welken deze zijne Spraakleer kon te voorschijn komen, kon gevoegelijk zijn eene wijsgeerige of Filozoofsche Grammatica. Doch dien naam verkiest bilderdijk niet, omdat hij, die altijd in den blinde tegen de geheele wijsbegeerte te velde trekt, zijne eigene glazen zou inslaan bij dien wijsgeerigen naam. Wel nu, het wijsgeerige en het onwijsgeerige in deze Spraakleer zal ook zonder zijne aanwijzing elk bevoegd regter ontdekken.
Voor het grootste gedeelte houdt zich deze Spraakleer met de Etymologie op. Door deze te drijven, zondigt hij nu en dan tegen het bekende en als wet erkende verba valent usu. Veelal behandelt hij onze Moederspraak niet zoo als zij is en was, maar zoo als zij, naar 's mans gevoelen, wezen moet en moest. Juist deze wijze van behandeling doet iederen onpartijdige meer hechten op de Taal, zoo als bilderdijk dezelve opmerkt en behandelt, minder op 's mans beginselen en redeneringen. De objective kennis van bilderdijk levert veel verschil op met de subjective. Van niemand in ons gansche Nederland et plus ultra is de subjective kennis meer individueel, dan van onzen dichterlijken en taalkundigen Betweter. Bilderdijk schijnt zelf te hebben gevoeld, dat het the-
{==645==} {>>pagina-aanduiding<<}
oretische gedeelte van zijn werk minder bijval zal vinden, (bl. XI, XII) en dat het praktikale misschien in een kort begrip eenmaal zal worden opgenomen. Dit vermoeden komt ons voor, eene juiste oordeelvelling te behelzen over dit zijn werk. Wien de lust bekruipt, meer van deze Spraakleer te vernemen, die ga te rade met de voortreffelijke aanmerkingen in den Recensent, ook der Recensenten, tegen welke wij niets hebben in te brengen, dan dit alleen, dat Prof. kinker als Recensent te uitvoerig is. Sed nobis brevibus esse licet.
Welke verwachting bilderdijk had van deze zijne Spraakleer, moge de Lezer opmaken uit het volgende stukje (Nieuwe Oprakeling, bl. 112):

	Bij het zenden van mijn spraakleer aan de Maatschappij van vaderlandsche taal- en dichtkunde te Brugge.
Neen, 't is geen willekeur van heel- of halfgeleerden, 
Die de eedle gift der taal ten richtsnoer strekken mag: 
Wie ooit des stervlings ziel tot exterklap verneêrden, 
't Rechtschapen zelfgevoel duldt banden noch gezag. 
Te spreken is 't gevoel des boezems uit te storten; 
't Is 't Goddelijk geschenk der Reden (n?) in de borst; 
En wee, die 't menschlijk recht in de eêlste gaaf verkorten, 
Die 't tot den rang verheft van aller dieren Vorst! 
Mijn broeders, kennen we ons! 't is God in ons te erkennen; 
En nemen wij geen juk in 't vrije denken aan, 
Zoo zweeft de stoute geest op kleppende Arendspennen. 
Dit blijve u 't stervenslied der kwijnende Amstelzwaan! 

Ten slotte vinde hier eene plaats het oordeel, over dit werk door Prof. siegenbeek geveld, en als zoodanig even onpartijdig als gegrond: ‘Voor 't overige wil ik door dit geschrijf’ (Taalkundige Bedenkingen, bl 93.) ‘niets onttrokken hebben aan 't geen ik vroeger meermalen tot lof van 's mans diepe inzigten in de taal gezegd heb, en breng, hoe smadelijk ook door hem verguisd, hem nog gaarne mijnen dank voor het nut, dat ik uit zijne taalkundige schriften getrokken heb Ook zijne Spraakleer, hoezeer misschien de daarvan opgevatte verwachtingen niet geheel bevredigende, en op verscheidene plaatsen van duisterheid niet vrij te spreken, bevat zeer veel goeds en opmerkelijks. Hiertoe breng ik mede verscheidene aanmerkingen, tot regeling der uitspraak dienende, en wil geenszins

{==646==} {>>pagina-aanduiding<<}
ontkennen, dat hij somwijlen de bij velen in zwang gaande uitspraak met regt berispt,’ enz. Hiermede vergelijke men 's mans regtmatige uitspraak over bilderdijk's gezag, als taalkundige, bl. IX van het Voorberigt van den Hoogleeraar m. siegenbeek, bij de vierde uitgaaf zijner Verhandeling over de Spelling. Afzonderlijk verkrijgbaar voor de bezitters der vroegere uitgaven, tegen tien centen. Te Dordrecht, bij blussé en van braam, 1827, XII bladz. Misschien heeft zich Prof. siegenbeek jegens de etymologische gronden van bilderdijk inschikkelijker betoond, dan het algemeen gebruik toelaat. Ons althans behaagt het veranderde geslacht van dienst niet, omdat die verandering op geene (sit venia verbo!) wettige wijze is ingevoerd, en dit geldt ook van het overige. Tegen de tien centen kan ook ingebragt worden, dat, even als tien ponden en guldens verschillen van tien pond en gulden, zoo ook tien centen en cent welligt te onderscheiden zijn. Deze kleine aanmerking geldt minder siegenbeek's Voorberigt, dan wel het algemeen gebruik van centen. Negentig cent betaalt men b.v. gemakkelijker dan negentig centen. Transeat!
De Schrijver van het Kort Begrip heeft den bijzonderen inval gehad, om naar zijnen naam te laten raden. De weinige moeite, welke tot de oplossing van dit raadsel gevorderd werd, is ons nog bespaard, daar ons langs een' gemakkelijker weg ter ooren kwam, dat de Kort Begrip-schrijver is de Heer olivier schilperoort. De titel van het boek wijst ons aan, wat wij hebben te wachten; de behandeling, namelijk, onzer Moederspraak, zonder gebruik der Latijnsche leerformen, en: een ontwerp van een verbeterd Taalkundig Woordenboek. Het verkeerde dier Latijnsche leerformen wijst hij aan in het breede, Inleiding, bl. 4 volg. Hiertoe behoort ook de aanteekening, ald. ‘Ongelukkig,’ zegt ‘bilderdijk, met zijne (ja wel, zijne) gewone kracht van uitdrukking, (Nieuwe Taal- en Dichtkundige Verscheidenheden, IIde D. bl. 25) ‘brak krates mallotes, toen hij den Romeinen voor nu bijna tweeduizend jaren een Grammatica kwam leeren, zijn been, en niet zijn hals.’
Deze Schrijver heeft het dus meer geladen op de Nederduitsche Spraakkunst door p. weiland. Hij heeft het plan, de geheele Grammatica op het punt der Latijnsche formen te doen uiteenspatten. Evenwel struikelt hij nu en dan over deze niet genoeg door hem opgeruimde Grammatica. Één

{==647==} {>>pagina-aanduiding<<}
voorbeeld slechts kan dit bewijzen. Het nomen substantivum en adjectivum verandert hij in naamwoord en bijvoegelijk woord (bl. 25, 26.) En evenwel stalt hij, bl. 82, 83, over het naamwoord zoo veel onzin uit, dat men op de gedachte komt, dat olivier schilperoort wederom substantive zijn naamwoord behandelt. De geheele plaats is te lang, om hier te worden afgeschreven. Ziehier dan slechts § 29: ‘Zoo onafscheidelijk is het begrip van, althans denkbeeldig, bestaan (of zoo men anders zegt, van zelfstandigheid) aan alle onderwerp van ons denken verknocht, dat de gedachte zich niet op een Niet kan vestigen, zonder dit daardoor, in de gedachte zelve, tot een Iet te maken.’ Ook bilderdijk heeft dezelsde valsche bepaling van een zelfstandig naamwoord, ‘als hebbende tot voorwerp zelfstandigheden; of wel 't geen men als zoodanig beschouwt.’ Spraakleer, bl. 76. Van hetzelfde gevoelen is ook weiland, Spraakkunst, bl. 50, om nu de Dii minorum gentium niet te noemen, die hier bijna alle letters tellen, en deze bepaling geven van een zelfst. naamw. ‘als naam van een woord, dat eene zelfstandigheid uitdrukt.’ Men vergeet, dat, even als de tusschenwerpsels enz. dien naam dragen als deelen der rede, zoo ook het zelfstandig naamwoord als deel der rede zelfstandig is, naar hetwelk het bijvoegelijk naamwoord zich schikken moet in naamval, getal en geslacht. Simplex veri sigillum, en te gelijk waarborg tegen allerlei hoogvliegenden bombast. Wie aan eene Nederduitsche Spraakkunst behoefte heeft, moge
het Kort Begrip nog eenigen tijd ongebruikt laten, en weiland's werk gedurig ter hand nemen. De man had wel mogen zwijgen van de begunstigde Spraakkunst. Zijn Kort Begrip kan op begunstiging weinig rekenen.
Wij gaan over tot de beschouwing van 's mans Proeve van een de beteekenissen onderscheidend Taalkundig Woordenboek. Indien de Schrijver dezelve schamele Proeve genoemd had, zouden wij hebben kunnen zeggen: ‘Och ja!’ en daarmede eindigen. Doch, daar ook het verdienstelijke Woordenboek van weiland 's mans berisping niet ontgaat, zullen wij op deze Proeve nader dienen te letten. Van bl. 256 loopt deze Proeve tot bl. 272. Hoe kort ook van omvang, zou dit geschrijf tot groote uitgebreidheid ons medeslepen, indien alles moest worden opgegeven, wat wij tegen hetzelve hebben aan te merken. Alleen het volgende kan volstaan:

{==648==} {>>pagina-aanduiding<<}

‘A. (naar de ingevoerde spelling, tegen hare eigene regelmaat, AA geschreven; bij bilderd. A.)’ Wil dan onze man alle eigene namen gesiegenbeekianizeerd hebben?
‘Aam, onzijd. naamw. Zeker wijnvat.’ Weiland voegt er nog bij: houdende vier ankers. Aam is inhoudsmaat van olie, wijn, sterken drank enz. Ook in flesschen afgetapt, is een aam een aam.
Aanargeren, of aanergeren, door weiland overgeslagen, luidt dus op het laatste woord: ‘niet bepal. werkw. met verander. van toestand en dus met Zijn. Het voorz. afscheidb. (Met de wijziging der zinversterking, zie aan.) Erger worden.
- Bij hooft. Wij zeggen thans verergeren; doch het andere is niet minder verkieslijk, vooral, daar men ook van het afscheidbaar voorzetsel partij kan trekken in een' dichtregel, als bij voorb.

En ergert hevig aan bij adel en gemeente. 

waar verergert niet te gebruiken zou zijn. Kon. inst.’
Onze Schrijver heeft dit gebruik van aan geheel over het hoofd gezien in aanwakkeren, aanleeren en aanwinnen; op welk laatste woord weiland aanmerkt: ‘het voorz. aan duidt een langzaam toenemen aan.’ Aanergeren is dus in beteekenis niet hetzelfde met verergeren. Dit laatste drukt namelijk niet uit het van lieverlede toenemen, dat in het eerste woord opgesloten ligt. Die een ander verbeteren wil, moet ook op de woorden van het Koninklijk Instituut doordenken, en zonder nader bewijs geen Problema als Axioma behandelen; want niet enkel uit een dichterlijk oogpunt beschouwt men het verkieslijke van aanergeren.
‘Aalsteek, m. naamw. Het regt om aal te mogen steken. Den aalsteek pachten.’ Behoorde dit woord niet tot steek, daar zelfs de uitgang aadje als zoodanig onder letter a voorkomt? Doch op dit artikel, hoe kort, hebben wij alleen dit, dat de geheele opgaaf der beteekenis geen steek houdt. Weiland dwaalt hier evenzeer; maar onze Schrijver dwaalt daarom nog erger, omdat hij, die de beteekenissen onderscheiden wil, die beteekenissen zelve eerst behoort te verstaan. Steek is, namelijk, ook eene afgestokene plaats in zee of rivieren, om met daarin gezette fuiken niet alleen aal, maar ook zalm te vangen. Steek is bij kil. het vastgestoken net, of garen, om vogels te vangen. In dien zin is

{==649==} {>>pagina-aanduiding<<}
dit naamwoord vrouwelijk. Dit is dan ook het geval met aalsteek en zalmsteek, als met steek bij kil. van denzelfden oorsprong. Uit dit gebruik laat zich dan ook alleen voldoende ophelderen de spreekwijs, iets of iemand in de steek brengen, laten, in de steek blijven zitten. De verklaring hiervan uit den steek, welke weiland op dit woord geeft, houdt geen steek; want het in de steek laten onderstelt, in het gewone spraakgebruik, opzettelijk, dat hij, die dit gedaan heeft, zelf uit de steck is, of ontkomen is.
Onze Schrijver schijnt tot de hulptroepen van bilderdijk te behooren, om, gelijk deze tegen siegenbeek te velde trekt, de slagorden van weiland te ontrusten. Hij heeft het plan, proprio Marte te strijden; maar dit plan bereikt hij even goed, of even slecht, als eene kleine sloep haren koers kan houden, welke, gebonden aan een grooter vaartuig, slechts volgen moet. F.a.s.a!
De geleerde bruining levert ook iets over de Nederlandsche Spraakleer, en zijn geschrift verdient opmerkzaamheid. Hij is het met de twee voorgaande Schrijvers zelden eens, en geeft nu en dan beiden er veertig min éên. Wat hij tegen arimanius (alias bilderdijk) en diens medestander, den gewezenen Irenc-schrijver, aanvoert, mag nu onaangeroerd blijven. Ons verslag geven wij sine ira et studio, en daarom zwijgen wij over deze niet zeer malsche vermaningen en teregtwijzingen. De Heer bruining verlangt, ‘dat men de geschiedenis van onze taal, in vereeniging met die van het land zelf, oplettender zal navorschen, dan zoo velen tot dus ver schijnen te hebben gedaan.’ Naar zijne denkbeelden, zou aan de Vriesche taal, ten onregte het Boeren-Vriesch genoemd, het moederschap ook over het Nederlandsch, volgens regt, opgedragen moeten worden. Hiertegen hebben wij weinig in te brengen, mits men niet ontkenne, dat de kinderen van deze moeder nog al het een en ander kunnen aangeleerd hebben, sedert ook hunne Vriesche taal bij de verhuizing optrok. Volgens dit denkbeeld handelende, vindt men mindere zwarigheden, dan bij het regelen van den Burgerlijken staat onzer Moederspraak, wanneer daarin ook het Moeso-Gothisch enz. enz. eene plaats moet vinden. Het kan niet ontkend worden, dat er verwantschap bestaat tusschen het Moeso-Gothisch, Angelsaksisch, Nederduitsch, Hoogduitsch, Deensch, Zweedsch, Vriesch, Engelsch. Een algemeene en sterk sprekende familietrek doet zich bij die allen opmerken. Doch

{==650==} {>>pagina-aanduiding<<}
de genealogie dier talen is nu onmogelijk te leveren, of het zou moeten geschieden door een' man, die, uit eenige dooreenhangende familieportretten alleen, den stamboom van een bijna uitgestorven geslacht, niet enkel bij gissing, kon afleiden. En deze magnus Apollo is voor dit laatste zoo wel, als voor de juiste aanwijzing dier talen-verwantschap, nog verre te zoeken, en hoogstwaarschijnlijk nooit te vinden.
De door ons aangekondigde schriften hebben allen den schijn van twistschriften. Dit beneemt aan dezelve veel van de waarde; want letterkundige schermutselingen bevallen den onpartijdigen weinig, en stichten niet veel. Evenwel komt in allen nog veel voor, dat waardig is behartigd of overdacht te worden. Hoezeer dan het twistgierige dezer schriften ons tot de orde van den dag moest roepen, zoo raadt ons het vele nuttige en goede, ook deze werken ter griffie te leggen ter inzage voor de belanghebbenden, opdat, wanneer het tijd is, dat de ingevoerde spelling wijziging behoeft, ook deze geschriften in aanmerking komen. Onze zuidelijke broeders zijn ons in de taal nog verre ten achter; zij moeten nog veel inhalen. Het is alzoo de tijd nog niet, dat de hervorming onzer taal en spelling van regtswege worde ter hand genomen. Wij zeggen uitdrukkelijk: van regtswege, t.w. door een daartoe bevoegd en gewettigd Genootschap. Zoo lang behoude men dienst enz. enz. mannelijk, of men wettigt ook onbevoegden en hiertoe niet geroepenen tot het maken van quasi-taalregelen; zoo als b.v. eenigen tijd geleden (1819) het onzijdige Synode, het beste van allen, in eene vrouwelijke herschapen werd. Door wie? Dit mag men nog wel eens vragen.

Nomine mutato, quaeso, Deus omen avertat! 
 
punctum. 







De verdiensten van Joannes van Miggrode, omtrent de Hervorming in Zeeland, en bijzonder in de stad Vere, in een helder daglicht gesteld, ten spoorslage voor allen, die belang in het ware Christendom stellen, om dezen waardigen man, in blakenden ijver voor de Hervorming, blanke godsvrucht en andere Christelijke sierdeugden na te streven; of tweehonderdjarige Gedachtenisrede, ter eere van bovengemelden man, uitgesproken te Vere, op den 1sten Julij 1827, en

{==651==} {>>pagina-aanduiding<<}
met geschied- en oordeelkundige Aanteekeningen verrijkt, door J. Renier, oudsten Predikant aldaar. Te Middelburg, bij de Gebr. Abrahams. 1827. In gr. 8vo. VIII en 77 Bl. f :-80.

Deze lange titel bewijst ons ten minste dezen dienst, dat wij ons nu ontslaan kunnen van nadere kennisgeving omtrent den inhoud dezer Redevoering. Men is hier in hetzelfde geval, als wanneer men staat voor eene groote geopende deur van een klein huis: men overziet alles op eens.
Als bijdrage voor kerkelijke geschiedenis in ons vaderland heeft desniettemin deze Redevoering waarde, ook na hetgeen Ds. j. van iperen over den beroemden Vlaming heeft medegedeeld. Hiertoe behooren vooral de Aanteekeningen, onder welke sommige voor de geschiedenis dier dagen zeer belangrijk zijn.
Ook kan de lezing dezer Redevoering, onder Gods zegen, de voortzetting der Hervorming in den zachtmoedigen en bezadigden geest van miggrode bevorderen.
Er bestaat dus geene reden, om dit boekje, wegens den langen titel, ter zijde te leggen.




Herinneringen en wenken ter onderhouding van het geleerde voor jonge lieden, welke de Scholen hebben verlaten. Verzameld en uitgegeven door W.H. Suringar. Iste en IIde Deel. Te Amsterdam, bij G.J.A. Beijerinck, en te Leeuwarden, bij G.T.N. Suringar. In kl. 8vo. Te zamen XVI, 559 bl. f 5-40.

‘De achtenswaardige uitgever van dit tijdschrift heeft eene geheele verhandeling geschreven, om te zorgen, dat het geleerde op de scholen niet spoedig geheel vergeten worde. En thans aanvaardt hij de zamenstelling van dit blad, om, door opzettelijke herinnering en ondersteuning aan de jonge lieden, nog al krachtiger tot hetzelfde doel te werken. Hiertoe riep hij de hulp van onderscheidene lieden in, aan welken hij eenige bekwaamheid van dezen aard toekende,’ enz.
Wij weten de strekking van het voor ons liggend werk niet beter aan te kondigen, dan met deze woorden van een' der medeärbeiders, den Eerw. swart. De uitgever maakt ons hetzelve in aijne inleiding bekend, als ‘eene doelmatige her-
{==652==} {>>pagina-aanduiding<<}
haling van het, door jonge lieden, geleerde op welingerigte scholen;’ - eene herhaling, ‘bij welke zich het nuttige met het aangename paart, en er voor verscheidenheid gezorgd is.’ Wanneer een man, als suringar, zoo over zijn werk spreekt, mogen wij hem reeds op zijn woord gelooven; en het zal niemand verwonderen, dat wij dit werk aankondigen, als allergeschiktst, om het voorgestelde doel te bereiken; vooral daar, behalve den reeds genoemden verdienstelijken swart, mannen als beijer, siegenbeek, van heyningen, burggraaff, van wijk, oostkamp, trautman, goede, bake, van loghem en robidé van der aa, benevens Mevrouw van meerten en p. moens, door hunnen arbeid dit werk tot een der belangrijkste in het vak der opvoeding hebben gemaakt, op wier voortbrenging ons vaderland roemen mag. Gedeeltelijk geeft dit werk hulpmiddelen tot stellige herinnering van het op de scholen geleerde. Deze strekking hebben de stukken over de Bijbelsche Geschiedenis, Algemeene Geschiedenis, Aardrijkskunde, Beschouwing der Hemelsche Ligchamen, eenige bijzonderheden uit het Plantenrijk, e.d.m. Andere wederom hebben ten doel, om jonge lieden aan te toonen, hoe het geleerde best tot hun nut aan te wenden, zoo als onder anderen de stukken over de geregelde werkzaamheid in het algemeen, en over de voortgezette oefening in het schrijven. Gedeeltelijk ook bevat dit werk uitmuntende lessen van echte levenswijsheid, in de verschillende omstandigheden, waarin jonge lieden na het verlaten der scholen doorgaans verkeeren; hiertoe behooren: Gezondheidsregelen voor het opluikend
geslacht, over de slechte gewoonten, Raad aan Jongelingen en Meisjes, ten aanzien der verkeering en der keuze van vrienden en vriendinnen, en meer andere stukken. Als aangename verpoozing, na de behandeling van meer afgetrokkene onderwerpen, lazen wij met bijzonder genoegen het stuk over jan wagenaar, als een voorbeeld van onvermoeide vlijt en loffelijke werkzaamheid, en de fraaije omwerking voor de jeugd van Mevrouw cottin's Elizabeth, of de edele Ballingen, in dezen bundel geplaatst onder het opschrift: De edele Dochter. Ook de dichtstukjes zijn juist berekend voor het publiek, voor hetwelk zij bestemd zijn. Wij wenschen dit werkje in veler handen, en den Heere suringar aanmoediging en medewerking, om lietzelve voort te zetten, en daardoor, op het eenmaal ingeslagen spoor, nog verder jongen lieden nuttig te zijn.





{==653==} {>>pagina-aanduiding<<}

Tafereelen uit het Menscheilijk Leven; geschetst in Zedelijke Verhalen ter bevordering van huisselijk geluk. Door C. van der Vijver. Met Platen. Te Amsterdam, bij Schalekamp, van de Grampel en Hansen. 1825. In gr. 8vo. IV en 270 bl. f 3-75.

Dweeperij en Verblinding, of Tafereelen uit de tegenwoordige Eeuw, in Verhalen. Door C. van der Vijver. Te Amsterdam, bij Schalekamp en van de Grampel. 1828. In gr. 8vo. IV en 270 bl. f 2-90.

Niettegenstaande het bekoorlijke, hetwelk, voor vele lezers, daardoor aan eenig verhaal bijgezet wordt, dat deszelfs tooneel op vreemden bodem gekozen is, ontveinzen wij niet, dat wij voor ons hoogen prijs stellen op weluitgewerkte tafereelen van hetgeen ons eigen vaderland oplevert. Daar nu de verhalen, welke beide de bovenstaande werken van den Heer van der vijver behelzen, Nederlandsche personen en zeden voorstellen, verblijden wij ons, dat wij dezelven, ook wat de behandeling betreft, over het geheel met goedkeuring kunnen aankondigen.
No. 1 bevat drie verhalen. Het eerste stelt het lijden voor der Familie Stork van Stralenheim, en is regt onderhoudend geschreven. Wederzijdsche liefde en trouw, van eene edele moeder en hare kinderen, zien wij hier door tegenspoed beproefd; maar door de Voorzienigheid, welker bestuur zeer leerzaam wordt opgemerkt, met eene gelukkige uitkomst beloond. Het tweede maakt ons, in Daalman, opmerkzaam op de rampzalige gevolgen van losbandigheid in de jeugd. Gelukkig nog, wanneer, gelijk bij hem, het beschuldigend geweten tot berouw en verbetering brengt, en men, gelijk hij, nog in de gelegenheid is, om, door herstelling van het misdrevene, de verlorene gemoedsrust weder te verkrijgen! Het derde verhaal: Weelde en Verkwisting, of de zucht tot schitteren, heeft ten doel, aan te toonen, hoe gevaarlijk het is, wanneer de beschaving van het verstand en de veredeling van het hart niet gepaard gaan met een aanzienlijk geldelijk vermogen; hoe dit, namelijk, ieder middel, om den rijkdom te vermeerderen, voor geoorloofd doet houden, en de deur opent voor dwaze verkwisting en schandelijk misbruik. Op de stelling zelve valt meer aan te merken, dan wel op de bewerking, zoo als dezelve hier wordt toegepast.

{==654==} {>>pagina-aanduiding<<}

No. 2 bevat insgelijks drie verhalen, van welke het eerste de gevaren afmaalt van het spelen. Het is onderhoudend, en, door het natuurlijke van deszelfs afloop, regt geschikt tot bereiking van het oogmerk des Schrijvers; namelijk, zijne lezers te overtuigen, dat het spelen, het zij in de loterij, of op eene andere wijze, tot verderf van ziel en ligchaam leidt. Behooren misschien de karakters, beschreven in het tweede verhaal, Bella genaamd, minder tot de in ons vaderland gewoonlijk voorkomende, zoo worden dezelven door den Schrijver, als 't ware, eenigzins genaturaliseerd, door de geschiedenis te doen voorvallen, gedeeltelijk in het huisgezin van eenen te Amsterdam wonenden Portugeschen Jood, en gedeeltelijk in eene Westindische volkplanting. Evenwel maakt dit het verhaal nog niet geheel en al vrij van onwaarschijnlijkheid. Nogtans bevat hetzelve nuttige lessen en waarschuwingen. Het derde verhaal, getiteld: Lotgevallen van Klaas Wijshoofd en Jufvrouw Cato, maakt ons den eersten bekend, als eenen scheepstimmerman, die zich geroepen meent, om het timmeren na te laten, en over de Godsdienst te oefenen. Jufvrouw Cato is eene van zijne ijverigste toehoorderessen, en wordt eindelijk zijne vrouw. Hun klein vermogen wordt door de vrome bezoekers opgesmuld. De kinderen, wier opvoeding wordt verwaarloosd, worden losbandig. Jufvrouw Cato sterft van verdriet. Klaas doet eindelijk nog, door schade en schande geleerd, eene goede keuze, neemt het vroeger weggeworpen timmermansgereedschap weder op, en hervat den arbeid, voor welken hij door zijnen stand en opvoeding berekend was.
Wij vertrouwen, dat dit overzigt den lezer genoegzaam zal bekend maken met den inhoud van beide deze bundels, en aarzelen niet, om het publiek derzelver lezing, als aangenaam en voor de zedelijkheid nuttig, aan te bevelen.




De Hut aan de Grenzen, of de Grijskop. Eene belangrijke Nederlandsche Familiegeschiedenis. Door C. Bok, Schrijver van het werk: Vooringenomenheid en Vooroordeel. II Deelen. Te Amsterdam, bij J.C. van Kesteren. 1827. In gr. 8vo. Te zamen VIII, 542 bl. f 6-:

De Schrijver van dezen Roman maakt zich door denzelven bekend, als eenen man die toegerust is met vele van die

{==655==} {>>pagina-aanduiding<<}
bekwaamheden, welke er toe behooren, om op eene onderhoudende en nuttige wijze voor het beschaafd publiek te schrijven. Hij is bekend met het tooneel, waarop hij zijne geschiedenis plaatst, en dat tooneel is meestal ons vaderland; en hij weet ook zeer goed partij te trekken van vroegere en latere ware gebeurtenissen, van vorige en hedendaagsche volksbegrippen en gewoonten, tot verlevendiging van zijne beschrijvingen. Hij schrijft in eenen gemakkelijken en bevalligen stijl; zoodat wij vele gedeelten van zijn werk met genoegen lazen, en er niet aan twijfelen, of dit zal ook bij andere lezers het geval zijn. Maar, indien de Schrijver zich aan deze soort van letterkunde wil blijven toewijden, raden wij hem aan, om erkende meesterstukken in dit vak te bestuderen, ten einde meer de eenheid in zijne ontwerpen te bewaren, en zich eenvoudigheid en duidelijkheid in de schikking der onderscheidene deelen eigen te maken. Daarenboven voegt het, naar ons oordeel, niet aan eenen Schrijver, die eerst sedert kort bekend is, om zijnen lezer, tot opheldering van sommige bijzonderheden in zijne geschiedenis, te verwijzen naar een vroeger door hem vervaardigd werk, en hetzelve als daartoe genoegzaam bekend en vermaard te vooronderstellen. De geest, welke in dit werk heerscht, is goed, liberaal, en tevens ernstig zedelijk. Wij durven hetzelve, om het vele goede, hetwelk het, niettegenstaande onze gemaakte aanmerking, bezit, gerustelijk aanbevelen.




De witte Paal, of Jenne. Eene, op waarheid gegronde, Noordhollandsche Geschiedenis. Door C. Bok. Te Amsterdam, bij J.C. van Kesteren. 1828. In gr. 8vo. VIII en 206 bl. f 2-20.

Een jong edelman, op een schoon paard gezeten, rijdt eenen armen jongen voorbij, en hòort dezen zeggen: ‘O! hadde ik ook zoo een paard!’ Deze gebeurtenis wordt ons op den titel aanschouwelijk gemaakt door een fraai vignet, uitgevonden door c. bok, geteekend door h.p. oosterhuis, en gegraveerd door j. mulder. Waarom kiest de Schrijver juist zulk een nietsbeteekenend voorval ter afbeelding op het titelvignet? Zoo vroegen wij in het eerst. Maar, na deze geschiedenis te hebben gelezen, erkennen wij: de Schrijver koos goed, en het boek bevat niets belangrijkers.
De lezing van hetzelve bevestigde ons in de bij het vorige artikel gemaakte aanmerking: de Heer bok behoort zich meerderen tijd te gunnen, en zijn vak beter te bestuderen.





{==656==} {>>pagina-aanduiding<<}

Merkwaardigheden uit alle bekende Landen van Afrika, voor hen (,) die, tot eene leerzame uitspanning, in het hoekje van den haard door vreemde Landen willen reizen. Naar de 5de Engelsche uitgave van Isaac Taylor, voor Nederlanders bewerkt, door J. Olivier, Jz. Met 84 Vignetten. Te Amsterdam, bij G.J.A. Beijerinck. 1828. In kl. 8vo. 163 Bl. f 3-:

Almanak voor de Jeugd. Voor 1829. Te Amsterdam, bij G.J.A. Beijerinck. 102 Bl. f :-90. - Dito gekleurd en in Koker f 1-30.

Ziet hier twee werkjes voor de lieve jeugd, wier vervolg wij met genoegen zagen verschijnen; gelijk wij zulks in der tijd voorspelden. De titel van het eerstgenoemde drukt zoo wèl uit, wat hier bedoeld en geleverd wordt, dat wij, na het bevorens gezegde, met het afschrijven van denzelven mogen volstaan. Het werkje prijst zichzelve aan; en, daar nu reeds Asrika Europa is opgevolgd, dunkt ons zulks een bewijs te meer, dat het onze verdere aanbeveling niet behoeft. Hetgeen van het vorige is gezegd, past volkomen op het tegenwoordige, daar dit geheel op dezelfde leest geschoeid en even zindelijk is uitgevoerd. In 84 afdeelingjes, door even zoo vele aardige prentjes begeleid, deelt het der jeugd een aantal wetenswaardige bijzonderheden mede uit Barbarije (Marokko, Algiers, Tunis, Tripoli), de Binnenlanden van Afrika (Fetz, Darfoer, Bornou, Tombuctoe), den westelijken uithoek van Afrika (Sierra Leone, enz.), de Afrikaansche Eilanden (de Azorische, St. Helena), de Kust van Guinea (Congo, enz.), Zuid-Afrika (Hottentotten, Kaffers, enz.), Madagaskar, de oostelijke Kust, Abyssinië (Gondar, den Nijl, Sennaar), en Egypte. - In afwachting van die der nog overige Werelddeelen, wenschen wij, dat de leergrage jeugd, na het beschouwen dezer schetsjes, moge verlangen naar uitgebreider kennis van de doorloopen gewesten, welker voldoening alzoo den ouders zij aanbevolen.
De fraaije, gekleurde prentjes, (12 in getal) in No. 2. zijn alleen den kleinen prijs waardig, dien elke kindervriend gaarne aan dit lieve jaarboekje te koste legt. Korte verhaaltjes, dichtstukjes, een zangstukje, en een tooneelspel; wat zou men al meer in zulk een boekje verlangen? Het vervult bovendien, als Almanak voor de Jeugd, nog eene behoefte in de kinderwereld, anders zoo volop van het noodige en verkwikkelijke voorzien.





{==657==} {>>pagina-aanduiding<<}

Antwoord aan den steller van het artikel antirritiek, voorkomende in Den Recensent, ook der Recensenten, voor 1828. No. X.

Mijnheer C.!

Ik kan mij niet genoeg verwonderen, dat een kort verslag van een boekje, hetgeen u zoo onbeduidend voorkomt, mij aan den hevigen aanval heeft blootgesteld, welken gij op mij gedaan hebt. Nooit gewoon, tegenspraak anders dan met stilzwijgen te beantwoorden, en van allen twist afkeerig, ga ik thans alleen van mijne aangenomene gewoonte af, omdat de eer van dit Tijdschrift zoo wel, als de mijne, het hier dringend schijnt te vorderen. Weet echter vooraf, dat ik niet voornemens ben, verder geschrijf te beantwoorden. Ik begrijp ligtelijk, dat het u aangenaam zijn zal het laatste woord te behouden, en gan u dan ook dat genoegen volgaarne. Ik had zelfs nimmer besloten de pen op te vatten, wanneer gij mij alleen van onkunde en vooroordeel, en niet tevens van lasterzucht beschuldigd, en mijne waarheidsliefde in twijfel getrokken hadt. Wie gaf u daar toch het regt toe?
Weet dan, Mijnheer! dat ik, ook zonder uw geschrijf, waarschijnlijk op de Vlugtige Waarnemingen zou zijn teruggekomen; dat ik alleen uit waarheidsliefde erkend zou hebben, te veel geloof aan die vlugtige waarnemingen te hebben gegeven: eene erkentenis, die hij zeker niet gaarne aflegt, wien de waarbeid niet boven alles dierbaar is. Toen ik mijne beoordeeling nederschreef, was mij, hetgeen de permanente Commissie in den Vriend des Vaderlands daartegen geschreven had, nog geheel onbekend. Later heb ik die beoordeeling gelezen, welke eerst onlangs geheel ten einde is gebragt. Doch ik vraag elken onpartijdigen en onbevooroordeelden gerustelijk af, wat er toch in mijne beoordeeling is, hetgeen u zoo zeer tegen mij behoefde te doen uitvaren? Het is een vreemd verschijnsel, dat men, een werkje gunstig beoordeelende, daarover wordt aangevallen. Gij noemt mij den blooten weêrklank van de in hetzelve ingebragte klagten. Ik begrijp dus niet, wanneer dit zoo is, wat gij eigenlijk met mij te verrigten hadt, en waarom gij niet veeleer het werkje zelve bestreden hebt.
Doch ik meen, dat het er verre af is, dat men mijne be-
{==658==} {>>pagina-aanduiding<<}
oordeeling gunstig zou kunnen noemen. Zeggen wij niet, dat het niet met de meeste orde is opgesteld, enz.? Geven wij niet onze hoop te kennen, dat het niet in alles waarheid bevat? Onze eenige fout is, dat wij te veel geloof gehecht hebben aan eenen ons onbekenden Schrijver. Wij konden ons eene boosheid niet voorstellen, in staat om zoo in détails logens voor daadzaken op te disschen; en dit zal dan bij u, Mijnheer, een bewijs zijn van ons vooroordeel en van ons gebrek aan waarheidsliefde!
Gerust kunnen wij u dan nu ook in uwe Antikritiek volgen; doch zullen ons van den liefdeloozen toon onthouden, waarmede uw geschrijf is opgesteld. Vooreerst dan hadden wij geene captatio benevolentiae noodig. Het is ons niet in den zin gekomen, en de opvatting schuilt alleen bij u, dat onze betuiging, dat wij van de nuttige oorspronkelijke bedoeling der Maatschappij (niet, gelijk gij schrijft, der nuttige strekking van de ondernemingen der Maatschappij) innig overtuigd waren, voor eene breede en weidsche inleiding, om onzen Lezeren zand in de oogen te strooijen, kon worden aangezien. Wij herhalen dit woordelijk, omdat wij over de ondernemingen der Maatschappij niet wilden oordeelen, als daarmede te weinig bekend; en, hoezeer in dit opschorten van oordeel geene afkeuring ligt, kan er ook geene goedkeuring in liggen, en daarom zonderden wij doel en uitvoering van elkander af. De vraag, welke wij opwerpen: Is er voor de belangen van den grond landbouwkundig, en voor die van den mensch zedelijk, menschlievend, weldadig zorg gedragen? kan dan ook geen onpartijdig en verstandig mensch verwachten, dat ten grondslag gelegd zal worden eener beoordeeling van het onderhavige werkje, maar moet ten grondslag gelegd worden eener beoordeeling der Maatschappij zelve. Nu komt ons dit boekje in handen; en, gelijk wij uitdrukkelijk zeggen en nog herhalen, als dit boekje waarheid bevat, heeft er niet alleen veel gebrekkigs, maar veel slechts en onverschoonlijks in deze inrigtingen plaats. Ik meen te mogen vragen, wie hier ex tripode spreekt, gij of ik, en of het ex tripode spreken u niet alleen schijnt ingevallen te zijn, omdat het tot uw idée van een' Recensent zoo behoorde? Noem dan vrij,
volgens de regels eener gezonde krltiek, mijn verslag geene beoordeeling, ik zal er mij gaarne mede troosten en er genoegen in nemen.
Maar er is meer. Gij noemt mijne beoordeeling een voortbreng-
{==659==} {>>pagina-aanduiding<<}
fel van onkunde, vooroordeel en lasterzucht; en, om het eerste te betoogen, zegt gij onder anderen, dat ik had moeten bedenken, dat de landbouw is ingerigt naar een plan, hetwelk de goedkeuring van zoo vele deskundigen verwierf, dat hetzelve in staat was, om, binnen weinige maanden tijds, tweeduizend deelhebbers, als leden der Maatschappij, te winnen; alsof die tweeduizend deelhebbers allen deskundigen waren, en er in ons land niet slechts inschrijvingen, van welken aard ook, behoefden te worden geopend, om inschrijvers te vinden, dikwerf meer dan men verlangt. Het bewijs van vooroordeel en lasterzucht zijt gij echter schuldig gebleven; ten zij het een bewijs daarvan moest opleveren, dat ik de weldadigheid onzer Voorvaderen, door u miskend, heb durven roemen.
Inderdaad, Mijnheer, in het onmatig prijzen van de Maatschappij van Weldadigheid schijnt bij u althans vooroordeel veeleer deel te hebben; en, als men uw geschrift gelezen heeft, is het, alsof deze inrigting zoo volkomen was, dat er niets meer in te verbeteren zoude zijn, en elke twijfel aan die volmaaktheid heiligschennis ware. Wij willen daarentegen ons van alle vooringenomenheid trachten te onthouden, en zijn overtuigd, dat men daarmede ook de beste zaak bederven kan. Ik stap gevolgelijk van uw geschrijf af; want ik gevoel levendig, dat ik mij in verontwaardiging al ligt zoude laten medeslepen, wanneer ik de hatelijke regels, die gij op bl. 418 tegen mij hebt nedergeschreven, moest wederleggen. Ons eigen gevoel getuigt te luid, dat wij het werkelijk wêl met Vaderland en Menschheid meenen, om niet te gruwen van eene ontheiliging, waarvan gij ons zoo willekeurig en ligtvaardig beschuldigd hebt.
Voor het publiek echter nog een paar woorden. Wij begeeren bovenal, dat zaakkundige mannen ons nader met den toestand dier inrigtingen bekend maken, noch ten voordeele noch ten nadeele der Maatschappij ingenomen, en van dezelve onafhankelijk. Wij zelve hebben sinds lang den wensch gekoesterd, om deze inrigtingen meer van nabij te leeren kennen; doch eene enkele reis stelt ons nog tot geene beoordeeling in staat. Wat de permanente Commissie tegen de Vlugtige Waarnemingen geschreven heeft, komt ons inderdaad, en wij verheugen ons daarin, op zeer vele plaatsen voldingend voor. Er zijn echter enkele daadzaken overgebleven, die men niet ontkend heeft, b.v. dat de gebouwen

{==660==} {>>pagina-aanduiding<<}
niet hecht en stevig zijn opgetrokken; dat er zes boerenwoningen aan de Ommerschans bereids zijn moeten gestut worden (Vriend des Vaderlands, V. bl. 388, 389); dat werkelijk het voedsel hoofdzakelijk uit aardappelen en daaruit vervaardigd brood bestaat (VI. bl. 464 en verv. - de aardappel moge voor den gezonden niet nadeelig zijn, voor uitgeteerde armen en voor derzelver meestal klierachtige kinderen is dezelve stellig schadelijk, waaromtrent wij ons op alle Geneeskundigen gerust durven beroepen); dat men, om verpanding of verkoop van kleedingstukken, kolonisten naar de strafkolonie verplaatst (VIII. bl. 641); dat men ligchamelijke straffen in de gestichten der kinderen en bedelaars uitoefent (ald. bl. 642, 645). De permanente Commissie zegt zelve, dat de bedelaars het in de gestichten niet goed genoeg moeten hebben, om er altijd te willen blijven; eene matige begeerte van ontslag moet bij hen levendig gehouden of opgewekt worden, opdat zij als werkzame leden in de maatschappij konden wederkeeren. Wij twijfelen echter, of dit middel, bij onze werkelijke overbevolking, op den duur voldoende zal bevonden worden; de uitkomst zal het moeten leeren, en wij verwachten het van den tijd, deze vraag te zien opgelost. - Wanneer wij, eindelijk, van de weldadigheid onzer Vaderen gewag maakten, wilden wij daarmede geenszins aanduiden, dat zij te dezen in elk opzigt zóó verstandig te werk gingen, dat wij slechts hun voorbeeld hadden na te volgen; maar wij wilden alleen onzen wensch te kennen geven, dat men met dezelfde onbekrompenheid, doch meer doelmatig mogt te werk gaan, en wij zagen daarin bepaaldelijk op voeding, kleeding en huisvesting.
En nu, Mijnheer C., ga voort, zoo het u lust, mij verder aan te vallen; ik betuig nogmaals, alles verder onbeantwoord te zullen laten, en wensch alleen, dat, volgens den wensch der permanente Commissie, des waarnemers medegedeelde aanmerkingen, naar de heerlijke orde der dingen, inderdaad strekken mogen ter bevordering van den bloei der Maatschappij.
Ik ben
M.W.N.W.

Boekbesch. No. XIII. bl. 550. reg. 4. v.o. staat veranderend, lees vernederend.






{==661==} {>>pagina-aanduiding<<}

Boekbeschouwing.

Zestal Leerredenen. Door W. Scholten, Predikant bij de Gasthuiskerk, te Delft. Te Delft, bij B. Bruins. 1827. In gr. 8vo. XII en 204 bl. f 1-80.

Leerredenen. Door H. van Heyningen, Predikant te Rijswijk. Te Delft, bij de Wed. J. Allart. 1827. In gr. 8vo. X en 210 bl. f 2-20.

Bij den grooten voorraad van Leerredenen, die nog op eene aankondiging wachten, zij het ons vergund, deze beide bundels in hetzelfde verslag op te nemen.
De Delfische Gasthuisprediker scholten levert hier de volgende: I. Het vereerende en bemoedigende, hetwelk de uitspraak van Jezus: Ik ben krank geweest en gij hebt mij bezocht, voor den Christenleeraar bevat, tot eene getrouwe vervulling van dat gedeelte zijner ambtsbediening, hetwelk hem bijzonder verpligt tot het bezoeken der kranken. Matth. XXV:36. II. Het treurig einde van een leven vervreemd van de dienst van God, en de heerlijke uitkomst van een leven in zijne dienst doorgebragt, zoo vele drangredenen, om onze keuze tot het laatste te bepalen. Matth. VII:13, 14. III. De vroege verhuizing van deze aarde van een der uitstekendste voorbeelden van godsvrucht, in de grijze oudheid, beschouwd als de uitstekendste belooning derzelve. Gen. V:24. IV. Voorstelling van het ongenoegzame eener enkel uitwendige belijdenis van Christus, en van de noodzakelijkheid, om met die uitwendige belijdenis een leven aan deugd en godsvrucht gewijd te paren. Matth. III:9, 10. V. Aanprijzing der onderlinge eendragt en vriendschap. Psalm CXXXIII. VI. Voorstelling van een voornaam vereischte, of eene hoofdeigenschap, welke, ook in onze dagen, in eenen dienaar van het Evangelie gevorderd wordt. Tit. I:

{==662==} {>>pagina-aanduiding<<}
9. - Reeds uit deze opgaaf zal de Lezer zien, dat zich de Eerw. scholten aan zekere omslagtigheid schijnt gewend te hebben. Althans hebben wij ook in deze Leerredenen doorgaans geen' beknopten stijl ontdekt. Deze is de grootste fout, welke deze anders goede Leerredenen ontsieren. Op deze voor spreker en hoorder even lastige fout willen wij nu den Schrijver opmerkzaam maken. Met vermijding van dezelve zullen zijne Leerredenen een beter en aangenamer voorkomen verkrijgen, en zekerlijk gunstiger onthaal genieten.
Van heyningen levert de volgende Leerredenen: I. De hoop van den stervenden Jakob. Gen. XLIX:18. II. Waarschuwing tegen de verloochening van Jezus. Matth. X:33. III. De behartiging van Gods openbaring ons aanbevolen, als ons medegedeeld door den Zoon van God. Hebr. I:1. IV. Het Evangelie van Christus vordert verzaking van eigen wijsheid en eigen geregtigheid. Joann. IX:39. V. Over de droefheid naar God, die eene onberouwelijke bekeering werkt. 2 Kor. VII:10. VI. De noodzakelijkheid om het hart te bewaren tot zedelijke volkomenheid. Spreuk. IV:23. VII. Het lijden dezer wereld oefening tot godzaligheid. Hebr. XII:11. VIII. Hetgeen wij weten van onze toekomende bestemming. 1 Joann. III:2. - Van aanmerkingen op het een en ander, b.v. op de verklaring van jakob's gezegde in de eerste Leerrede, zullen wij ons, kortheidshalve, onthouden. Van heyningen houdt (Voorrede, bl. II.) deze Leerredenen voor goede Leerredenen. En van dit zijn oordeel verschillen wij niet Maar, waar zou men de bundels van Leerredenen bergen, indien heden al de goede Leerredenen in het licht verschenen? - Ook deze Leerredenen zouden door beteren periodenbouw gemakkelijker vloeijen. Jammer, dat van heyningen geloost, de fouten van zijnen stijl niet te kunnen ontwijken. Op dit punt is ons geloof anders. Het lente festinare, met behoedzaamheid en oplettendheid, doet alles, ten minste veel af. Ook dit nog: saepe stilum vertas. Door veel schrijven verliest

{==663==} {>>pagina-aanduiding<<}
men dit wel eens uit het oog. Wij kennen ook wel redenaars, dien het aan fijnheid van gehoor ontbreekt. Doch hunne uitspraak lijdt hierbij meer dan hun stijl. Dit zij den waardigen man gezegd, te zijner aanmoediging in het verbeteren van eene fout, welke wij wenschen, dat niet verouderd is.




Een woord van opwekking en bemoediging voor alle ware Protestanten, in eene Leerrede over Psalm XLVI:6. Door A. Feldhoff, Leeraar bij de Evangelisch-Lutersche Gemeente te Nijmegen. Te Nijmegen, bij de Wed. J.C. Vieweg en Zoon. 1827. In gr. 8vo. V en 31 bl. f :-30.

Deze Leerrede moet zijn eene Hervormingsleerrede, en is nog van jonge dagteekening, maar van ouden smaak. ‘Wanneer in de laatste oorlogen van David tegen de Filistijnen geschied mogt zijn, wat 2 Sam. XXII:8-14 vermeld wordt, zoo zoude de Profeet dit lied in berrekking op die gebeurtenissen kunnen vervaardigd hebben, en bij de uitstorting van hetzelve zoude hem een profetisch gezigt kunnen gegeven zijn op die groote aardbeving, waarvan Openbaringen(?) XVI:18, 19 en XI:13 gesproken wordt.’ Al dat mogelijke is wel zeer onwaarschijnlijk.
Sion is dan de ééne, heilige, algemeene, onzigtbare, inwendige Kerk. In dat Sion bevindt zich God, volgens zijne bijzondere (?) Alomtegenwoordigheid; niet slechts om bij haar te staan, maar ook om haar bij te staan. Daarom zal zij niet wankelen. Zoo min de Heere wankelt, zoo min zal zijne Gemeente wankelen, waarin Hij is! Eens zal de vredestijd aangebroken zijn, op welken God zijn Sion heeft geholpen. Dan is de strijdende Kerk eene triomferende geworden. De ontwikkeling hiervan geeft den Redenaar aanleiding, om den tekst in nadere verbinding te brengen met het feest des huidigen dags. Zie hier het slot van deze Leerrede: ‘Oefent uwe

{==664==} {>>pagina-aanduiding<<}
zielen in geduld! Want, Halleluja! des avonds vernacht het geween, maar des morgens is er gejuich. Ja, amen, Halleluja! - Ja, de geheele wereld hoore het, en de geheele wereld haaste zich, en redde hare ziele in Sion! Alles toch wankelt, maar Sion niet. Ja, amen! Ja, God is midden in Sion; daarom zal zij bewaard blijven; God zal haar vroegtijdig helpen, haar heerlijk helpen, onuitsprekelijk heerlijk, bij het aanbreken des morgenstonds. Juicht: Halleluja! - Bidt aan! - Amen, ja amen!’
Indien onze Lezers, die daarom nog geene Lezers van feldhoff's sermoen behoeven te worden, nu nog denken aan de gouden appelen in zilveren gebeelde schalen van salomo, (zoo als zij door onzen Schrijver niet vergeten zijn, bl. 5) dan kunnen zij hunne dwaling even min wijten aan ons, als aan feldhoff en diens Vertaler. Deze laatste heeft door zijn zich zorgen maken, bl. 25, gezorgd, dat de Hoogduitsche afkomst van dit stukje boven alle bedenking is.





Feestrede, ter viering zijner vijftigjarige Evangeliebediening, gehouden te Leyden, den 27 April 1828, door H. Proper, Predikant aldaar. Te Leyden, bij de Wed. D. du Saar en C.C. van der Hoek. 1828. In gr. 8vo. IV en 39 bl. f :-45.

Voor het bijzondere voorregt, van gedurende vijftig jaren bijna onafgebroken het heerlijk Evangelie verkondigd te hebben, dankt de Eerw. proper, met de Gemeente, den goeden God eenvoudig en regt hartelijk. De tekst, 1 tim. I:17, geeft hem daartoe gepaste aanleiding. Eerst wordt de tekst kortelijk toegelicht; ten tweede worden de gronden en beweegredenen opgegeven, die de waardige man had, om deze lofzegging van den Apostel de zijne te maken; eindelijk sluiten eenige toespraken deze Feestrede. Alles is hier op Evangelischen toon gestemd. Alles ademt den geest van Christelijke liefde.
God late hem nog lange die vermogens en krachten,

{==665==} {>>pagina-aanduiding<<}
welke hij thans bezit, behouden, opdat hij, naar den wensch van zijn hart, het voortreffelijk werk der Evangeliebediening nog een' geruimen tijd moge vervullen! Elk Christelijk lezer zal door deze Leerrede wel bewogen worden tot het koesteren van denzelfden wensch.

Gedachten over de natuur en behandeling der Ziekte, welke gedurende de jaren 1826-1828 te Groningen geheerscht heeft, door H.F.A. Sasse, Math. Mag. Philos. Nat. Med. et Art. Obstetr. Dr. Te Groningen, bij J. Römelingh. 1828. In gr. 8vo. 82 Bl. f :-75.

De geleerde Schrijver deelde (meldt ons het Voorberigt) in gemeenzame brieven, van tijd tot tijd, aan zijnen vriend, Dr. slot, te Meppel, datgene mede, wat hem in het beloop der Ziekte te Groningen en in derzelver behandeling merkwaardigs voorkwam. Uit deze brieven ontstond, bij latere aanvulling en bijvoeging, het thans voor ons liggend werkje; hetwelk tevens, dus hoopt de Schrijver, zijne verdediging zal vinden in het gebrek aan berigten van den toestand der Ziekte te Groningen, later dan die van het jaar 1826. Men kan het derhalve beschouwen als een complement tot de Historie der Epidemie, door vroegere Schrijvers ontworpen, en als zoodanig kunnen wij het onzen Lezeren gereedelijk aanbevelen; hoewel zij op vele plaatsen, gelijk dit uit den aard der zaak volgt, het uit vroegere schriften bekende zullen wedervinden.
Naar des Schrijvers oordeel, komt de eigenlijke Ziekte het meest overeen met de febris hectica primaria. De vraag omtrent derzelver besmettelijkheid wordt toestemmend beantwoord.
Het theoretiseren, waarin zich de Schrijver misschien wat al te veel toegeeft, althans in een praktisch werk als dit, draagt overal de kenmerken eener Hoogduitsche wijze van zien en denken; welke men ook ontdekt in de Hoogduitsche uitdrukkingen, die in dit Nederduitsch ge-
{==666==} {>>pagina-aanduiding<<}
schrift vooral daarom vreemd moeten voorkomen, omdat zij ter meerdere duidelijkheid er schijnen te zijn bijgevoegd. Men zou, deze brieven lezende, bijna gelooven, een Duitsch Arts uit de School van hufeland te hooren spreken. Dit doet er nu wel niet veel toe; maar vaderlandsche waarnemingen willen wel eene vaderlandsche kleur. Wie zal een Hollandsch landschap met een' Italiaanschen hemel schilderen?





Reis naar China, door Mongolije, gedurende de jaren 1820 en 1821, van G. Timkowski. IIIde en laatste Deel. (Terugreis naar Rusland en Blik op Mongolije.) Te Haarlem, bij de Erven F. Bohn. In gr. 8vo. IV en 313 bl. f 3-:

Reeds de titel geeft te kennen, dat dit Deel twee geheel ongelijksoortige onderwerpen bevat. Wij moeten omtrent het eerste - de terugreis naar Rusland - met den Schrijver volmondig bekennen (bl. 115): ‘De vervelende eenvormigheid der steppen, en de langzame reis door dezelve, hebben noodzakelijk haar merk ook op deze beschrijving gedrukt, die geene andere verdienste heeft, dan dat zij overal der waarheid getrouw is.’ Slechts zeer weinig resultaten voor de Aardrijks- en Volkenkunde levert ons deze terugreis, die meestal slechts betrekking heeft tot den Schrijver en zijne reisgenooten, en naauwelijks andere plaatsen vermeldt, dan die reeds op de heenreis bezocht waren. Gelukkig vult dit gedeelte slechts een derde van het Deel; de twee overige derden beslaat een hoogst belangrijk verslag van het zoo uitgestrekte (hoewel niet talrijke) en in vroegere Eeuwen zoo beroemde Volk der Mongolen, die eenmaal twee derden van Azië en de helft van Europa voor hun gebied deden zwichten. - Hij begint met de benaming, en laat dan de Geschiedenis, de Aardrijkskunde, voortbrengselen, de kennis der bewoners en van de bedrijven en handel, de Regering, Wetten en Godsdienst volgen. Uit het over-
{==667==} {>>pagina-aanduiding<<}
zigt der Geschiedenis blijkt, dat de Mongolen reeds in 220 vóór C.G. in de Chinesche Geschiedenis, onder den naam van Siun-nu, voorkomen, en sedert in onophoudelijke oorlogen leefden met de Chinezen, nu eens overwonnen, dan overwinnaars. (Wij lezen niet, of deze Siun-nu in eenige betrekking stonden tot de bekende Hiong-nou of Hunnen, die zekerlijk, blijkens de schildering door
gelijktijdige Schrijvers, ook Mongolen geweest zijn.) Eerst in 1206 na C.G. gelukte het djingis-Khan, alle de stammen der Mongolen tot de verovering der wereld te vereenigen. De duurzaamste dier veroveringen was die van China, waaruit de Mongolen eerst in 1368, dus na meer dan eene Eeuw van een bezit, hetwelk niet zonder weldaden voor dat Rijk was, verdreven werden. Wanneer uitheemsche veroveraars de vrije taal van mannen uit het veroverde Volk zoo goed opnemen, en dezen zelfs tot wetgevers benoemen, als chubilai- (kublai-) Khan de woorden van den Chinees jeliu tschuzai, (bl. 148, 149) dan drukt het juk niet hard. Ook bekwam chubilai den naam van den wijzen Monarch. Doch latere Keizers volgden dat voorbeeld niet; en een man uit het Chinesche volk, maar van ongewone talenten en geestkracht, verdreef de vreemdelingen. De Mongolen genoten sedert nog ruim drie Eeuwen eene soort van onafhankelijkheid, tot dat zij zich, in 1691, aan de Mantschouren of Mantchoux, die China op hunne beurt overmeesterd hadden, onderwierpen; een toestand, die hen thans, onder den Chineschen schepter en het vreedzame Lamaische geloof, zoo zeer getemd en onderworpen heeft, dat men, in den minzamen, nederigen, voor zijne Priesters gelijk voor de Chinesche Overheden diep in 't stof gebogenen Mongool, den onderdaan en strijdgenoot van djingis, den veroveraar van Moskou, Breslau, Bagdad, Peking en Nanking, niet zou herkennen.
Het land zelve is, volgens timkowski, het middelstuk der groote bergvlakte van Middel-Azië, waarvan Turkestan of Bucharije met het land der Kirgisen het

{==668==} {>>pagina-aanduiding<<}
westelijk, en het land der Mantchoux het oostelijk gedeelte beslaat. De Schrijver noemt deze laatsten, als behoorende tot den Turkestanschen stam. Dit bevreemdt ons eenigzins. Hoe komt die stam, dwars door geheel Mongolije heen, naar de kusten der Gele en Zuidzee verplaatst? Wij dachten, dat de Mantchoux met de Tongousen verwant waren, die toch wel geene Turken zijn. De Schrijver vindt, dat de eigenaardige vorm der Mongolen zich ligt aan anderen mededeelt, en bij dezen schier onveranderlijk blijft, zoo als bij de Chinezen en Tibetanen, die allen nog tot heden toe het merk dragen, 't welk de Mongolen hun indrukten. Waarom zouden de Chinezen niet ook Mongolen kunnen zijn, maar vroeger beschaafd en verzacht, even als de Tibetanen?
De veelvuldige bijzonderheden omtrent de voortbrengselen, de bewoners van Mongolije, derzelver zonderlinge huwelijksplegtigheden, begrafenissen enz. gaan wij voorbij, (zij verdienen dubbel, in het werk zelve nagelezen te worden) om nog iets te zeggen nopens hunne wetten en Godsdienst. De wetten zijn thans, door Chinesche Regtsgeleerden geheel herzien, in den geest dier Regering gesteld. De jaarlijksche tegenwoordigheid der Mongoolsche Grooten te Peking wordt daarin als eene verpligting vastgesteld; doch dit is slechts als een eerbewijs en blijk van onderwerping aan het hemelsche Rijk: want de zeer geringe geschenken, die zij den Keizer brengen, (waaronder ook vijftig zakken gesmolten boter!) worden meer dan drie- en vierdubbel door 's Keizers tegengeschenken opgewogen. (Men tracht de Mongoolsche Vorsten, door huwelijksverbindtenissen met het regerende Huis, aan zich te verbinden, en dit schijnt te gelukken.) Deze wetten zijn wreed, ja onmenschelijk, ten aanzien van dieverijen, onregtvaardig door het onderscheid van straf bij de verschillende standen; een meerdere, die zijnen lijfeigene doodt, betaalt boete, en een lijfeigene, die zijnen Heer ombrengt, wordt in stukken gehouwen (juist zoo als bij ons in de Middeleeuwen); eindelijk zacht en menschelijk als oorlogswetten: men mag in den krijg geene woningen verwoes-
{==669==} {>>pagina-aanduiding<<}
ten, geenen voorbijreizenden dooden; die weêrstand bieden, brenge men om, doch spare den onderworpeling, ontkleede den krijgsgevangene niet, en scheide geen echtpaar.
Doch beschouwen wij nu den Godsdienst der Mongolen. Dit komt ons voor, het belangrijkste gedeelte des werks te zijn. Het doet ons eenen zamenhang zien met de godsdienstbegrippen en overleveringen niet alleen der Indiërs, (van hier is toch de Mongoolsche of budda-Godsdienst blijkbaar afkomstig) maar ook van meer afgelegene Volken; ja, hier heerscht eene blijkbare, in 't oog loopende overeenkomst met de oudste overleveringen des menschdoms in onze Heilige Boeken. Van een en ander zullen wij een proefje geven. De hoogste God wordt Koning des lichts genoemd; een denkbeeld, zoo wel aan de Hebreërs, als vooral aan zoroaster en de Magiërs eigen. Een wind bewoog den Chaos, (Gen. I:2. volgens sommigen) en de wereld was in 't eerst met een' grooten Oceaan bedekt. De val der Engelen of Hemelgeesten (de tallooze Tengeri's) komt en met de Hebreeuwsche voorstellingen daaromtrent, en met de beroemde schildering in plato's Phoedrus overeen, waar de zielen ook, gelijk hier de eerste menschen, met vleugelen voorzien waren, die zij naderhand bij den val verloren. Groot is de overeenkomst tusschen de geschiedenis van den val der eerste menschen bij mozes en in de heilige boeken van Tibet en der Mongolen. In de eerste eet de mensch, tegen Gods gebod, van eene boomvrucht, in de tweede van eene naar suiker zweemende aardvrucht; in beide schamen zij zich, omdat zij naakt waren: zij gevoelen en voldoen de behoefte van kleederen. De Vertaler merkt te regt aan, dat men de middelschakel, waardoor deze overlevering zoo ver is verspreid
geworden, in Perzië vindt. Zon en maan worden voortgebragt door de beweging van den berg Sium Mer, door de Goden, te midden der vloeden, gelijk in Indië de wereld door het karnen der melkzee door den berg Merou. Even gelijk de Peruanen en andere Amerikaansche inboorlin-
{==670==} {>>pagina-aanduiding<<}
gen, zien de Mongolen Zons- en Maansverduisteringen voor het werk van een boosaardig wezen aan, en zoeken hetzelve door geweld van speeltuigen te verdrijven. Gelijk in verscheidene andere Godsdienststelsels, vooral het Indische, leert men hier de trapswijze afneming des menschdoms, dat eindelijk tot dwergen van tien jaren levens zal afdalen, gelijk het met reuzen van verscheidene duizende Eeuwen begonnen is. Ook van den Zondvloed en den eindelijken wereldbrand vinden wij hier sporen: de Birid, het reinigingsoord of vagevuur, heeft dit met het Roomsche gemeen, dat men er door kracht van gebeden uit moet verlost worden (de Lama's van Mongolije kennen de winstgevende zielmissen zoo goed als de Europesche Priesters); er bevindt zich daarin ook volkomen de straf van tantalus uit de Grieksche fabelleer. De helsche straffen zijn verschrikkelijk; de verbeelding heeft zich uitgeput in die te verzinnen, en zelfs de Hel onzer Middeleeuwen schiet daarbij verre te kort. De straffen duren millioenen jaren, maar zijn toch eindig. Ook de dieren zijn daaraan onderworpen voor slechte bedrijven; iets, dat uit het stelsel der zielsverhuizing, dat aan geheel Oostelijk Azië eigen is, natuurlijk voortvloeit. - Met de Hindoes hebben de Mongolen ook Goden met dierenkoppen en vele hoofden, en halsbanden van schedels gemeen; doch in mindere mate, daar het de strekking van
budda's Godsdienst juist was, om die wangestalten zoo veel mogelijk weg te nemen. Voor 't overige is de Zedeleer van budda, of, zoo als hij bij de Mongolen heet, schige-muni, gestreng en zuiver; doch geeft aanleiding tot monnikendeugd (gelijk dan ook geen land, zelfs Spanje niet, zoo veel monniken heeft als Tibet en Mongolije) en blinde achting voor de Geestelijkheid. ‘De eerste waarheid is de algemeene ellende des menschdoms, de tweede de weg tot behoud, de derde onderzoek en beproeving op dien weg, de vierde de tegenstand (van het kwade) en poging om te overwinnen,’ bl. 301. Hoe veel stof tot denken geeft deze voorstelling in het hart van Azië en een af-
{==671==} {>>pagina-aanduiding<<}
godisch land! - Voorts leert ons de Mongoolsche overlevering, dat de Perzische Vuurdienst eertijds in Indië veel opgang moet gemaakt hebben. Budda bestreed dien. Wij lezen van dezen merkwaardigen Wetgever, ten slotte des werks, de levensbeschrijving volgens zijne leerlingen, waaruit wij zien, dat hij door het besef van zijne overtredingen en verzuimenissen hatelijk was geworden in zijne eigene oogen, naderhand, door zekeren Geest verlicht, in de eenzaamheid was gegaan, en vervolgens zijne leer had verkondigd. Het hoogste, dat hem, na ongehoorde zelfkwellingen, werd medegedeeld, waren de volgende lessen:

Standvastig medelijden uit zuivere beginselen.

Verzaking van alle wreedheid.

Onbegrensde ontferming jegens ieder schepsel.

Onwankelbare vastheid in het geloof.

Men ziet, dat het Buddaïsmus, van alle heidensche Godsdienststelsels, het meest, en meer nog dan de Grieksche Wijsbegeerte, naar het Christendom zweemt. De uitbreiding van hetzelve onder de weleer zoo wreede Mongolen is dus eene ware weldaad, vooral de afschaffing van het ruwe Schamanismus, of eene soort van Duivelsdienst en eerbiedige vrees voor Toovenaars, die, gelijk de Hekaté der Ouden of de Heksen der Middeleeuwen, volgens het volksgeloof, na hunnen dood als booze Geesten op kruiswegen vertoeven, om de voorbijgangers te benadeelen. De overblijfselen van dit schadelijke en menschonteerende geloof zijn in 1820 bij de Mongolen, ja zelfs in Zuidelijk Siberië, afgeschaft.
En zoo hebben wij dan onzen Lezeren eenig denkbeeld trachten te geven van den inhoud dezer merkwaardige Reis, welke wij hem ten sterkste aanbevelen.




Nederduitsche Synonymen, of woorden, die elkanderen somwijlen vervangen kunnen, doch somwijlen niet, taalkundig, en ten deele ook etymologisch, behandeld, door G. Bruining. IIde Deel. Te Rotterdam, bij J. Immerzeel, Jun. In gr. 8vo. 454 Bl. f 3-50.

Wij verwijzen, met groote verwondering, dat wij nog

{==672==} {>>pagina-aanduiding<<}
geene vermelding van dit belangrijk werk gezien hebben. daar, waar men ons, in sommige gevallen, zoo gaarne vóór is met loffelijke aankondigingen, naar onze beoordeeling van het eerste deel dezes werks. Over de zoo spoedige en voorspoedige voortzetting van hetzelve verheugen we ons even zeer, als onze overlate vermelding ons spijt. Het Register, achter dit deel, zoo belangrijk en onderhoudend, zoo leerend en vermakelijk, bevordert ongemeen het nuttige gebruik, was eene volstrekte behoefte, en levert een gemakkelijk overzigt over den rijken inhoud. Woordenschat niet alleen, maar een' schat van wetenswaardige zaken noemen wij dit werk, dat geen beoefenaar onzer schoone tale kan ontberen, buiten schade.
Eene proeve willen wij weder geven, die in plaatse eener verdere aanprijzing sta. Onze aandacht valt op bl. 138, waar wij lezen: ‘Nopens dat eer, waarvan (bl. 165, 166) ons heer, het oude heers, herist of heerst en herer, het Hoogd. herr en zekerlijk ook het Lat. herus en Gr. ἡρως afstammen, heeft adelung aangetoond, dat het ook er en ar luidde; en de Hoogleeraar maasz houdt het tevens voor den wortel van het eerste gedeelte van heerleger ezv., dat men hier te lande heir plagt te schrijven. Ar, er of eer, zou namelijk, in den grond, iets, dat hoog uitsteekt, beteekenen, het zij in aanzien en magt, het zij ook in aantal en menigte, welke laatste beteekenis het aan heer, in heerleger ezv., bijzetten zou; dat inderdaad te minder van het eerstgemelde heer kan schijnen te verschillen, daar het in het IJslandsch en bij kil. her, bij m. stoke here of heer, bij ottfrid. heri en in het Angels. herig en herg luidt; terwijl het, in den zin van menigte, bij ottfrid. evenzeer herischaf wordt gespeld, als men eenen heer meermalen heerschap noemt. In dien zin van menigte heeft hetzelfde woord herberg voortgebragt, dat velen van het eerstgemelde heer afleiden, omdat de intrek, dien de Landsheeren bij hunne leenmannen plagten te bedingen, herberg genoemd werd; maar dat, zoo het dezen naam van de Landsheeren had ontleend,
veeleer Gravenberg en Vorstenberg had behooren te heeten, en dat den naam van herberg zekerlijk niet voert, dan omdat de Landsheeren gemeenlijk een' grooten stoet bij zich hadden, die tegelijk met hen in hunne herberg gehuisvest werd,’ ezv. Hiermede worde vergeleken bl. 249. ‘Als men iemand niet kan logeren, zegt men vaak: Ik kan u niet bergen, dat eigenlijk,

{==673==} {>>pagina-aanduiding<<}
ik kan u niet wegdragen, is, daar bergen van beren, dragen, komt, en wegdragen op eene veilige plaats brengen aanduidt. Uit dat bergen en heer zamengesteld, werd herberg, volgens bl. 239, een slot, waar men den Landvoogd met deszelfs stoet innam; en, zoo als nu kastelein van den zin van slotvoogd tot dien van waard is overgegaan, is herberg een waardshuis in het algemeen geworden, waar men lieden min of meer lang huisvest,’ ezv.
Wij hopen, dat een ruim vertier van dit werk den goeden smaak onzer natie bewijze, en de eer van bruining, die de vrienden en beoefenaars onzer schoone moedertale zeer aan zich verpligt, tot de verste erfgenamen dier tale overbrenge!




Praktische Handleiding voor het eerste onderwijs, ten dienste van Onderwijzers, Onderwijzeressen en Kweekelingen, om de Jeugd, naar dezelve, binnen korten tijd, volgens de natuurlijke lees-leerwijze het lezen te leeren, en tevens derzelver zielsvermogens gepast te ontwikkelen. Met eenige Zangstukjes. Door R.G. Rijkens, Onderwijzer te Groningen. I. Te Groningen, bij W. Wouters. In gr. 8vo. XXVIII en 130 bl. f 1-50.

Praktische Handleiding, ezv. bevattende het vervolg van de natuurlijke lees-leerwijze, en de vorming en ontwikkeling der zielsvermogens, benevens aanmerkingen over het godsdienstig onderwijs, en eene handleiding voor het aanschouwelijk onderwijs in het belangrijkste gedeelte van de Spel- en Taalkunde. Met eenige Zangstukjet. Door denzelfden. II. XXXII en 196 bl. f 1-50.

Het motto voor het eerste dezer werken leert ons rijkens genoegzaam kennen, en zoo vertoont hij zich het geheele werk door. Het verdient, hoezeer toevallig bij ons eenigzins verouderd, uitvoerige vermelding, zoo veel ons de plaatsruimte vergunt.
Tot de Voorrede van I. bepalen we ons eerst. Op het leeren lezen door het spellen, en op de onderscheidene manieren, waarop het lezen geleerd wordt, geeft hij ter dege (maar niet te veel) af; en zijn wensch naar eene behoorlijke toet-
{==674==} {>>pagina-aanduiding<<}
sing der lees-leerwijzen, en de vaststelling van ééne tot algemeen gebruik, verdient behartiging, en, dunkt ons, bijval. De voordeelen eener praktische boven eene theoretische Handleiding aangestipt hebbende, geeft hij van de zijne deze oogmerken op, om te leeren, hoe den kinderen spoedig en doelmatig de letter- en klankteekenen te doen kennen; eene verzameling te geven van leeslesjes, door den onderwijzer met krijt op het bord te schrijven, om zoo, onder het leeren der letters en klanken, te gelijk het lezen te leeren, en om, na elke les, door noodige oefening, der kinderen verstand gepast te ontwikkelen. Hij geeft reden, vooral, waarom hij door vertelling, liever dan door prentjes, de klanken en letters leert noemen (d.i. derzelver teekenen; maar, had dan het onderscheid tusschen klank en letter niet beter behooren bepaald te zijn? Een teeken eens klanks, wat is dat onderscheiden van eene letter, als men daardoor letterteeken verstaat?) De twee- en verlengde tweeklanken leert rijkens in eens; en hoe hij, althans binnen drie maanden, de kinderen in staat stelt, om kleine lesjes te lezen, zie men bij hemzelven, bl. X vooral in de noot. Uit kleine vertellingen, die de meester doet, laat hij het zakelijke, door hem opgeschreven, van het bord lezen; en hoe hij vertelt, zal elk in deze Handleiding met waar vermaak lezen; terwijl een afzonderlijk schoolboekje bevat, wat door hem op het bord geschreven wordt. Even goed keuren wij het, dat hij de hoofd- en vreemde letters het laatste leert. De ontwikkeling des verstands voor het hoofddoel van het aanvankelijk onderwijs houdende, - en het is hierover vooral, dat men hemzelven
hooren moet, bl. XIV-XIX, - plaatst hij, tot dat doel, achter elke les eene oefening, van welke wij er ongaarne, maar noodzakelijk, eene tot proeve onzen lezeren onthouden. Over het vrolijke zijner voordragt behoeft hij althans niet bij ons verontschuldiging te vragen; maar of daarbij zijne pepernootjes, kusjes, prentjes en appelen, waardoor hij de kinderen aanspoort, niet konden gemist worden, geven wij ten minste aan hem in bedenking, als die van de opwekking der eerzucht door premiën weinig goeds meenen (en misschien met meer regt, dan door velen geloofd wordt) te mogen verwachten. Met wezenlijk genoegen las de Recensent de 34 lesjes, en de verstandsoefeningen na dezelve; op het een en ander heeft hij wel zijne aanmerkingen, maar zij schijnen hemzelven te weinig gewigtig, om er dit verslag

{==675==} {>>pagina-aanduiding<<}
door te doen uitdijen: bij een' tweeden druk zal rijkens dat een en ander van zelve wel beschaven. Voor Schoolonderwijzers, die dit werk nog niet bezitten, zij vooral gezegd, dat zij hier, ook voor anderen, belangrijke aanmerkingen vinden. Die over het noodzakelijke der oefening van het geheugen, en de middelen daartoe, bl. 18-21, prijzen wij zeer aan.
Het tweede deel is nog belangrijker. Recensent althans, die het niet eens is met dien onderwijzer, die aan rijkens meldde, dat hij tien jaren te vroeg had geschreven, is met deze onderwijzingsmethode zeer ingenomen; maar daardoor des te vrijmoediger, om eene en andere bedenking, hem bij het lezen van dit vervolg voorgekomen, mede te deelen. Des Schrijvers vrijmoedigheid, dikwijls scherpe vrijmoedigheid, vooral in de Voorrede, verpligt hem daartoe.
Met geestdrift laat zich rijkens uit over den staat van het Schoolonderwijs, maar komt dan op hetgeen nog ter verbetering is overgebleven. Met nadruk en ernst behandelt hij het teedere stuk van het godsdienstig onderwijs in de scholen. Hij hebbe dank voor hetgeen hij daarover, zoo in zijne Voorrede, als in het werk zelve, bl. 128 ezv., geschreven heeft. De noot op bl. IX moge bij eenige onderwijzers een onaangenaam gevoel opwekken, rijkens zegt de waarheid, en dat gevoel kan heilzaam werken. Wij willen alle Schoolopzieners en onderwijzers op dezelve opmerkzaam gemaakt hebben. Dat de Predikanten, als zoodanig, de scholen niet moeten bezoeken, zij zoo; maar daaruit volgt niet, hetgeen men er ligt uit besluiten zoude, dat zij de godsdienstige onderwijzing der jeugd alleen aan den Schoolonderwijzer hebben over te laten. Dit mag zelfs de Godsdienstleeraar niet doen! Recensent, ook Predikant, beschouwt den Schoolonderwijzer, als van allen in zijne gemeente tot hem in de belangrijkste betrekking geplaatst, met wien hij gaarne medewerkt; en deze moet de afzonderlijke godsdienstige onderwijzing der kinderen, door hem godsdienstig aangebragt, en nog gedurig in de school onderhouden, beschouwen als eene hulpe, hem door zijnen Leeraar bewezen. Zoo is ons oordeel. Voor het overige wenschen wij elken Schoolonderwijzer die overtuiging van de noodzakelijkheid van het onderwijs in den Godsdienst, die bekwaamheid tot godsdienstige opleiding der jeugd toe, welke rijkens (aan wiens praktische geschiktheid wij niet twijfelen kunnen) aan den dag legt. Overwaardig, om gelezen en herlezen te worden, is het geheele vertoog hier-
{==676==} {>>pagina-aanduiding<<}
over van den kundigen man, bl. 128-146. Kwame het in alle Schoolonderwijzersgezelschappen! Diep treffen zal elk, wien het gevoel niet is afgestorven, wat rijkens verhaalt van den invloed des Godsdiensts op het hart van een' elfjarigen
jongen, en van zijne eigene bevinding. Die zoo schrijft, behoeft zich niets te laten gelegen liggen aan hem voor het oog van het publiek gedane vragen, die twijfel zouden verwekken, of hij wel Christelijk denkt, en voelt, en onderwijst. (Zie Letterk. Mag. VIII. 356.) Evenwel, een gebed vóór en na elken schooltijd zouden wij ook niet zoo afkeuren: die zoo schrijft, is wel altijd (hopen wij) in staat, om anderen in staat te stellen tot een gebed, in den zin eener zielsverheffing tot God, met gevoel gepaard, zoo als het reinhard beschrijft. Anders gelooven wij ook, wat we eens in een' Almanak lazen: ‘Die altijd bidt, bidt nooit!’ Maar dan verschilt bidden en bidden. Waarom mogen de kinderen geene gebeden van buiten leeren? Rijkens zal er toch niet tegen hebben, dat zijn Lofliedje ter eere van God (bl. 118) door zijne scholieren gekend blijve; en bidden zij dan niet, als zij het zoo gebruiken, als hij wil? Omtrent het te kerk gaan der kinderen vragen wij den Schrijver: wanneer moeten zij daartoe geschikt geoordeeld worden? Zullen hunne vragen niet beter aanleiding geven, om hen met den openlijken Godsdienst bekend te maken, dan het uitstel van deszelfs bijwoning? Geen kind moet te kerk gaan, in hetwelk men geene denkbeelden ontwikkelen kan, noch dat zichzelven en anderen tot last is; maar - men valt hier zoo ligt in uitersten.
Wat de Schrijver over de schandstraffen en belooningen heeft, nemen wij gaarne over. Aangaande de laatstgenoemde is, na visser's schrijven, om dien alleen te noemen, nog al wat in het midden te brengen. Doch, daarover mag hier niet worden uitgeweid. De redenering over het lot veler Schoolonderwijzers is eene klagt, die zonder aandoening en ergernis, over de geringschatting van hun moeijelijk en belangrijk ambt, niet kan gelezen worden. Wij hebben daarmede echter, tot onze vertroosting, vergeleken, wat Do. berkhout geschreven heeft, op bl. 98 zijner Proeve eener Geschiedenis van het lager Schoolwezen ezv. Is dit geene waarheid? Of is het niet op Groningerland toepasselijk? Den wensch naar de oprigting van Provinciale fondsen voor het onderwijs nemen wij ook al over. Och, wierd dezelve opgemerkt en -
{==677==} {>>pagina-aanduiding<<}
vervuld, en tot zoo lang althans overal de inning der schoolgelden geregeld, zoo als dat in Drenthe geschiedt! Rijkens wenscht nog vier andere zaken verbeterd: 1o. Dat geen Schoolonderwijzer klokluider, stovenzetter (?) zij, of wat men meer tot het kostersambt brenge. Eilieve, waarom niet? Is dat schande? Is het schade? 2o. Dat geene jongelingen uit de minstbeschaafde klassen tot het beroep van onderwijzer opgeleid worden. 3o. Dat geen Sollicitant bespot of onheuschelijk behandeld worde op de vergelijkende examens. Wel foel! gebeurt dat? Maar, maakte zich dan ook de Sollicitant zelf belagchelijk? Anders, nog eens: ‘wel foei!’ 4o. Dat geen Predikant den meester als knecht behandele. Maar, deze genen ook niet, zeggen wij. ‘Dient elkander door de liefde!’ vermaant een Apostel, die, magt hebbende om het betamelijke te bevelen, liever dit vriendelijk verzocht. (Philémon, vs. 8, 9.) Zoo
moet het gaan. Niemand spele den meester, maar de een achte den ander uitnemender dan zichzelven! De noot op bl. XXVI had moeten wegblijven. Predikanten kunnen ook op kosters en schoolmeesters aanmerkingen maken van hetzelfde belang.
Van de Voorrede scheidende, vermelden wij nog alleen, dat men hier 23 Schoollessen, met even zoo vele Verstandsoefeningen, vindt, te aangenaam en te belangrijk, dan dat de Recensent niet aan den Schrijver betuigen zoude, dat ze zijn verlangen opgewekt hebben, om van de hem, in het Naschrift achter het eerste deel, vergunde vrijheid gebruik te maken. Hij wil aan rijkens een schoolbezoek geven. De aanmerkingen ten dienste der onderwijzers, meest alle met praktische voorbeelden, zijn bijzonder gewigtig. Ze bewijzen de belezenheid des Schrijvers, zoo wel als zijn zelfdenken. Jammer, dat wij er niet van plaatsen kunnen. De handleiding, ten slotte geplaatst, om der jeugd een aanschouwelijk gevoel te geven van de zamenstelling onzer taal, en de wijze, om dezelve zoo te gebruiken, als voldoende kan beschouwd worden voor verre het grootste getal Nederlanders, deed ons zeggen: het einde kroont het werk, en het werk prijst den meester.
Eener gevoel (I. bl. V) is eene onaangeteekende drukfout; maar op taal en stijl zij rijkens toch naauwkeuriger! Dat ‘spreken en spraken’ (II. bl. VII); dat ‘laten wij’ (XII), eene leelijke fout, hoe algemeen ook, voor ‘laat

{==678==} {>>pagina-aanduiding<<}
ons;’ dat ‘wie het opzigt is toevertrouwd’ (XIX) ezv. hindert.
Rijkens oogste vele vruchten van zijnen arbeid aan de schooljeugd, en verblijde ouders en kinderen door een' voorspoedigen en gelukkigen voortgang en voorgang op den weg der wetenschap en deugd!




Gedenkrede op wijlen Henri Daniel Guyot, Ridder der Orde van den Nederlandschen Leeuw, Professor Honorarius aan de Hoogeschool te Groningen, President der Hoofddirectie van - en eersten Instituteur aan het Instituut voor Doofstommen te dier Stede, Lid enz. enz. Door Mr. B.H. Lulofs, Hoogleeraar enz. enz. Te Groningen, bij J. Oomkens. 1828. In gr. 8vo. 81 Bl. f 1-25.

Wij leven in de eeuw der Lofredenen, Lijkfeesten en Gedenkteekenen, en kunnen het den makers van bezwaren tegen den geest des tijds niet euvel duiden, dat zij zich over dit zwak van ons tegenwoordig geslacht wel eens ergeren, of met hetzelve den draak steken; maar, indien zij eenige schampere aanmerkingen mogten willen maken op de hulde, welke aan den verdienstelijken guyot bewezen is en nog bewezen zal worden, waarlijk dan zijn zij de ondankbaarste burgers, de ongevoeligste menschen! Zijn edele bedoelingen, uit de onbaatzuchtigste bron opgeweld, met ijzeren volharding en opoffering van eigene belangen ten einde toe doorgezet, en met den gelukkigsten, zegenrijksten uitslag bekroond, eene eerzuil waardig, (en wat zou dezelve anders waardig zijn?) dan mag Nederland gerust een gedenkteeken voor den invoerder en verbeteraar van het Doofstommen-onderwijs hier te lande oprigten, zonder vrees dat het nageslacht de kosten zal sparen om hetzelve te onderhouden en te doen voortduren; want als vele andere eerzuilen reeds tot stof zullen geworden zijn, zal deze nog pralen, en misschien steviger dan in de eerste jaren van hare oprigting, daar het nakroost ons oordeel zal bekrachtigen en onze dankbaarheid erven.
Met hartelijke belangstelling lazen wij dan deze Gedenkrede, uitgesproken op het plegtige Lijkfeest, door het Departement Groningen der Maatschappij Tot Nut van 't Algemeen te zijner vereering gevierd. De Hoogleeraar lulofs, die

{==679==} {>>pagina-aanduiding<<}
de taak van Redenaar had op zich genomen, heeft zich, gelijk trouwens niet anders te verwachten was, zeer loffelijk van dezelve gekweten. Hij koos het ware oogpunt, schilderde ons de volharding en zelfopoffering van den Overledenen, eerst in het aanleeren, vervolgens in het verbeteren en uitoefenen der hoogstmoeijelijke kunst, om afgetrokkene denkbeelden in te prenten aan die ongelukkige wezens, welke, door het gemis der twee voornaamste zintuigen, bijna van alle middelen tot verstandelijke en zedelijke beschaving verstoken zijn, en doet ons, door eene vergelijking van de diepe laagte, in welke de stiefmoederlijke natuur hen liet nederzinken, met den trap der beschaving, welken zij door een voortgezet onderwijs meestal bereiken, het onberekenbare nut beseffen, hetwelk een man als guyot in Nederland gesticht heeft. En het onderwijs, hetwelk onze ook buitenlands zoo beroemde Landgenoot gaf, was geene enkel slaafsche navolging der leerwijze, met welke hem de beroemde Abt de l'epée had bekend gemaakt. Schoon tot aan zijnen dood met geestdrijvende dankbaarheid voor zijnen meester bezield, breidde hij echter deszelfs stelsel van onderrigt uit; en vooral de kunst, om den stommen verstaanbare woorden te doen uitspreken, bragt hij tot eene hoogte, welke noch l'epée, noch diens opvolgers bereikten. Ook in dit opzigt is de verdienste van guyot door lulofs naar waarde geschat.
Wij herhalen het derhalve, de Redenaar was berekend voor de schoone taak, welke hij op zich nam. Alleen vinden wij, dat de ironische tint, welke, hoe zacht zij ook wezen moge, op sommige plaatsen dezer Rede verspreid ligt, minder voegde aan de gelegenheid en het onderwerp; terwijl de dichterlijke, ja zelfs gezwollen toon, die van de 21ste tot de 23ste bladzijde doorklinkt, naar ons oordeel, onaangenaam luidt bij de eenvoudige en prozalsche stemming van het geheel, welke zelfs zoo gemoedelijk wordt volgehouden, dat de Redenaar, bij elke eenigzins dichterlijke leenspreuk, den Hoorder nederig om verschooning, of ten minste uitdrukkelijk om permissie vraagt. Dacht de Hoogleeraar, toen hij op de aangehaalde plaats het koeltje liet fluisteren, het beekje murmelen, den leeuwerik orgelen, wel aan den stelregel:?

Denique sit quidvis; simplex dumtaxat et unum. 



{==680==} {>>pagina-aanduiding<<}

Over het gebruik des Tijds. Naar het Fransch van Mevrouw de Gravinne De Genlis. Te Utrecht, bij J. van Schoonhoven. 1826. In gr. 8vo. 234 Bl. f 1-80.

Onder dezen titel neemt de oude Dame de vrijheid, om over allerlei te redeneren, en over allerlei haar gevoelen te zeggen. Over allerlei. Wie zou b.v. in een boek, dat tot het welbesteden van den tijd zal aanzetten, zoo veel, en dan nog een zoo uitvoerig aanhangsel, over het tweegevecht verwachten? Maar het is eener oude vrouw niet kwalijk te nemen, dat zij niet altijd en geregeld voet bij stuk houdt; en deze Dame moet wel eenen gezegenden ouderdom bereikt hebben, want zij draagt dit werkje aan hare achterkleinkinderen op. Zelve schijnt zij het intusschen te gevoelen, dat zij wel eens wat ver van haar onderwerp afdwaalt; want nu en dan doet zij poging, om den lezer te beduiden, dat hetgeen zij er bij te pas brengt er wel degelijk bij te pas komt. Doch, dit zij zoo als het wil, wij ontkennen niet, dat hier nog al het een en ander gevonden wordt, dat waar, goed en nuttig is. Eenige Hoofdstukken behooren ook zeer zeker tot het onderwerp, b.v. kostbaarheid des tijds, - gebruik van den tijd ter opvoeding, - gebruik van den tijd der jeugd, - over de wijze, om verkregene kundigheden te onderhouden, met behoud van den tijd, om zich nieuwe te verschaffen, - over het gebruik van den tijd bij meergevorderde jaren - en in den ouderdom. Van andere valt dit minder in 't oog, b.v. over nagelatene werken en uiterste willen, - over valschen roem, - vooroordeelen, - het eigenbelang, enz. enz. Maar, er zullen bij ons ook nog wel lezers zijn, die het oude vrouwtje, al ware het alleen omdat zij eene oude bekende en eene beroemde vrouw is, over dat alles nog gaarne een praatje gunnen en haar hooren willen, waartegen wij ook niets
willen inbrengen, wijl men dan ook wel nog menige goede les en menigen goeden wenk opvangen kan.
Zonder uitbeding, echter, kunnen wij dit boekje niet aanprijzen, noch zelfs onder de onschadelijke rangschikken. Mevrouw de genlis is eene groote voorstandster van priesters en kloosters; meet in het breede de groote heiligheid der Heiligen in de Roomschgezinde Kerk uit; ijvert tegen de Encyclopedisten en de Fransche Deïsten, (dat wij geenszins willen afkeuren) waar zij maar kan, en staat Godsdienst en

{==681==} {>>pagina-aanduiding<<}
godsvrucht overal voor; maar, gelijk wij allezins reden hebben om te gelooven, echt roomschen Godsdienst, en Priesteren Pauselijk gezag, en Pauselijke heiligheid. Het zij verre van ons, dat wij de door haar aangevoerde en in voorbeelden aangewezene deugden, van barmhartigheid en weldadigheid vooral, zouden minachten, of op dezelve iets afdingen; maar het zijn deugden van het Christendom, niet uitsluitend eigen aan de Roomsche Kerk, en in Protestantsche landen, schoon minder opzienbarend en anders gewijzigd, niet minder voorhanden; en wij begrijpen, dat dit haar werk, met eenen echten dompergeest of domperdoel, de heillooze oogmerken der Geestelijkheid in Frankrijk in de hand moet werken, om het volk terug te leiden tot volkomene onderwerping en den leiband van Roomsche Kerkelijken, die wij toch, ook uit de Geschiedenis, anders nog kennen, dan zij hier in het algemeen ons worden voorgesteld. Onze lezer oordeele b.v. uit hare klagten (bl. 97 en volgg.) over uitvindingen, die niets anders opleveren dan hetgeen men bezit, en waarvan de uitwerking minder duurzaam en schoon is, - over den steendruk, - over de schaaplederen in plaats van de marokijnen banden der boeken, - over de kartonnen doozen, - over het werk van onze goud- en zilversmeden, - over de uitgevondene werktuigen, die het werk aan een aantal handen ontnemen, en tot den bedelzak brengen, - over de stoombooten, en het gas tot verlichting der straten, en (wij konden onze oogen naauwelijks gelooven) over de bliksemafleiders, welk NB. schrikkelijk voorbehoedmiddel franklin in de mode bragt, enz. enz.; maar het door koolstof
gezuiverd water moeten wij toch nog noemen, hetwelk zij eene manier heet, die veel voor goed bekend water bederft. De Dame is zeer ingenomen vooral ook met den laatsten oorlog tegen Spanje, welke, volgens haar, alleen waardig is, eene duurzame en levendige bewondering op te wekken; zij noemt dien eenen edelmoedigen, schitterenden en grootschen oorlog, die met zoo veel roem als heil geëindigd is! - Wij meenen, dat men deze soort van boekjes, van welke hand dan ook, ten minste niet behoorlijk gereinigd en gewijzigd, gerustelijk den Franschen laten moest, en dat de Nederlander dezelve gaarne missen zal.


{==682==} {>>pagina-aanduiding<<}

De belangrijkste Nederlandsche Vrouwen, van vroegeren en lateren tijd, in geschiedkundige en zedelijke Tafereelen geschetst. Te Zutphen, bij H.C.A. Thieme. 1828. In kl. 8vo. XIV en 227 bl. f 1-80.

Het doel van den Schrijver, h.n. van til, keuren wij in alle opzigten goed. Door voorbeelden uit de Vaderlandsche Geschiedenis kan men gepast werken op de zedelijke vorming ook van Meisjes, indien namelijk de keuze dier voorbeelden niet ongelukkig is uitgevallen. Over het algemeen moet men de keuze des Schrijvers billijken. De titel evenwel van het boekje onderstelt, dat men alleen edele Vrouwen hier aantreft. Tot de belangrijkste behooren toch zekerlijk slechte Vrouwen niet.
Het komt ons uit de lezing van dit boekje voor, dat de Heer van til de Geschiedenis nog niet met vaste hand uit een bepaaldelijk opgegeven oogpunt weet te behandelen. Hieruit verklaart zich het tweeslachtige der Inleiding, zoo wel als de titel van dit werkje, in verband met deszelfs geheelen inhoud. Zoo is, b.v. bl. 57, het opschrift van No. IX: margaretha van parma, Landvoogdes der Nederlanden, als listig en tevens vreesachtig geschetst, niet door het medegedeelde geregtvaardigd. Hij volgt de bronnen, door hem geraadpleegd, zonder zijn gekozen standpunt, gelijk het behoort, geheel het Tafereel door, bestendig te houden. Het opschrift, bl. 161, No. XXII: anna maria schuurmans; of al te (NB al te. Omne nimis nocet, d.i. elk al te deugt niet.) groote geleerdheid is niet altijd een waarborg tegen dweeperij in de Godsdienst, belooft geheel iets anders, dan van til zelf op bl. 168 verklaart gegeven te hebben. Het opschrift van No. XII, bl. 84: brigitta engbers proosten offert alles, zelfs de eer, voor het geluk des echtvriends op, teekent deze edele Vrouw niet op het voordeeligste. Zij offert de eere niet op; want, hare ontveinsde zwangerheid mogt voor een oogenblik den laster den mond openen, gelukte haar hare schrandere tegenwoordigheid van geest, dan zou die laster van zelven verstommen. De eer is aan den laster niet cijnsbaar. Dit offer werd noch gevergd, noch gebragt. Maar dat zij, den volgenden dag na hare bevalling, zich openlijk vertoonde en uit liefde voor haren kies haren zwakken toestand trotseerde, en naderhand zonder smartbetoon door eenen kogel in den arm getroffen werd, dit verheft haar verre boven den Romeinschen scaevola, die
de pijn uit trotschheid braveerde, terwijl zij uit teedere bezorgdheid voor het leven van haren echtgenoot deze pijn verbeet.
De pragmatische behandeling der Geschiedenis is geene gemakkelijke taak, vooral dan niet, wanneer men, zoo als hier het geval is, tot zijne lezers moet afdalen, om hen tot het gekozen standpunt op te heffen. Het is ons oogmerk dan ook niet, om een ongunstig oordeel over dit werkje te vellen, hetwelk blijkbaar een eersteling is, en evenwel het nuttige doel, bij Meisjes en Vrouwen, niet geheel zal missen.


{==1==} {>>pagina-aanduiding<<}

Mengelwerk.

Verhandeling, over de godsdienstleer van Mahomet. (*)

Door A.J. Kronenberg, Predikant der Waalsche Gemeente te Arnhem.

In den edelen strijd, welken de Grieken tegen hunn onderdrukkers voeren, hebben wij menigmalen ons afgrijzen uitgedrukt over de barbaarsche en onmenschelijke handelwijs, welke hunne vijanden zich tegen hen veroorloofden; doch ook menigmalen heb ik de wreedheden, waaraan zij zijn blootgesteld, hooren toeschrijven aan de Godsdienst, die hunne onderdrukkers belijden, even alsof dezelve uit haren aard aanleiding gaf tot allerlei soort van onmenschelijkheden, welke aan hare belijders geoorloofd zouden zijn omtrent alle die genen, welke mahomet niet voor een' Goddelijken Profeet houden, of weigeren zijne leer te omhelzen. Dit oordeel is mij intusschen altoos ongegrond voorgekomen, dewijl men in hetzelve geen genoegzaam onderscheid maakt tusschen den inhoud en de voorschriften van de Godsdienstleer, en tusschen het misbruik, dat daarvan wordt gemaakt; en het zal wel geen verder betoog noodig hebben, dat dit twee zeer verschillende zaken zijn. Immers, wie zal dwaas genoeg wezen, om aan de natuur van de Christelijke Godsdienst, welker Insteller tot zijne leerlingen zeide: ‘Leert van mij, dat ik zachtmoedig ben,’ alle die wreedheden, vervolgingen, brandstapels en moordschavotten toe te schrijven, waaraan hare belijders, bijna in alle eeuwen der Christelijke jaartelling, waren bloot-
{==2==} {>>pagina-aanduiding<<}
gesteld van die genen, welke zich, met hen, leerlingen noemden van denzelfden zachtmoedigen Meester? Wie zal het aan de natuur van de Christelijke Godsdienst toeschrijven, dat de kruisvaarders, die zich in het bezit wilden stellen van het land, alwaar de Verlosserdes menschdoms zijn leven had doorgebragt en zijne dagen voleindigd, onderweg alle Joden vermoordden, die zij in hunne magt konden krijgen, enkel omdat zij Joden waren? Het kwam mij derhalve in de tegenwoordige omstandigheden niet ondienstig voor, dit stuk in een nader daglicht te stellen, door ulieden in dit uur te onderhouden over de
Godsdienstleer van mahomet, niet zoo als dezelve door de barbaarsche volken, die haar belijden, thans wordt beoefend, maar zoo als zij oorspronkelijk door dezen man is gepredikt. Intusschen moet ik vooraf aanmerken, dat ik over mahomet niet zoo ongunstig denk, als veelal geschiedt; welk ongunstig oordeel bij velen, zoo niet bij allen, het gevolg is van het oppervlakkig onderrigt, hetwelk zij hieromtrent in hunne jeugd hebben genoten. Ik kan mij niet vereenigen met de zoodanigen, welke hem, ook nog in onze dagen, zelfs in openbare geschriften, zonder eenige bepaling, een' Leugenprofeet noemen; en ik twijfel, of zij, die op dusdanig eene wijze over hem spreken, wel immer, met bedaardheid en behoorlijke onpartijdigheid, zijne levensgeschiedenis hebben onderzocht. Ik kan mij ten minste, na dusdanig onderzoek, veel beter voegen bij het gevoelen van wijlen den Hoogleeraar muntinghe, die zegt, dat mahomet, althans in het begin van zijne profetische loopbaan, uit het getal der eigenlijk gezegde bedriegers behoort te worden gestreken (*). Ook is het, van voren beschouwd, reeds zeer onwaarschijnlijk, dat een godsdienstig leerstelfel, hetwelk door zoo vele millioenen menschen in drie werelddeelen is aangenomen, en hetwelk zich nu reeds sedert bijna twaalf eeuwen heeft staande gehouden, niets goeds zoude behelzen. Intusschen begrijpt gij ligtelijk, M.H., dat

{==3==} {>>pagina-aanduiding<<}
het ondoenlijk is, in ééne voorlezing het geheele stelsel van dezen Leeraar in al deszelfs uitgestrektheid te ontwikkelen; zulks zoude een geheel boekdeel vereischen; doch, hetgeen ik zeggen zal, zal voldoende zijn, om u van den aard zijner Godsdienstleer eenig denkbeeld te geven.
Het eerste beginsel van de leer van mahomet, hetwelk ook het beginsel behoort te zijn van de ware Godsdienst, was dit: Er is niet meer dan één God. - Wanneer wij nagaan de eeuw, waarin, en het volk, waaronder hij leefde, dan kan ik niet genoeg de verhevenheid van zijn verstand in dit opzigt bewonderen, en ik moet hem bijna gelijk stellen met socrates, die onder de Grieken dit zelfde beginsel predikte, schoon niet op eene zoo zuivere wijze als mahomet onder de Arabieren. Laat ons, om dit oordeel te wettigen, zien, welke de denkbeelden omtrent dit gewigtige leerstuk waren bij de onderscheidene Godsdiensten, welke te zijnen tijde in zijn Vaderland werden beleden.
Er woonden, voor zoo veel wij weten, alstoen Heidenen, Joden en Christenen.
Wat de Heidenen, of, zoo als ik dezelve hier liever zal noemen, wat de Arabieren betreft, dezelve waren Afgodendienaars, en bij vele stammen was de Afgodsdienst tot een zeer hoogen trap geklommen. Men beschuldigt hen, dat zij niet alleen de zon, de maan en andere hemellichten aanbaden, maar zelfs, dat zij aan boomen en slangen godsdienstige eer bewezen. Door eene redenering, die allen onkundigen eigen is, besloten zij, uit hoofde dat men de bewegingen der hemellichten niet gewaar werd, dat dezelve zich uit zichzelven bewogen en ongeschapen waren. Op gelijke wijze meenden zij, dat de vaste sterren enkel strekten, om met oplettendheid te waken over het noodlot der menschen. Hun eerbied voor dezelve was niet minder groot; en zij hielden nimmer eene bedevaart, zonder met zich op wagens mede te voeren de gelijkenissen en beelden hunner Godheden. De zon ontving hunne offeranden op de geberg-
{==4==} {>>pagina-aanduiding<<}
ten, de maan in de spelonken of valleijen. Een haan en een zwart kalf waren hunne gewone slagtoffers; zelfs zijn sommige Geleerden van gedachte, dat men ook somtijds onder hen menschen offerde, en dat dit wreede gebruik in de eeuw van mahomet nog niet geheel was afgeschaft. Zij hadden ook onderscheidene Afgodsbeelden; zelfs vindt men melding gemaakt van een Afgodsbeeld, omringd van 360 andere, verbeeldende de Godheden, welke men konde aanbidden, als hoofden van zoo vele verschillende dagen des jaars. Doch deze grove afgoderij was niet bij alle Arabische stammen in zwang. Sommige, onder welke die van koresch, of de Koreischiten, behoorden, en waaruit mahomet oorspronkelijk was, onderscheidden zich hier van eene gunstige zijde; schoon zij zich niet van alle Afgodsdienst schijnen te hebben onthouden, daar wij rondom den tempel van Mekka vele Afgodsbeelden zien opgerigt.
De tweede godsdienstige gezindte, die wij in Arabië aantreffen, was die der Joden. - Na de vernietiging van den Joodschen staat, in de eerste eeuw onzer jaartelling, door den Romeinschen veldheer titus, waardoor dit volk geheel en al is verstrooid geworden, heeft een gedeelte de wijk genomen naar Arabië, en wij vinden daar in de zevende eeuw vele, en daaronder ook aanzienlijke familiën; en welk was hun geloof omtrent de eenheid van het Opperwezen? Wij weten, dat dit volk in oude tijden zeer afgodischgezind was, en dat de zwaarste beproevingen ongenoegzaam waren, om deze neiging in hen uit te roeijen; doch na de Babylonische gevangenis hebben zij zich niet meer aan afgoderij schuldig gemaakt; sedert dien tijd zijn zij niet alleen strenge verdedigers geweest van de eenheid van het Opperwezen, maar ook van de eerdienst, welke aan hetzelve bij uitsluiting moest worden toegebragt; in alle de verloopene eeuwen van hunne ballingschap zijn zij zich hierin altoos gelijk gebleven, en tot op dezen dag aanbidden zij den God hunner vaderen, en Hem alleen.
De derde godsdienstige gezindte in Arabië te dien tijde

{==5==} {>>pagina-aanduiding<<}
was die der Christenen; en welk was hun geloof omtrent de eenheid van het Opperwezen? of, laat mij de vraag liever aldus voorstellen, welke zijn de gevolgen, die men uit hun toenmalig godsdienstig leerstelsel voor dit geloofspunt kan afleiden? - Het is uit de Kerkelijke Geschiedenis blijkbaar, dat men reeds vroeg, ja zelfs reeds in de tweede eeuw, zich heeft begonnen te verdiepen in de verhevene natuur van den Verlosser. In plaats van zich te vergenoegen met hetgeen geopenbaard is, en te berusten in de eenvoudige leer des Bijbels, heeft men weldra de beginselen der Platonische en Pythagorische wijsbegeerte te hulp geroepen, om daarmede dingen te verklaren, welke uit hunnen aard onverklaarbaar waren. Van toen af begon men reeds menschelijke denkbeelden in het godgeleerde zamenstel te voegen, en daardoor de leer van het Evangelie te verdonkeren. Het stelsel der Aconen, hetwelk in die tweede eeuw in zwang ging, bragt deszelfs aanhangers tot het besluit, om in den Verlosser aan te nemen het woord, den geest en de ziel. In de derde eeuw ging men voort met al zulke silozofische onderscheidingen. Dezelve deden verschillende sekten ontstaan, welke in de Kerkelijke Geschiedenis bekend zijn onder de namen van Theodotianen, Artemoniten en Paulianen. Deze verschillende gevoelens werden vervolgens, zoo als dit gewoonlijk gaat, niet met bedaardheid, maar met drift voortgezet; waarvan het gevolg was, dat er in de vierde eeuw eene algemeene Kerkvergadering te Nicea in Bithynië werd gehouden, om een einde te maken aan de verschillende gevoelens omtrent den persoon en de verhevener natuur van den Verlosser; dan, hare besluiten, schoon door den wereldlijken arm ondersteund en als eene openlijke en algemeene geloofsleer voorgeschreven, waren niet in staat om overtuiging bij andersdenkenden
te weeg te brengen, noch om een einde te maken aan de geschillen. In de vijfde eeuw stonden nestorius en eutyches op, elk met eene bijzondere vooronderstelling. Hunne gevoelens gaven aanleiding tot onderscheidene Kerkvergaderingen,

{==6==} {>>pagina-aanduiding<<}
in welke nu eens de eene, dan de andere partij zegevierde. In de zesde eeuw duurden deze twisten voort, en uit dezelve kwamen weder andere, als zoo vele onderdeelen, te voorschijn, wier voorstanders bekend zijn onder de namen van Doceten, Phantasiasten en anderen. In de zevende eeuw, de eeuw, waarin mahomet leefde, gingen dezelfde twisten nog voort, en werden met geene mindere hevigheid gevoerd; en men kan niet ontkennen, dat alle die spitsvindige onderscheidingen, door het menschelijk vernuft uitgevonden, aanleiding en zelfs eenigen grond hebben gegeven, om de Christenen te beschuldigen, gelijk ook mahomet deed, dat zij in een Twee- of Driegodendom geloofden.
Het is ons onbekend, of er zich te dien tijde in Arabië ook Perzianen, of navolgers van zoroaster, bevonden; doch het is niet onwaarschijnlijk, dat mahomet van hunne Godsdienstleer eenige kennis heeft gehad. Wij weten ten minste uit de Geschiedenis, dat de Koning van Perzië een' Onderkoning en verdere ambtenaren had in de provincie Elhajaz, gelegen in steenachtig Arabië, en tot zijn uitgestrekt Koningrijk behoorende. Zoroaster nu stelde een Tweegodendom, of een eeuwig beginsel van goed en een eeuwig beginsel van kwaad, hetwelk genoegzaam zal zijn om hier met een woord op te merken.
Het was dan te midden van zoo vele onderscheidene gevoelens, dat mahomet optrad en de eenheid van God predikte, met zulke heerlijke beschrijvingen van zijne oneindige grootheid, als wij immer kunnen begeeren. De Koran is vol van zulke grootsche denkbeelden, en ik zal dezelve hier laten volgen, zoo als zij door den Heer de pastoret uit de onderscheidene plaatsen van dat boek zijn verzameld: - Werwaarts onze oogen zich ook wenden, ontmoeten wij de weldaden van den Eeuwigen. Hij vervult het heelal met zijne magt, kennis en oneindigheid. Zijn troon omvangt hemel en aarde; alles, wat bestaat, is zijn werk; alles, wat de nacht overschaduwt, is zijn eigendom. Hij draagt kennis van

{==7==} {>>pagina-aanduiding<<}
alles, wat vóór de wereld geschied is, en van alles, wat na haar wezen zal. De sleutelen van het toekomende zijn in zijne handen. Hij, die in het geheim spreekt, en hij, die zich in het openbaar uit; hij, die zich met het donkere des nachts omkleedt, en hij, die zich op den helderen dag laat zien, zijn allen eveneens aan Hem bekend. Alle geheimen zijn geopenbaard voor zijne oogen; er is geene schuilplaats tegen zijne magt. Hij vereenigt kracht met wijsheid in zich. Hij is oneindig, middadig en barmhartig. Hij, Oppervorst, vergeeft en straft naar zijnen wil; naar zijnen wil schenkt en ontneemt Hij kroonen; Hij verheft en vernedert de stervelingen. Met een enkel woord doet Hij de schepselen uit het stof oprijzen, en zonder eenige moeite bewaart Hij hen. Op zijne stem verheffen zich de bergen; de boomen groeijen; de zee, tot ons gebruik geschikt, biedt ons hare visschen aan, welke ons tot voedsel strekken, en die sieraden, welke onze kleederen versieren; het schip klieft de golven; de baren vloeijen, en maken onze velden vruchtbaar; de maan en de zon deelen ons haar licht mede, en alle de hemelsche ligchamen bewegen zich, mede op zijne stem, op de voor hen geschikte paden. Hij scheidde den dageraad van de duisternis, en stelde den dag voor den arbeid en den nacht voor de rust der stervelingen. Hij is het, die den bliksem doet schitteren, ten einde vrees of hoop in te boezemen; Hij is het, die de winden ontbindt, de wolken beweegt, dezelve uitbreidt, in de lucht doet hangen, en uit derzelver boezem dien heilzamen regen doet nedervallen, door welken de zaden vruchtbaar worden gemaakt en het groen verlevendigd wordt. Die granen in de aren besloten, die rijke palmboomen, die vruchten als trossen afhangende, dit alles zijt gij aan Hem verschuldigd. Die oogst, welke door de warmte rijp wordt, de schaduw uwer tuinen, de wol van uwe schapen, en het huis, hetwelk u tot eene schuilplaats verstrekt, dit alles hebt gij aan Hem te danken. Zijne weldadigheid
doet zich ook in voorwerpen van minder aanbelang zien, en het geringste der

{==8==} {>>pagina-aanduiding<<}
kruipende gedierten wordt door zijne hand gevoed. De slaap bekruipt Hem niet, en de onregtvaardigheid verwijdert zich van Hem. Het menschdom kent niets van zijne hoogste majesteit, dan hetgeen Hij aan hetzelve ontdekken wil. Hij is de eindpaal, bij welken alles zich vereenigen moet. Ofschoon zijn lof in zichzelven is besloten, zoo is er evenwel niets in de gansche natuur, hetwelk zich niet beijvert om Hem eer te bewijzen. De vogelen zingen zijnen lof in de bosschen; de schaduw des avonds en des morgens eert Hem; de zeven hemelen verheerlijken Hem door derzelver lofgezangen; de donder zelfs viert zijne magt; de Engelen beven in zijne tegenwoordigheid, en dag en nacht verkondigen zij zijne grootheid.
Het was ten gevolge van dit zoo strenge en zuivere beginsel, dat mahomet zich niet konde vereenigen met zoodanige Godsdienststelsels, welke daarvan in het minste afweken, of schenen af te wijken; en het was daarom, dat hij het denkbeeld der Christenen niet konde verdragen, die aan God eenen Zoon toekenden, en die, door hun leerstuk van de Drieëenheid, hem toeschenen een Driegodendom in te voeren. ‘Die genen, welke zeggen, zegt hij, dat de Messias, de Zoon van Maria, God is, brengen eene Godslastering voort. Heeft hij zelf niet gezegd: “Kinderen Israëls, aanbidt God, uwen Heer en den mijnen”? Hij, die aan den Allerhoogsten een gelijk Wezen toevoegt, zal in den hof der vermakelijkheden niet intreden; zijn verblijf zal in het vuur zijn. Die genen, welke de Drieëenheid beweren, zijn Godslasteraars. Er is niet meer dan één God. Indien zij niet van geloof veranderen, zal eene smartelijke straf het loon zijn hunner goddeloosheid.’
Ten gevolge van ditzelfde beginsel was hij een onverzoenbare vijand van de Afgodendienaars, en het was hem niet mogelijk, een Afgodsbeeld voor zijne oogen te dulden. Toen hij zijne plegtige intrede in Mekka deed, was zijn eerste werk, om de 360 Afgodsbeelden te vernielen, welke aldaar rondom den tempel waren geplaatst;

{==9==} {>>pagina-aanduiding<<}
hij sloeg dezelve in stukken met den stok, dien hij in zijne hand had, er bijvoegende: ‘De waarheid is verschenen; de leugen gaat verdwijnen, en zal zich niet meer vertoonen.’ Terwijl hij in deze stad was, alwaar hij veertien dagen bleef ter regeling van het bestuur, zond hij zijne bevelhebbers naar de naburige gewesten, om de Afgodsbeelden te vernielen, en geen spoor van de Afgodsdienst over te laten. - Dan, het waren niet alleen de beelden der Afgoden, welke aan mahomet onverdragelijk waren; maar hij konde ook de beelden der zoogenaamde Heiligen niet dulden, welke in de plaatsen der godsdienstige zamenkomst waren, en aan welke men eene eer bewees, die, zoo al geene afgoderij, evenwel naauw daaraan grensde. In de zesde eeuw was men reeds begonnen in de Christenkerken menigvuldige beelden te plaatsen; men begon dezelve te groeten en te omhelzen, en Paus gregorius schijnt zelf niet afgekeurd te hebben de gewoonte, om zich voor het beeld van christus neder te buigen, zoo men maar niet het beeld, maar in hetzelve de Godheid aanbad. In de zevende eeuw, de eeuw van mahomet, plaatste men naast de beelden der zoogenaamde Heiligen die van de Keizers en de afbeeldingen der Kerkvergaderingen; echter was men het over de geoorloofdheid of ongeoorloofdheid derzelven gansch niet eens, hetwelk in de achtste eeuw aanleiding gaf tot onderscheidene Kerkvergaderingen, waarvan de eene tegenstrijdige besluiten nam van de andere, welke ook de Christenen verdeelden in Iconoclastae en Iconoduli, of verbrijzelaars en vereerders der beelden. Intusschen schijnen de leerlingen en navolgers van mahomet, op het voorbeeld van hunnen meester, het eerst den toon te hebben gegeven tot het vernielen der beelden. Zij drongen te dien einde in de Christelijke tempels; en die genen onder de Christenen, welke het
gebruik der beelden afkeurden, aangemoedigd door de stoutheid der Sarracenen, lieten zich ligtelijk overhalen, om medehelpers te worden van het verbrijzelen van voorwerpen, welke zij met weêrzin in hunne godsdienstige vergaderelaatsen aanschouwden.

{==10==} {>>pagina-aanduiding<<}

Uit hetgeen ik tot hiertoe over de leer van mahomet omtrent het Hoogste Wezen heb gezegd, moet van zelf volgen, dat zij hetzelve erkent voor de oorzaak van alle dingen, en als den Schepper van het heelal. Ook hieromtrent laat ons de Koran niet in twijfel. Op menigvuldige plaatsen erkent en leert hij deze waarheid. Het is God, zegt hij, die de zeven hemelen heeft geschapen en de zeven aarden; Hij doet dezelve aan zijne stem gehoorzamen, opdat gij zoudt weten, dat zijne magt onbegrensd, en dat het heelal vervuld is met zijne kennis. Hij schiep de zeven hemelen in twee dagen; Hij schreef aan ieder derzelve zijne bestemming voor; Hij versierde het firmament met glansrijke sterren, en gaf haar onderscheidene wachters. Zoodanig was de orde, welke de hoogste Schepper in het heelal daarstelde. Uw Heer is de God, die, na den hemel en de aarde in zes dagen te hebben geschapen, op zijnen troon ging zitten, om het heelal te besturen; Hij is uw God; aanbidt zijne hoogste majesteit! - Er zijn, volgens zijne leer, goede en kwade Engelen. De goeden hebben fijne en heilige ligchamen, uit het licht geschapen, zonder dat zij eten, drinken, of van onderscheidene kunne zijn; hij schrijft hun verschillende houdingen toe, zoodat dezen zitten, genen staan, anderen met een voorover gebogen ligchaam worden voorgesteld; hunne bezigheden zijn ook onderscheiden: terwijl sommigen God prijzen, zijn er anderen, die den Goddelijken troon omringen, om zijne bevelen uit te voeren. De kwade Engel, die vervolgens anderen heeft voortgebragt, is verworpen, omdat hij weigerde, op het bevel der Godheid, zich voor den mensch neder te buigen. - Omtrent de schepping van den mensch leerde hij, dat de eerste mensch uit de aarde was voortgebragt; maar omtrent de ziel zegt hij: ‘Zij zullen u ondervragen over de ziel; zeg hun: God heeft daarvan de kennis aan zichzelf behouden; Hij heeft ons daarvan weinig geopenbaard.’
Aangaande het leerstuk der voorzienigheid, hetwelk met de leer van het Goddelijk besluit kan gerekend wor-
{==11==} {>>pagina-aanduiding<<}
den in zeker opzigt in verband te staan, zegt hij, dat alles, zelfs het minste, zoo wel het goede als het kwade, aan God zoodanig is onderworpen, dat alles door zijnen wil bestaat en geschiedt; echter met dit onderscheid, dat Hij het goede goedkeurt en werkt, maar het kwade afkeurt en daarvan ook geene oorzaak is. Hij leerde, dat het Goddelijk besluit den mensch afhankelijk maakt, zonder hem te dwingen. God wil sommige dingen in ons, sommige dingen van ons; het eerste is verborgen, het tweede geopenbaard; het eerste moet aan God worden overgelaten, het laatste door ons volbragt worden. Hij verwerpt het gevoelen van die genen, welke den mensch tot een bloot werktuig maken; doch keurt ook het gevoelen af van hen, die de daden der menschen aan Gods bestuur onttrekken. ‘God, zegt hij in den Koran, doet dwalen, dien Hij wil, en Hij verlicht die genen, welke zich bekeeren. God roept de menschen tot het verblijf des vredes, en Hij geleidt op de wegen des heils die genen, welke Hij wil. God zal het hart verwijden van hem, dien Hij wil verlichten; Hij zal hem de zoetigheden van het Islamismus doen smaken. Van dien, welken Hij zal doen dwalen, zal Hij het hart benaauwen, gelijk als van een' mensch, die wilde trachten om zich in de lucht te verheffen.’ Dan, deze leer heeft, even als bij de Christenen, vele aanleiding gegeven tot onderscheidene vooronderstellingen en verklaringen, waarover het thans mijn oogmerk niet is, mij breeder uit te laten.
Zonder mij thans bezig te houden met de leer van den oorsprong van het kwaad, of van den weg tot geluk, wil ik nog het een en ander zeggen over de leer van mahomet aangaande het toekomstige leven. Trouwens, hij leerde niet alleen de onsterfelijkheid der ziel, maar ook de opstanding der dooden, het laatste oordeel, en de regtvaardige vergelding in de toekomst; doch de beschrijvingen daarvan zijn alle zeer zinnelijk, en met zulke sterke kleuren geschetst, dat zij ons den vurigen Oosterling levendig voor oogen stellen.
Omtrent het laatste oordeel drukt hij zich op onder-
{==12==} {>>pagina-aanduiding<<}
scheidene plaatsen aldus uit: Er zal voorzeker een dag komen, waarop Hij, die de geheimen des hemels en der aarde kent, de dooden uit den schoot des grafs zal roepen, en hen door zijne almagt levend maken. Door het geluid der Goddelijke bazuine opgewekt, zullen zij, overtuigd en ter aarde nedergevallen, verschijnen in de algemeene vergadering der schepselen. Aldaar zal eene geduchte regtbank zijn opgerigt, en de gestrengste billijkheid zal aldaar de vonnissen van den Opperregter regelen; de weegschaal zal in zijne handen zijn; zij, voor wie de schaal gunstig zal overhellen, zullen het genot der gelukzaligheid hebben, en zij, ten nadeele van wie dezelve zal in de hoogte rijzen, zullen schuldig verklaard worden; niets zal hen kunnen redden; zij zullen te vergeefs op eene heilzame vereffening, op het gezag eens meesters, de hulp eens dienaars, de tusschenspraak eens vriends wachten; er zal geene toevlugt dan in God zijn; een opslag des oogs is minder schielijk, dan het oordeel van het heelal zijn zal. Op dien dag, welks vervulling noch in twijfel kan getrokken noch verschoven worden, zal de gedaante der wereld veranderd worden. Zoodra het menschdom, oplettend en gedwee, op het geroep van den hemelschen heraut, even als verstrooide wormen aan het graf ontsnapt, zich zal verzameld hebben, ten einde onderrigt te worden van het lot, hetwelk hun te wachten staat, zullen verscheidene wonderwerken gezien worden; de aarde zal haren schoot ontsluiten en tot hare grondzuilen toe beven; de geschokte hemelen zullen in beweging zijn; de bergen, van hunnen voet afgerukt, zullen, verzet of tot stof vergruisd, door de winden verstrooid worden; de verschrikte moeder zal haren zuigenden zoon verlaten; de verschrikte zwangere echtgenoote zal baren, en de menschen, even als door Gods arm getroffen, zullen in zwijmeling zijn. De neêrgeknielde volken, met hunne hoofden te zamen bijeenverzameld, zullen uit een geopend
boek, het boek der verborgenheid, het lot ontdekken, hetwelk zij verdiend hebben. De Sabeers, de Perzische wijzen, de Joden en

{==13==} {>>pagina-aanduiding<<}
de Christenen zullen, even gelijk de Mahometanen, hetzelve daaruit lezen; de geringste daden zullen daarin beschreven zijn; de Eeuwige zal van dezelve rekenschap vorderen, in tegenwoordigheid der getuigen en der Prefeten; en daar niets voor zijn oog verborgen is, daar zelfs het kleinste vezeltje niet aan zijn oog ontsnapt, 't zij dat men zich aan Hem openbaar make, 't zij dat men de vermetelheid hebbe, om zijn hart voor hem te willen verbergen, zoo zal Hij aan ieder het tafereel der daden, welke men zal verrigt hebben, openleggen. Iedereen zal loon naar werk erlangen. De booze zal wenschen, dat eene onmeetbare tusschenruimte gesteld ware tusschen hem en het kwaad, waaraan hij zich heeft overgegeven.
De beschrijving van den gelukstaat der regtvaardigen is niet minder zinnelijk. - De gelukzaligen zullen, begunstigd door de goedwilligheid des Heeren, bij benden geleid worden in den hof van Eden, welks poorten zich voor hen zullen ontsluiten, en alwaar zij zullen uitroepen: ‘Lof zij God! Hij heeft zijne beloften wel willen vervullen; zijn Paradijs is ons erfdeel; eere zij de belooning der genen, die hetzelve verkregen hebben!’ De vermoeidheid, de tweedragt, de vrees, de droefheid, de ijdele beuzelachtigheden zijn verbannen uit dat verblijf, welks uitgestrektheid de hemelen en de aarde evenaart, en welks bezit nooit aan die genen zal ontroofd worden, die hetzelve bewonen. Het hart vindt aldaar alles, wat hetzelve wenscht, en het oog alles, wat aan hetzelve kan behagen. Des avonds en des morgens geniet men aldaar een gewis voedsel, en een hemelsch gastmaal levert de uitgezochtste spijzen en een' smakelijken drank op, welk alles men hun in zilveren schalen en bekers van kristal aanbiedt; de beladene takken buigen zich voor hen neder, ten einde derzelver vruchten te doen plukken, welke zij in overvloed voortbrengen, en men ziet aldaar beken van wijn en honig, en rivieren van melk, welker smaak nooit bederft. Alle hunne begeerten worden vervuld. Zij smaken eenen wellust, welke alles te boven gaat, en eeuwigdurende lekkernijen. Kleederen, waarin zijde en goud geweven

{==14==} {>>pagina-aanduiding<<}
zijn, hals- en armringen van het fijnste metaal maken hunne kleeding en hunnen opschik uit. Onder frissche en altijd groenende schaduwen, in tuinen, door zuivere en klare stroomen bevochtigd, en welke door een vorstelijk paleis verfraaid worden, rusten zij op een bed, zoo zacht als dat van den dag des huwelijks. Naast hen staan jonge schoonheden, met boezems zoo blank als albast, met schoone zwarte oogen en zedige aangezigten; geen mensch, geen geleigeest heeft ooit hare bevalligheden en hare schaamte ontheiligd; de paarlen komen, wat haar luister en blankheid betreft, niet in vergelijking bij die betooverende maagden; de liefde en de begeerte, welke zij zullen inboezemen, zullen zij zelve ook gevoelen, en de beide gelieven zullen eene onverwelkbare kracht en jeugd genieten.
De straffen, die de goddeloozen in de hel zullen moeten doorstaan, zijn met geen minder sterke kleuren geschetst. - Alle de goddeloozen worden, omstuwd van hunne misdaden, geworpen in een' gloeijenden afgrond, alwaar zij ter prooije zullen zijn van pijnigingen en smaadheid. Nimmer zullen zij uit dat verblijf der duisternis gered worden. Zelfs zal hun geene hoop overig zijn, om hunne smarten verminderd te zien. Beladen met den vloek van God, slaken zij hunne klagten en zuchten te vergeefs; te vergeefs zouden zij alle de schatten, welke de wereld bevat, te hunner bevrijding geven. Zoo lang de hemelen en de aarde zijn, zullen zij hunne misdaden boeten in dien vuurgloed, welke omringd is door woedende vlammen en rook. Vragen zij om lafenis, dan zal men hun water toereiken, hetwelk als gesmolten koper hunnen mond zal branden; kokend water wordt op hun hoofd uitgestort; dit vreet hunne huid en hunne ingewanden op, en deze deelen groeijen op nieuw weder aan, ten einde hen weder aan nieuwe pijnen over te leveren. Zij worden met stokken met ijzeren beslag geslagen. Wanneer zij uit de verterende vlammen willen vlugten, worden zij weder naar binnen gedreven, en men zegt hun: ‘Ondergaat de straf, welke gij als een verdichtsel hebt behandeld, of

{==15==} {>>pagina-aanduiding<<}
welke uw gedrag zocht te trotseren; verzadigt u met smarten; voedt u met de vruchten van dien boom, die voor de goddeloozen is geplant geworden, die zich uit den grond der helle verheft, en welks vruchten gelijk zijn aan verschrikkelijke slangen!’ Deze straffen zullen het deel zijn der vijanden van de Godsdienst, van alle de goddeloozen, en van hen, die de leer van mahomet als leugen aanmerken.
Doch het wordt tijd, dat ik hier nog het een en ander bijvoege over het beoefenend gedeelte van zijne Godsdienst.
De hoofdpligten, namelijk liefde tot God en den naasten, heeft mahomet niet verzuimd voor te schrijven.
Gij gevoelt van zelve, dat de pligten jegens het Hoogste Wezen reeds zijn opgesloten in de beschrijvingen, die wij van hetzelve boven hebben aangehaald. Uitdrukkelijk wordt hieromtrent in den Koran gezegd, dat de dankbaarheid welgevallig is in de oogen van den Allerhoogsten, dat Hij de ondankbaren haat, en dat zij niet lang genot zullen hebben van hunne ondankbaarheid. ‘Van het gevaar verlost, zegt hij, durft men God verlaten, omdat men meent veilig te zijn voor zijne slagen. Maar kan Hij niet nogmaals eenen afgrond onder onze voeten openen, of op onze hoofden eene wolk, met steenen bezwangerd, doen nederstorten? Zijn wij zeker, dat Hij ons niet op de zeeën zal terugvoeren, en, om ons te straffen, geen' woedenden stormwind zal loslaten, die ons door het water zal doen inzweigen? Waar zal men alsdan eene schuilplaats, waar eenen beschermer vinden? Met het gevoel van dankbaarheid bezield, zal men voor den Eeuwigen, te gelijk met eene teedere en eerbiedige liefde, ook die heilzame vrees hebben, over welke de trotsche en bedorvene menschen zich schamen; en die vrees, altijd in ons zijnde, en ons de straffen eens Meesters, verschrikkelijk in zijne wraakoefeningen, doende vermijden, zal ons het geluk verzekeren van eeuwig den hof des vermaaks te bewonen.’
Doch wat de pligten omtrent den naasten betreft, hier-
{==16==} {>>pagina-aanduiding<<}
in schijnt hij zichzelven niet gelijk te zijn. Wij hebben boven gezien den onveranderlijken afkeer, dien hij had van alle Afgodendienaars, en omtrent dezelve schijnt hij geene verpligting te erkennen; hij gelast, om dezelve te vermijden; hij verbiedt, om naast hen te zitten, en zich te hunnen aanzien anders dan met verachting te gedragen. Dikwijls laat hij zich ook met hevigheid uit tegen de ongeloovigen; maar het is niet duidelijk, wie hij door dezelve bedoelt. Op sommige plaatsen schijnt deze uitdrukking alleen op de Afgodendienaars te zien; op andere wederom op die genen, die den Koran niet gelooven. Op sommige plaatsen beveelt hij de verdraagzaamheid aan, zeggende: ‘Doet geen geweld aan de menschen ter oorzake van hun geloof; de weg des heils is onderscheiden genoeg van dien der dwaling;’ op andere wil hij de Afgodendienaars te vuur en te zwaard vervolgen. Op sommige plaatsen zet hij den Hemel open voor Joden en Christenen; op andere alleen voor die genen, die ook in hem en in den Koran gelooven. Dan, zijne bevelen, om wel te doen aan armen en ongelukkigen, zijn zoo algemeen, dat zij geene uitzondering toelaten; en zij worden zoo dikwijls herhaald, dat het blijkt, dat hij aan het geven van aalmoezen een zeer groot gewigt hechtte. ‘Beoefent de weldadigheid, zegt hij, omtrent uwe vaders, omtrent de weeskinderen, de armen en hen, die door het bloed aan u verbonden zijn; beoefent dezelve omtrent vreemdelingen, uwe krijgsgezellen, reizigers en slaven: de Almagtige haat den harden en trotschen mensch. De geloovigen, die in den schoot der behoeftigen een deel der goederen storten, welke wij hun hebben toegedeeld, zijn ware geloovigen; zij zullen verhevene plaatsen in het rijk der hemelen bekleeden; zij zullen de toegevendheid en weldaden van God genieten. God beveelt het regt, de weldadigheid en de mildheid jegens zijne bloedverwanten. Geeft aan
uwe naasten hetgeen gij hun schuldig zijt; geeft aalmoezen aan armen en reizigers, en verkwist uwe schatten niet dwaasselijk: de verkwisters zijn broeders van den Duivel, en de Duivel was trouweloos aan God.

{==17==} {>>pagina-aanduiding<<}
Geeft zelfs hetgeen u het dierbaarst is; doch dat dit niet uit hoogmoed, maar uit toegenegenheid geschiede. Alles, wat gij geven zult, zal bij God bekend zijn, en bij u honderdvoud vermenigvuldigen. De aalmoezen moeten geschikt zijn tot verligting der armen, voor de vrijkooping van gevangenen, om die genen te hulp te komen, die met schulden beladen zijn, voor de reizigers, en voor den onderstand des heiligen oorlogs.’
Omtrent de meer uitwendige godsdienstige pligten komt in de eerste plaats in aanmerking het gebed. Hij bepaalde dit op vijfmalen daags; op den middag, waar de dag bij hen begint, des namiddags, des avonds, des nachts en des morgens. Een roeper, op een' hoogen toren staande, kondigt dien tijd aan, terwijl hij met eene luide stem roept: ‘God is de Allerhoogste. Er is niet meer dan één God, en mahomet is de grootste Profeet. Welaan, rigt uw aangezigt tot het gebed; komt tot de gelukzaligheid!’ Dan, het is niet noodig, om tot het dagelijksch gebed naar den tempel te gaan, dewijl God alomtegenwoordig is en den hemel en de aarde vervult; alleenlijk wordt dit gevorderd des vrijdags, welke hun godsdienstige dag is, en in de vaste van hunne heilige maand, namelijk de maand Ramadan. Het is volstrekt ongeoorloofd, in het gebed iemand anders dan den hoogsten God aan te roepen, zelfs mahomet niet, ofschoon zij hem als voorspraak bij de Godheid erkennen. Eer men zich tot het gebed begeeft, is het noodig, zich zorgvuldig te reinigen. ‘o, Geloovigen! zegt hij, vóór dat gij het gebed begint, wascht uw aangezigt en uwe handen tot aan den elleboog, wascht uw hoofd, en uwe voeten tot aan de enkels.’ In het eerst had hij geboden, om, in navolging der Joden, het aangezigt te wenden naar Jeruzalem; doch dit bevel voldeed niet aan zijn oogmerk, weshalve hij vervolgens heeft bevolen, om zich te wenden naar den tempel van Mekka. Het onderwerp hunner gebeden is het noodwendige voor dit en voor het toekomende leven, en zij beginnen geen werk, geene onderneming, zonder het gebed.

{==18==} {>>pagina-aanduiding<<}

Onder de uitwendige pligten van de Godsdienst van mahomet behoort te worden gerangschikt de vaste gedurende de maand Ramadan, welke hun heilige maand is, ter gedachtenis van den Koran, die, volgens hen, in deze maand aan mahomet is medegedeeld. Dan, deze vaste heeft meer schijn dan wezenlijkheid: dezelve duurt van den opgang tot den ondergang der zon; des nachts is het geoorloofd te eten en te drinken, tot dat men in den dageraad een' witten draad van een' zwarten kan onderscheiden. Daarenboven heeft mahomet uitzonderingen gemaakt voor zieken en reizenden, alsmede voor die genen, welke, door den nood gedrongen, eenig voedsel nemen. Doch de Mahometanen ontwijken veelal dit gebod, door des daags te slapen en des nachts te waken, en zich alsdan aan vrolijkheid en wellustigheden over te geven. - Hier moet ik met een woord melding maken van het verbod van den wijn, door mahomet strengelijk voorgeschreven, doch waaromtrent zijne navolgers niet zoo naauwegezet zijn. De reden van dit zonderlinge gebod ligt in het duister: want, zoo hij de natuur van den wijn als verderfelijk had aangemerkt, zoude hij het gebruik daarvan in het toekomende leven niet hebben kunnen toestaan, noch denzelven aanmerken als een gedeelte uitmakende van het geluk, hetwelk de geloovigen na dit leven zullen genieten. Sommigen denken, dat hij, de nadeelige gevolgen der dronkenschap bemerkende, een algemeen verbod voor het beste middel hield ter voorkoming van alle ongeregeldheden; anderen, dat hij hierin de gewoonte volgde van sommige Arabische stammen, die zich van den wijn onthielden.
Eindelijk kunnen wij tot de uitwendige godsdienstige pligten, door mahomet voorgeschreven, brengen de bedevaart naar Mekka. - Reeds vóór den tijd van mahomet was deze bedevaart bij de Arabieren in gebruik: Er bestond onder hen eene overlevering, dat de tempel, welke zich in het midden van deze stad bevond, oorspronkelijk door adam was gesticht, na zijne verdrijving uit het Paradijs; dat dezelve, door den algemee-
{==19==} {>>pagina-aanduiding<<}
nen watervloed vernield, door abraham en ismael is vernieuwd geworden; en het was uit eerbied voor deze Aartsvaderen, van welke zij zich afstammelingen rekenden, dat zij hunnen tempel gingen bezoeken. Mahomet heeft deze instelling behouden; doch deze bedevaart behoeft niet meer dan eenmaal in iemands leven te geschieden, en het gebod is nog niet volstrekt. Deze optogt geschiedt in de maand Delhasja; dat is, de maand der bedevaart. De bedevaartgangers wachten elkander alsdan op den berg Arafat, nabij Mekka; aldaar reinigen zij zich, veranderen van kleederen, en gaan daarop regtstreeks naar den tempel. Het feest zelf duurt tien dagen, waarvan de laatste een dag van algemeene vreugde is.
Ziet daar, M.H., ulieden eenig denkbeeld gegeven van de Godsdienstleer van mahomet, zoo als zij door dezen man is geleerd, en niet zoo als zij door zijne navolgers is misvormd geworden. Laat mij hierbij voegen het oordeel over dezelve van wijlen den Heer jeronimo de bosch: ‘De leer van mahomet, zegt hij, was zoo bespottelijk niet, als men gewoonlijk wel denkt. Dezelve prees zich door een' schijn van waarheid aan, en had een bijzonder vermogen, om de menschen tot zich over te halen. Niet omdat zij meer ruimte geeft om vrij te leven en de lusten des vleesches op te volgen, gelijk velen die uitleggen willen, of omdat zij die verborgenheden onzes geloofs, die in den eersten opslag ongeloofelijk en moeijelijk voorkomen, of wel voornamelijk die dingen, die voor de menschelijke natuur te moeijelijk geacht worden, geheel uitsluit; maar omdat zij alle de geschillen, die uit de verklaring dezer verborgenheden gewoonlijk ontstaan, verwerpt, en het betere deel der Christelijke leer aanneemt, eischende, dat de menschen op de betrachting van regtvaardigheid, vroomheid, opregtheid, minzaamheid en alle soorten van deugd zich toeleggen, hetwelk, gelijk het altoos zeer nuttig is, vooral in

{==20==} {>>pagina-aanduiding<<}
die eeuw, waarvan wij spreken, hoogstnoodzakelijk was.’ (*).
Eer ik eindig, moet ik nog aan eene tegenwerping te gemoet komen, welke iemand tegen het gezegde zoude kunnen inbrengen, door te vragen, of mahomet evenwel geen bedrieger verdient genaamd te worden, daar hij zich niet alleen een Profeet noemt, maar zelfs een onmiddellijk Afgezant der Godheid; daar hij zich niet alleen gelijk stelt met mozes en jezus, maar zich zelfs den grootsten aller Profeten noemt. Ik moet op deze tegenwerping met eenige onderscheiding antwoorden.
Mahomet gaf zich uit voor een Profeet; doch het is een ieder bekend, dat dit woord in den Oosterschen stijl niets anders beteekent, dan een Leeraar. Men had b.v. bij de Joden Profeten-scholen, dat is, scholen, waarin de jonge lieden tot het leeraarsambt werden opgeleid. Doch dit woord heeft in onze dagelijksche taal de beteekenis gekregen van iemand, die toekomende dingen voorzegt, omdat de Godheid zich van de Profeten bediende, om het volk dingen aan te kondigen, welke het gewone menschenverstand niet konde weten.
Wat nu de verdere tegenwerping betreft, dat hij zich voor een onmiddellijk Afgezant der Godheid uitgeeft, en zich den grootsten aller Profeten noemt; oordeelt iemand, dat hij hierin kwalijk hebbe gehandeld, ik wil hierover niet met hem twisten, doch ik verzoek hem tevens op te merken, dat mahomet zonder deze aanmatiging nimmer het doel zoude hebben kunnen bereiken, hetwelk hij zich voorstelde. Zijn oorspronkelijk doel, namelijk, was, om alle menschen onder ééne Godsdienst te vereenigen. Te dien einde ontleende hij zoo wel van de Joodsche als van de Christelijke Godsdienstleer hetgeen hij begreep hem dienstig te kunnen zijn; latende zulke dingen achterwege, welke hij voorzag, dat nimmer algemeen zouden kunnen worden ingevoerd, b.v. de besnijdenis, welke, schoon onder de Mahometanen in al-
{==21==} {>>pagina-aanduiding<<}
gemeen gebruik, evenwel door mahomet in den Koran nergens wordt voorgeschreven. Doch, zoude hij in zijn doel eenigzins slagen, zoo konde hij geen ander karakter aannemen, dan hetgeen hij aangenomen heeft. De vurige Oosterling moet in den Leeraar van zijne Godsdienst geen Hervormer zien, zoo als luther in eene koelere landstreek was, maar een onmiddellijk Afgezant der Godheid; hij moet, om zoo te spreken, in eene onmiddellijke betrekking staan met het Hoogste Wezen; deszelfs bevelen moet en hem óf door den Allerhoogsten zelv', óf ten minste door zijne hemelboden van tijd tot tijd worden overgebragt; en het is op deze wijze alleen, dat hij zich toegang en invloed kan verschaffen. Mahomet had hiervan het voorbeeld in de Stichters van de Joodsche en van de Christelijke Godsdienst, en het was overeenkomstig den aard van het volk, waaronder hij leefde, dat hij hun voorbeeld volgde.

De giraffe, thans te Parijs, beschreven en naar het leven afgebeeld. Door Geoffroy st. Hilaire. (*)

De Pacha van Egypte, die den Koning van Frankrijk reeds meer vreemde dieren ten geschenke gegeven had, als den Afrikaanschen olifant, Arabische paarden, gazellen, enz. vroeg den Franschen Consul, den Heere drovetti, wat hij nu wel den Koning zou kunnen zenden; en, toen deze eene Gi-
{==22==} {>>pagina-aanduiding<<}
raffe noemde, maakte de Pacha terstond zijn werk, om dezelve uit het gebied van Sennaar en Darfour te doen komen. Arme Arabieren aan de grenzen der bebouwde landstreek tusschen deze beide provinciën hadden twee zeer jonge Giraffen met de melk hunner kameelen opgevoed. Zij werden terstond aan den Gouverneur van Sennaar verkocht, die dezelve aan mehemed ali-Pacha ten geschenke aanbood.
Deze Giraffen reisden eerst te voet met eene karavaan, die van Sennaar naar Siout, eene stad in Opper - Egypte, trok; vervolgens werden zij op den Nijl ingescheept, en kwamen op die wijze van Siout te Caïro. De Pacha behield dezelve drie maanden lang in zijnen tuin, om haar tijd tot verademing en versterking harer gezondheid te geven; vervolgens zond hij ze over den Nijl naar Alexandrië, waar de eene aan den Franschen, de andere aan den Engelschen Gezant werd overgegeven. Beide zijn van het vrouwelijk geslacht.
De voor den Koning van Frankrijk bestemde Giraffe werd op een Sardinisch, naar Marseille bestemd, vaartuig ingescheept; zij had op reis eenigen storm door te staan, herhaalde zich echter spoedig weder, en, nadat zij en hare oppassers, gedurende den vereischten tijd, quarantaine gehouden hadden, deed zij op den 14 November 1826 hare intrede te Marseille, alwaar de Prefect, de Graaf van villeneuve, haar in een gebouw nevens zijn Hotel brengen en zorgvuldig oppassen liet, hetgeen ook de beste gevolgen gehad heeft, want zij genoot, gedurende haar verblijf te Marseille, voortdurend de beste gezondheid.
Omtrent haren ouderdom, die naar het getal der maanden berekend wordt, heeft men verscheidene gissingen gemaakt; eindelijk echter is het gelukt, eenige elkander tegensprekende berigten tot een geheel te brengen, waaruit gebleken is, dat zij, in November 1826, 22 maanden oud was.
Dewijl eene reis van Marseille naar Parijs, gedurende het ruwe jaargetijde, de gezondheid der Giraffe in gevaar konde brengen, zoo liet men haar te Marseille overwinteren, en eerst op den 20 Mei dezes jaars begon zij haren togt, dien zij te voet en in zoo kleine dagreizen deed, dat zij eerst op den 5 Junij te Lyon aankwam.
Het was de eerste levende Giraffe, die men in Frankrijk zag. De dierensoort zelve is niet zoo zeldzaam; doch, daar zij in een zeer uitgebreid gewest leeft, 't welk van onmetelijke woestijnen doorsneden en omringd is, zoo was het altijd

{==23==} {>>pagina-aanduiding<<}
met groote zwarigheden verbonden, haar uit haar vaderland te vervoeren. Men vindt dit dier eenige 100 uren van Egypte verwijderd, alsmede aan het andere einde van Afrika, op gelijken afstand van de Kaap de Goede Hoop; derhalve behoort het in Middel-Afrika t' huis, en, zoo lang wij als 't ware slechts eenige stippen van den omtrek van dit uitgestrekte werelddeel kennen, zal eene Giraffe in Europa evenzeer wegens hare zeldzaamheid, als wegens het eigendommelijke harer gestalte, voor een belangrijk verschijnsel gehouden worden.
Reeds de Romeinen, toen zij hunne veroveringen tot in Afrika uitstrekten, kenden de Giraffe, en voerden haar, als sieraden van hunne triomftogten, mede naar Rome. Haar oude naam, Zurapha, van welken haar tegenwoordige, Giraffe, afkomstig is, ging niet over tot de Romeinen. Deze woeste veroveraars vreesden den haat en de verachting tegen de Barbaren te verminderen, wanneer zij vreemde zeden, gebruiken en woorden aannamen. De Giraffe kwam in hunne handen, en wel eerst in die van cesar, als eene schatting van Afrika, en uit volkstrots noemden zij haar, op hunne wijze, Camelopardalis, Kameelluipaard; zij hadden werkelijk eenige overeenkomst gevonden, vooreerst met den kameel in grootte, in eenige trekken van het aangezigt, in den dunnen snuit, den langen hals, de uitgerekte, op eene bijzondere wijze zich bewegende, lippen, enz. en ten andere met de meeste groote panters, in de vlekken op de huid.
De namen, welke een uithangbord voor de denkbeelden zijn, een teeken, 't welk dezelve terugroept, ontstaan gemeenlijk, alvorens de denkbeelden zelve behoorlijk zijn geregeld. Dit is hier werkelijk het geval geweest; want noch de gestalte, noch de kleur beantwoordt naauwkeurig aan de beide stamwoorden Camelo-pardalis. Vooreerst, wat den kameel betreft, zoo vertoont zich een zeer aanmerkelijk verschil; de kameel heeft geene horens; zijne benedenkaak heeft 2 snijtanden minder; zijne lippen zijn gespleten, en zijn voet steekt in eene zool. De Giraffe, daarentegen, heeft, gelijk de jonge herten, voorhoofdsuitsteeksels; zij heeft de 8 snijtanden, welke men bij het grootste gedeelte der herkaauwende dieren vindt, dezelfde gespletene klaauwen, en volkomen hetzelfde zamenstel van ingewanden, enz. Wat nu, ten tweede, de voorgewende gelijkheid der Giraffe, ten aanzien van de gevlekte huid, met het luipaard betreft, zoo zijn het geene ronde, regelmatig in rozen verdeelde, maar groote, onregelmatige, zamenhangende vlekken.

{==24==} {>>pagina-aanduiding<<}

Men vindt bij de Schrijvers der Middeleeuwen aangeteekend, dat in het jaar 1486 eene Giraffe uit Egypte aan eenen Hertog de medicis, beheerscher van Florence, gezonden werd. Dit dier stond met alle eerste verdiepingen der paleizen van Florence in vriendschappelijke betrekking; elken dag kreeg het zijn voeder uit de handen der Florentijnsche dames, die het als een aangenomen kind beschouwden; deze maaltijden bestonden in onderscheidene soorten van vruchten, voornamelijk appelen.
Het schoone Koningsdier (aldus heeft men de Giraffe op haren ganschen togt door het zuidelijk Frankrijk genoemd) werd op eene andere wijze opgekweekt, dan het zoo even genoemde; het kreeg nooit en krijgt ook nu nog niet het voedsel, 't welk het in den natuurstaat eet. Rogge met maïs (of Turksche tarwe) gemengd, gerst en fijn gestootene boonen, en tot drank, des morgens vroeg en des avonds, melk; ziedaar den teerkost van onze doorluchtige vreemdelinge. Te Marseille liet zij zich niet dan met moeite bewegen, in tegenwoordigheid van het publiek te drinken; op reis heeft zij deze eigenzinnigheid afgelegd; over het algemeen is zij op dezen weg veel makker, krachtiger en sterker geworden.
In haar vaderland eet de Glraffe het loof van de hoogste takken der boomen, het liefst van de planten uit het geslacht der mimosa's, die aldaar in grooten overvloed wassen. In de eerste maanden is ons dier reeds aan ander voedsel gewend geworden. De Arabieren, hare eerste meesters, legden het dezelfde bezwaren op, aan welke zij zelve gebiedend onderworpen waren; of, wil men liever, zij deelden met hetzelve hun voedsel en de levensmiddelen, welke hun het zwervend herdersleven verschaft. Zoo voedden zij het eerst met de melk hunner kameelen, hetgeen zij ook later nog deden, omdat het in de deelen der woestijn, die zij bewonen, gemakkelijker is, zich melk aan te schaffen, dan water; en, wanneer de Giraffe steviger kost verlangde, boden zij haar het voor hunne kameelen bereide graan aan, en gewenden haar daaraan alzoo van lieverlede. Daar deze leefregel het dier, gedurende zijne reize door de woestenijen van Egypte, zeer wel bekomen is, zoo heeft men zich tot dusverre wel gewacht, dien te veranderen.
Dat de Giraffe evenwel hare aangeborene gewoonten niet geheel heeft afgelegd, bewijst zij daardoor, dat zij de vruchten en takken van den acacia, die men haar aanbiedt, met

{==25==} {>>pagina-aanduiding<<}
zeer veel graagte eet. Zij grijpt de bladeren op eene zonderlinge wijze; zij strekt, namelijk, hare lange, rimpelige, zeer smalle en zwarte tong uit, en windt die rondom het voorwerp, naar 't welk hare begeerte zich uitstrekt. Dat het dier door de natuur alleen daartoe bestemd is, om de hooge takken der boomen te verslinden, kan men gereedelijk opmaken uit de moeite, waarmede het iets van de aarde opheft. Een mimosa-tak kan haar daartoe bewegen; maar men ziet ten klaarste aan het linksche harer bewegingen, aan den tijd, dien zij daartoe noodig heeft, en aan de maatregelen van voorzigtigheid, die zij nemen moet, dat zij geheel tegen de haar van nature eigene gewoonten handelt. Zij trekt, namelijk, eerst den eenen voorpoot een weinig ter zijde, vervolgens den anderen, herhaalt deze beweging verscheidene malen, en eerst dàn, wanneer de romp gezakt is, besluit zij, den hals te buigen, en hare lippen en tong aan den tak of het voorwerp te brengen, dat voor haar ligt.
Wat hare vormen en derzelver verhouding, in verband beschouwd met de overige herkaauwende dieren, betreft, zoo moet de Giraffe ongetwijfeld eene groote belangstelling inboezemen. Haar als bij uitzondering eigen is de onevenredigheid harer deelen, welke bij den eersten opslag het oog des waarnemers tot zich trekt. De kop en de romp zijn buitengewoon kort, inzonderheid wanneer men deze deelen met de pooten en den hals vergelijkt, die eene geheel onevenredige lengte hebben. Men heeft in den laatsten tijd, waarin men de algemeene regels der bewerktuiging in de geheele hoogte van het voorwerp zocht te omvatten, opgemerkt, dat een organen-stelsel alleen dàn de gewone verhouding te buiten gaat, wanneer andere organen, om het evenwigt daar te stellen, verminderd en verkleind geworden zijn. Deze wet der bewerktuiging draagt den naam van het evenwigt tusschen het volumen der organen (*). De Giraffe biedt in hare gestalte een merkwaardig voorbeeld aan, hoe deze regel aanschouwelijk kan worden gemaakt.

{==26==} {>>pagina-aanduiding<<}

Men kan inderdaad geen ligchaam uitdenken, 't welk van voren naar achteren zich kleiner vertoont; want het verdeelt zich nagenoeg in drie deelen, het eene voor de schoften, het andere voor de heupen, en het derde, ongeveer van dezelfde grootte, voor de middelstreek; dit laatste is bijzonder klein, en geen ander dier vertoont eene dergelijke verhouding.
Deze zoo korte romp heeft leden van eene reusachtige lengte; zij zijn tot een' snellen loop zeer voordeelig ingerigt, en toch is er iets, dat denzelven eenigermate belemmert: vooreerst, de achter- en voorpooten zijn te digt nabij elkander; ten tweede, zijn dezelve van ongelijke lengte, en wel derwijze, dat daardoor de snelheid der beweging verhinderd wordt. De dieren loopen en springen, gelijk men weet, des te sneller, naar mate hunne voorpooten korter en hunne achterpooten langer zijn; bij de Giraffe, echter, heeft juist het tegendeel plaats. Ofschoon nu bij deze derwijze zamengestelde gestalte de leden elkander onderling afbreuk doen, zoo blijft het echter altijd een voordeel voor hunnen loop, die trouwens slechts betrekkelijk snel genaamd kan worden, dat zij met lange pooten voorzien is, door middel van welke het haar dikwijls gelukt, den haar vervolgenden vijand te ontgaan.
Wanneer de Giraffe op de vlugt wordt gedreven, dan verliest men haar binnen korten tijd uit het oog; maar zij kan deze inspanning niet lang volhouden, dewijl dezelve met een groot bezwaar verbonden is: hare longen, namelijk, zijn niet groot genoeg; een gebrek, 't welk veroorzaakt wordt door de engte van de plaats, waarin deze zich bevinden.
De lange pooten der Giraffe maken de beweging en het gaan voor haar tot eene behoefte. Het behoud van haar evenwigt wordt door haren hoogen kop begunstigd, waarvan zij zich als van een' balanceerstok bedient, om, wanneer zulks vereischt wordt, het overwigt op ééne zijde te brengen. De onbewegelijkheid der lange steunsels van haren romp zoude op den duur zeer bezwaarlijk zijn; derhalve balanceert de Giraffe in gelijkmatige tijdruimten, terwijl zij den eenen voet na den anderen opheft, bij voorkeur de voorsten en zeer weinig de achtersten. Deze langzame en eenzelvige beweging keert werktuigelijk terug, wanneer de zintuigen van het dier niet door eenig uiterlijk voorwerp worden aangedaan; men zou kunnen zeggen, wanneer het aan niets denkt.
Men noemt de Giraffe een woestijnbewoner, en verwon-
{==27==} {>>pagina-aanduiding<<}
dert zich alsdan te regt, hoe zij daar haar voedsel kunne vinden. Dit berust echter op eene misvatting. Hoe zoude men trouwens kunnen gelooven, dat een groot dier zich dáár zoude ophouden, waar het zoo weinig levensmiddelen vond? Een kale, door de zon verbrande bodem, gelijk die der woestijn, kan even min aan de Giraffe, als aan de tallooze kudden Antilopen, die men op bepaalde uren in de woestijn aantrest, het noodig onderhoud verschaffen. Alle deze dieren vereischen echter een des te overvloediger voedsel, naar mate derzelver grootte en behoefte aanmerkelijker zijn. Zij vinden ook het voor hen noodige voedsel zonder moeite, wanneer zij zich in de nabijheid der waterrijke en gevolgelijk met een' milden plantengroei begunstigde streken ophouden, die in Afrika groote koningrijken en onmetelijke gewesten vormen: op deze plaatsen eten zij tot verzadiging toe, en verlaten dezelve alsdan; zij verschijnen, gelijk bij ons de hagel, om alles op hunnen weg te vernielen. De woestijn is voor deze schuwe dieren niets dan eene wijkplaats, gelijk onze bosschen zulks voor de wilde zwijnen zijn, die de velden op de naburige vlakten verwoesten. De woestijn, die, in Afrika eene onmetelijke ruimte en een' onafzienbaren gezigteinder vertoont, wordt door de Giraffen en Antilopen, die altijd van magtige en door een' kwellenden honger geprikkelde vijanden omgeven zijn, na hare maaltijden bij voorkeur tot verblijfplaats gekozen, dewijl zij hier bestendig op hare hoede kunnen zijn, en, uit hoofde van het ruime uitzigt, voor geene verrassing te vreezen hebben: hier worden, door hare aanhoudende waakzaamheid, gelijk ook door haren snellen loop, de schranderste berekeningen verijdeld, en alle de haar gelegde valstrikken ontdoken. De leeuwen, die deze kunstgrepen der Giraffe bij ondervinding kennen,
verspillen hunnen tijd en hunne krachten geenszins in eene vruchtelooze vervolging; zij loeren liever in de nabijheid van eene bron, waar de dieren komen drinken, of bij eene vruchtbare weide, waar zij grazen, of, ten aanzien der Giraffen, bij een mimosa-boschje, welks toppen een geliefkoosd voedsel opleveren; en hier bespringen zij; ondersteund door schrandere medehelpers, hare leveranciers, de Caracals, onverwachts, met een' enkelen sprong, hunne prooi, welke op die wijze overrompeld, en buiten staat gesteld wordt, om zich van hare laatste hulpmiddelen te bedienen.
De Giraffen en Antilopen begeven zich dus ook niet dan

{==28==} {>>pagina-aanduiding<<}
met groot mistrouwen naar deze weiden; tegen de listige bespieders worden scherpe maatregelen van voorzigtigheid genomen, en, wanneer de Giraffen de vlugt, die haar beste en eerste redmiddel is, niet kunnen nemen, dan zijn zij tot wederstand gereed. Het is derhalve een hagchelijk oogenblik, wanneer de beide partijen met elkander in strijd geraken. Deze Giraffe, die zoo zachtmoedig is, dat alle nieuwsgierigen, die haar bezoeken, daarover verbaasd staan, die zich door iedereen laat betasten, die zoo goedaardig is, dat zij op hare reis toeliet, dat een jonge Mufflon, die onder weg geboren werd, op haar groot ligchaam zijne jeugdige spelen verrigtte, - dezelfde Giraffe is, bij een tweegevecht met den leeuw, geenszins zonder verdedigmiddelen: dit dier, 't welk wij in de grootste rust beschouwen, zoo wel jegens zijne oppassers, die het zeer wel kent, als jegens het publiek, 't welk volstrekt geenen indruk op hetzelve maakt, vindt in de wanhoop en kracht, welke hem de zucht tot zelfbehoud inboezemt, een wapen, dat het geduchtste aller dieren, den leeuw, soms ten verderve strekt. De uitslag van den strijd is onzeker, en het komt daarop aan, wie van beide kampvechters den anderen verrast. Wanneer de leeuw uit zijne hinderlaag niet zóó te voorschijn gesprongen is, dat hij de Giraffe op ééns van achteren naar voren gegrepen heeft, dan biedt zij haren vijand het hoofd, en dikwijls is de eerste slag van haren hoef, of de verhaaste heftige beweging met hare voorpooten, voor hem doodelijk. Wanneer zij nog ontvlugten kan, dan slaat zij achteruit, gelijk de paarden; doch zij is moediger, en heeft meer vertrouwen op hare kracht, wanneer zij de voorpooten gebruikt. Wanneer zij haren vijand het hoofd biedt, dan kan deze slechts na een' krachtigen tegenstand, dien zij met hare voorpooten te werk stelt, haar bereiken; gelukt haar dit niet, dan verstrekt zij haren belager tot
eene allezins weerlooze prooi.
De beweging met de voorpooten is aan deze dierensoort zoo natuurlijk eigen, dat men ze zelfs bij onze Giraffe, die door hare opvoeding zoo zeer getemd is, opmerkt. Wanneer men haar nadert en sart, dan heft zij hare voorpooten op, en strekt dezelve uit; maar, ten gevolge van hare buitengewone goedaardigheid of tamheid, onderdrukt zij terstond deze haar van nature eigene drift.
Maar, welk nut brengt de Giraffe aan? - dit hoort men dikwijls vragen. Daar de doeleinden immer tot het gebied der

{==29==} {>>pagina-aanduiding<<}
ondoorgrondelijke raadsbesluiten der Voorzienigheid behooren, zoo is het, naar mijn gevoelen althans, beter, dat men vrage: in welke betrekking heeft onze poging, om de heerschappij over alle dieren te verkrijgen, de Giraffe tot ons geplaatst? Zoo ver het bekend is, betwisten de volken van Middel-Afrika de Giraffe aan den leeuw, omdat zij haar als een voortreffelijk en vooral als een zeer voedzaam wildbraad beschouwen. Zij is voor de zwarte Afrikanen van hetzelfde nut, en levert hun dezelfde voordeelen op, als het wild onzer bosschen aan de Europeërs. Men heeft van de herten gezegd, dat zij onze bosschen bevolken, verfraaijen en verlevendigen; dat zij tot verlustiging en tot vermaak strekken van de grooten der aarde. Waarom zoude men niet hetzelfde zeggen van de Giraffe? Er heeft tusschen beiden eene volkomene gelijkheid plaats, behalve in dit opzigt, dat het bosch ons wild eene wijkplaats verleent, die de woestijn de Giraffen en Antilopen aanbiedt. Het zal wel overbodig zijn, eene verklaring te beproeven, hoe en waarom dit aldus bepaald zij.
Bij de herkaauwende dieren onderscheidt men, naar de gesteldheid hunner horens, voornamelijk twee geslachten; het eene behoort tot de runderen, het andere tot het hert. De Giraffe kan tot het laatste geslacht gerekend worden, hoewel altijd slechts in zekere mate; want gedurende haar geheele leven blijft zij gelijk aan het jong van het hert, dat zijne eerste horens draagt. Wij zouden gezegd hebben, dat het voorhoofdsbeen zich verlengt, en met de gemeenschappelijke bekleedsels omgeven is, die te gelijk met hetzelve wassen. Doch na de ontdekking, welke ik bij de Giraffe gedaan heb (*), moeten wij ons anders uitdrukken. Wij hebben op den schedel der jonge Giraffe, welke delalande van de Kaap de Goede Hoop heeft medegebragt, gezien, dat het beenachtige uitwas, 't welk wij tot dusverre meenden, dat door het voorhoofdsbeen gevormd werd en niet meer was dan eene uitbreiding der verlengde beenvezelen, integen-
{==30==} {>>pagina-aanduiding<<}
deel is een eigen stuk, een op zich zelf bestaand been, een stam met breede grondvlakte, die eenen bodem bedekt: onder dezen stam ligt een beenvlies, waardoor de Giraffe, als afzonderlijke soort, stellig gekenmerkt wordt. Ik hecht daarom aan deze nieuwe waarneming zeker gewigt, dewijl ik geloof, dat deze omstandigheid een der hoofdvereischten van het bestaan van alle horen- of geweide-dragende dieren is. De jaarlijksche verwisseling van het geweide der herten laat zich op eene natuurlijker wijze
verklaren, gelijk het niet verwisselen van hetzelve bij de Giraffe blijkbaar zijnen grond heeft in de buitengewone uitbreiding der grondvlakte van het bovenvoorhoofdsbeen. In plaats van eene steng of van een' beenachtigen rand, die bij de herten het einde van dit uitwas vormt, vindt men bij de Giraffen een dun blaadje, 't welk zich over de geheele lengte der beide voorhoofdsbeenderen uitstrekt; want er zijn er twee, gelijk men aan de naden der schedelbeenderen dezer nog jonge Giraffe duidelijk bemerkt.
De Giraffe draagt dus een geweide, even als het jonge hert in zijnen eersten leeftijd; maar bij dit laatste dier versterft de omringende huid weldra, en scheidt zich af; kort daarna valt de ontbloote beenstam, insgelijks ten gevolge van het waargenomen verschijnsel van de loslating der beenderen, af, en in het volgende jaar vormt zich eene andere uitzetting van het voorhoofd, met een' takkigen stam, op den kop van het hert. Maar bij de Giraffe heeft niets dergelijks plaats; zij behoudt altijd de uitwassen boven haar voorhoofd, die met eene huid overtogen zijn, gelijk zij dezelve het eerst verkrijgt, en zoo als deze den vroegsten leeftijd van het hert, het damhert, de Axis kenmerkt; en alzoo staat de Giraffe als eenigsoortig tusschen de met horens en de met geweide voorziene herkaauwende dieren. In dit opzigt is zij inzonderheid daardoor merkwaardig, dat zij datgene, wat bij de herten en andere met geweide voorziene herkaauwende dieren slechts een verschijnsel van den eersten leeftijd is, verwezenlijkt en op den duur behoudt.

In de Mémoires du Museum d'Histoire Naturelle vindt men een verslag van de Giraffe, door den Hoogleeraar salze, te Marseille, ingezonden. Hetzelve komt, in het hoofdzakelijke, overeen met het bovenstaande berigt van geoffroy st. hilaire. Ziet hier, ten overvloede, nog eenige bijzonderheden, door eerstgenoemden alleen, of eenigzins breeder, vermeld:

{==31==} {>>pagina-aanduiding<<}

‘Op den 14 Nov., des avonds ten 10 ure, werd de Giraffe, te Marseille, naar de stad geleid. Tot aan de poort ging alles wel; maar hier stond zij op ééns stil, en wilde voor- noch achterwaarts. Een man te paard, die tot dusverre, toevallig, voor haar had uitgereden, kwam gelukkig op den inval, om te beproeven, of het verder op die wijze gaan wilde. En inderdaad, zoodra de Giraffe het paard wederzag, volgde zij het, als een lam, met de vier Arabieren, die elk haar aan een touw hadden. Het paard, daarentegen, betoonde zich zeer angstig, toen het vreemde dier het zoo nabij kwam, dat het aan deszelfs staart snuffelde. Bij het passeren van onderscheidene openbare wandelplaatsen, poogde zij telkens de takken der boomen te bereiken; doch verloor het paard niet uit het oog, hetwelk zij als voorganger had begeerd, en volgde het getrouw tot aan den stal, voor haar bestemd.
Deze Giraffe werd gevangen op 8 à 10 dagreizen der karavanen ten zuiden van Sennaar, omstreeks eene heuvelachtige, digt met houtgewas bedekte landstreek. Hare Arabieren verzekeren, dat zij niet veelvuldig voorkomen; dat zij de bosschen bewonen, somwijlen in de vlakten verschijnen, en zelden meer dan drie of vier te gelijk, ja meestal slechts twee ouden met één jong. Op het eerste gezigt van den mensch vlugten zij niet; maar bij het naderen galopperen of springen zij heen, met eene snelheid, die het beste paard verre achter zich laat. Zij geraken echter eerder, dan dit, buiten adem; alsdan keeren zij zich om, en verdedigen zich, met de pooten vooruitslaande. Geene volwassene Giraffe is levend te vangen. De Arabieren eten derzelver vleesch, en maken van de huid zeer lange riemen, en ook zweepen. Alleen zeer jonge, nog zuigende Giraffen kan men levend magtig worden, en ook deze verminken veelal zichzelven, in hare pogingen om zich te bevrijden, of weigeren alle voedsel; doch zoo het gelukt, dezelve eenige dagen bij het leven te bewaren, worden zij weldra zeer mak, en volgen hare oppassers vrijwillig, even als kameelen en paarden.
Op hare voetreis heeft onze Giraffe nooit neiging vertoond om te ontvlugten, maar was dikwijls dartel als een veulen. Water heeft dezelve niet willen aanroeren; schoon de Giraffen, naar de getuigenis der Arabische oppassers, anders wel water drinken; en zij schreven de gezetheid van deze op melk aan de bijzonderheid toe, dat, ter plaatse, waar zij gevangen

{==32==} {>>pagina-aanduiding<<}
werd, een meer is van wit, zoet en eenigermate warm water, hebbende de kleur, den smaak en de temperatuur van de melk. De Arabieren noemen dit meer El baar babiad, door den Heer drovetti Melkmeer vertaald. Op verscheidene kaarten vindt men, westwaarts van Sennaar, een' grooten, in den Nijl uitloopenden stroom, Baar el abiad, of de witte Rivier, geheeten. De bijzondere eigenschap van deszelfs water vonden wij echter bij geenen reiziger vermeld. Onze jonge Giraffe drinkt van 16 tot 20 maten melk in de 24 uren, des avonds met de minste gretigheid. Bij het drinken steekt zij den bek geheel in het vocht, de bovenlip naar deszelfs oppervlakte uitstrekkende. Zij zuigt alsdan den drank met kracht op, en, wanneer zij gedronken heeft, werpt zij gemeenlijk, den kop omhoog heffende, den laatsten mondvol in de lucht. Koude melk wil zij zelden. Het vat, waaruit zij drinkt, moet zeer zuiver zijn, ja zelfs de handen van den Arabier, die haar drenkt, of zij weigert dezelve. De vaste spijs, welke zij dagelijks gebruikt, bestaat in 5 tot 8, ja 10 litres maïs en gerst ondereengemengd; zijnde op 3 maten gerst ééne maat maïs, welk laatste graan zij boven elk ander bemint. Zij herkaauwt, over het geheel, niet drok, en meer bij nacht dan bij dag. Aardappelen, rapen, mangelwortels, druiven, dadels, vijgen, suiker en kastanjen wil zij niet; brood en boonen slechts in kleine hoeveelheden. Appelen alleen zijn, van alle boomvruchten, hare gading, echter niet bijzonder. De mimosa's bemint zij ongemeen. Linden- en kersen-bladeren eet zij ook; maar het esschenloof schijnt haar minder te smaken. Naar de bladen van solanum bonariense was zij zeer begeerig; doch men durfde haar dezelve niet geven. Jonge takken van den levensboom, en eiloof, hoewel
zeer scherp en bitter, heeft zij gaarne. Op een stuk weiland of in eenen tuin betoonde zij zich geheel onverschillig omtrent de kruiden, welke voor hare voeten stonden, even gelijk omtrent het water, dat dezelve besproeide. Dikwijls, doch telkens in kleine hoeveelheid, loost zij hare urine. Hare vier uijers, geplaatst als die der merrie, zijn vooral niet grooter dan eene kleine noot. Anus en vagina zijn beide klein. De staart, vrij verre voorwaarts op de stuit beginnende, is rolvormig, dik aan het grondstuk, spits aan het uiteinde; hij strekt zich uit tot aan de knieholte, en eindigt in een bosje zwart haar, 7 of 8 duim lang en golfswijze gekroesd. Moeijelijk is het, de snijtanden van de bovenkaak te tellen, naar-
{==33==} {>>pagina-aanduiding<<}
dien het dier geen aanraken van den kop schier duldt. Ik kan echter verzekeren, dat zij er tien heeft, van eene spadelvormige gedaante; zijnde de beide uiterste dier tanden spits en kegelvormig, dus melktanden, overeenkomstig haren ouderdom. Bovensnijtanden heeft zij even min als eenig ander herkaauwend dier. Wegens de baktanden heb ik niets stelligs kunnen ontdekken. De tong is blaauwachtig zwart, bezet met harde, spitse, digt bijeenstaande bultjes. Zij kan dezelve 6, ja 8 duim buiten de lippen uitstrekken, en ze is ongemeen beweeg- en buigbaar, gelijkende alsdan naar een' zeer langen worm, zich romdom de lippen van het beest bewegende. Zij bedient zich van hare tong bijkans als van eene hand, en brengt met dezelve de boomtakken en bladeren naar den mond, op eene zeer behendige wijze. Nu eens ziet men de punt derzelve haakswijze gekromd, dan weder spiraalvormig gedraaid om de uiteinden der takken, welke zij aldus naar de hoeken der kaken brengt; ook weet zij met hare ruwe tong het hooi halm voor halm te vatten. De ooren zijn vrij gelijk aan die der koe, en 7 à 8 duim lang; de horens 6½, aan derzelver grondvlakten 11½ duim, doch in het midden en aan de uiteinden slechts 4
duim in omvang. De neusgaten zijn klein; de bovenlip min of meer spits uitloopende, en bijkans 2 duim langer dan de onderlip. De oogen zijn zwart, groot en levendig; derzelver plaatsing is ongunstig om opwaarts te zien, zoodat zij de voorwerpen boven dezelve niet schijnt te kunnen opmerken, naardien het boogswijze opstaand deksel der oogholten sterk vooruitkomt, eene soort van afdak voor het oog vormende. De manen zijn kort en borstelig; de hoeven zwart en gespleten.
Zelden gaat de Giraffe, en bij dag nooit, liggen. Zij is zeer zindelijk op haar lijf, en hare korte, eenigzins stijve haren hebben niets onordelijks. Zij loopt of stapvoets of in galop, en de Arabieren verzekeren, dat zij nooit draaft. Haar stap is volkomen telgang, en haar gang vlug en ligt, doch niet bevallig.
Zij is gaarne in de opene lucht; en, wanneer men baar, bij mooi weêr, in den tuin brengt, springt zij als een jong veulen, maar op eene geheel bijzondere wijze, verheffende zich zeer hoog, en daarna stijf weêr nederkomende. Soms wil zij galopperen, en trekt alsdan de vier Arabieren, die haar vasthouden, met zich voort; ja ik heb gezien, dat zij vijf sterke mannen medesleepte. Zij schijnt den hals niet gemakkelijk naar

{==34==} {>>pagina-aanduiding<<}
de voorpooten to kunnen buigen; maar dikwijls heb ik haar den snoet op de stuit zien brengen en langs de dijen nederwaarts, waarbij zich de hals, met gemak, volmaakt in een' cirkel boog; ook kan zij takken vatten, die 2 of 3 voet boven haar zijn. Zij laat zich ongaarne aanraken, is zeer zachtaardig, en slechts wanneer men haar te zeer plaagt, toont zij hare wijze van verdediging, door vooruit te slaan, zoo wel met de achter- als voorpooten; nimmer stoot zij met kop of horens. Dikwijls likt zij haren oppasser het aangezigt, de handen en kleederen, somwijlen ook vreemde personen, en beruikt hen, die haar naderen. Paarden ziet zij gaarne, en oogt hen na, wanneer zij zich verwijderen; deze, integendeel, worden onrustig, trillen, steken de ooren op, en trachten haar te ontwijken; ook de koeijen zijn schuw voor haar.
De Giraffe bemint het licht. Zij is vet en sterk, en heest, sinds zij het Lazaret verliet, in kracht en tier gewonnen. Stemmelijk geluid heeft zij nog nooit laten hooren.
In 1822 werd, door den Pacha van Egypte, eene Giraffe naar Konstantinopel afgezonden, welke echter kort daarna, zoo men wil uit gebrek aan melk, in den tuin van het Serail is gestorven.’

Wij voegen hier nog dit weinige bij, betreffende de Giraffe, welke, desgelijks een geschenk des Pachas van Egypte, des avonds van den 11 Augustus l.l. op den Teems uitgescheept, en daags daaraan naar Windsor vervoerd werd. Het is mede de eerste, welke immer in Engeland is verschenen. Beide, die van Parijs en Londen, zijn van ééne moeder, en in de woestijn van Sennaar geboren. Naar Cairo overgebragt, werden zij door muhamed naar Alexandrië gezonden, om den Koningen van Engeland en van Frankrijk ten geschenke te worden aangeboden. Doch naardien tusschen beide dieren een onderscheid in grootte en gestalte bestond, zoo moesten de Consuls loten. De Fransche Consul trok het beste lot (die van Parijs is 12 voet hoog); de andere werd met de Penelope naar Malta gebragt, alwaar zij tot den 31 Mei bleef. Toen zij gevangen werden, waren zij niet grooter dan een ezel, en moesten eenen weg van 45 dagreizen afleggen, eer zij te Cairo kwamen. De Onderkoning had twee Arabische oppassers, eenen tolk, en twee Egyptische koeijen, om dezelve van melk te voorzien, aan de eene zoo wel als aan de andere, voor de reis naar Europa, medegegeven.

{==t.o. 34==} {>>pagina-aanduiding<<}



{== afbeelding 
	==} {>>afbeelding<<}
    


{==35==} {>>pagina-aanduiding<<}

Tusschen de ooren heeft deze Giraffe twee korte uitsteeksels, met vrij lang haar bedekt, hetwelk langs den nek naar achteren afdaalt. Op den rug is geen bult, even min als op de schouders, hetgeen met vroegere afbeeldingen niet overeenkomt, en alzoo derzelver onnaauwkeurigheid bewijst. De regte lijn van boven tot aan den staart vertoont eene niet noemenswaardige kromming. Van den hoef des voorpoots tot aan den top van het oor gemeten, is het dier 10½ voet hoog. De algemeene kleur is lichtbruin, geelachtig bruin; maar de vlekken vertoonen zich donkerder, en zullen, daar het eerst twee jaren oud is, nog donkerder worden. De oogen zijn groot, donker, vol uitdrukking, en bewegen zich, even als de ooren, snel. Het dier schijnt vreesachtig, en wordt door gedruisch onrustig; maar vertoont zich veel geruster, wanneer zijne oppassers bij hem zijn. Bij zijne aankomst te Londen konde de plaats, waar het den eersten dag werd opgesloten, maar weinig menschen bevatten. Dit gaf aanleiding, dat het gemeen buiten veel geruchts maakte, waarbij de Giraffe, vol angst, nu naar de vensters, dan rondom keek; maar naauwelijks mogt zij den schoonen hals aan haren oppasser vlijen, of, als overtuigd dat een vriend aan hare zijde stond, zij was gerust en stil.
Veel kracht schijnt het dier niet te bezitten; hetgeen veelligt nog het gevolg is van gebrek aan volkomenheid en vollen wasdom. De geledingen der voorpooten zijn van voren zeer dik, gelijk bij jonge kalveren. De voeten zelve staan niet loodregt, maar wijken van het ligchaam af, en staan wijd van elkander, als wilden zij den zoo zwaren hoogen last des ligchaams, wanneer het dier overeind staat, helpen schragen. Voor het overige wordt het te Windsor, waar het zijn verblijf houdt, met gewassen, koren, tarwe, gerst en hooi gevoerd, en des morgens vroeg, alsmede des avonds, met melk gedrenkt.







Iets, over den schoenlapper, die de lijken van C. en J. de Witt van het groene zoodje hielp afnemen en thuisbrengen.

Het is genoegzaam bekend, dat in het uitvoerig verhaal van den moord en de mishandeling der lijken van de beroemde Staatsmannen, cornelis en joan de witt, op den

{==36==} {>>pagina-aanduiding<<}
20sten van Oogstmaand 1672, door wagenaar gegeven, eene loffelijke melding wordt gemaakt aangaande het bedrijf van den Advocaat theophilus naeranus, en zekeren Schoenlapper, die, uit loutere liefde tot de vermoorde Broeders, de dienaars van Heere joan, den Heer van Zwijndrecht (den zwager) en den Heer Rekenmeester de witt (den vader) bijstonden in het afnemen van de mishandelde lijken (*), en dat dit verhaal van liefde hier, bij het vermelden van zoo vele blijken van haat, vooral hoogelijk behaagt, gelijk eene bloem zoude doen, welke gevonden werd op een groot veld vol distelen.
Minder bekend zal het zeker zijn, dat een onzer Geleerden, (zoo ik meen Mr. m. temminck) vóór eenige jaren, in het Genootschap Concordiâ et Libertate, te Amsterdam, eene Lofrede heeft gehouden op den onbekenden Schoenlapper, en dat deze man daarbij is voorgedragen als eene der edelste daden bedreven te hebben, waarvan onze Geschiedenis gewaagt, door ongevergd zijne opregte dankbaarheid te bewijzen aan gevallene Grooten, zonder het gevaar te ontzien, hetwelk hem konde overkomen van de zijde van het gemeen, waaronder hij dagelijks verkeerde, en hetwelk hem om geene reden zoude behoeven te ontzien; en wel in dien nacht en in dien tijd, dat de woede van dat gemeen nog gaande en in den hoogsten graad verhit was.
Meermalen heb ik nagedacht over het groote en edele van het bedrijf van dezen Schoenlapper, en ik beklaagde mij wel eens, dat men zijnen naam niet kende, welke waarschijnlijk door de stellers van de berigten (†), waaruit wagenaar de zijne heeft ontleend, verzwegen is, ten einde den man niet aan onverdiend leed uit wrevel en wraakzucht bloot te stellen; terwijl het door het bijvoegen van het woord zekere genoegzaam blijkt, dat de man destijds wel onder zijne stadgenooten bekend was.
Onlangs iets naziende in een' band met adversaria, of aanteekeningen van allerlei aard, door een' onbekenden met

{==37==} {>>pagina-aanduiding<<}
eene loopende hand voor zichzelven ten papiere gebragt, van om rent den jare 1680 tot 1700 of iets later, welke door mij in 1803 of 1804 op eene auctie in 's Gravenhage is gekocht en sedert vele jaren ter zijde was gelegd, vond ik daarin het volgende vermeld, op het woord Schoenlapper:
‘De Schoenlapper, welcke, in de nacht na 20 Augustus 1672, de lijken van de Heeren Gebroeders de witt van den paal van het groene soodje hielp afnemen en naar huis brengen, heette thomas rijswijck. Hij woonde in het achterom, en had zijn pothuis in het wijd-achterom. Hij is later naar Dordt verhuisd.’
Dit berigt kwam mij van genoegzaam belang voor, om hetzelve in het een of ander blad mede te deelen, en ik zend het aan U, M.M.H.H., met verzoek om het in een der eerste nommers van uw Tijdschrift te plaatsen.
Ik heb, behalve het gemelde, niets aangaande den man kunnen opsporen. Waarschijnlijk heeft hij den Haag moeten ruimen, en misschien heeft hij erkentenis gevonden bij de kinderen of naastbestaanden van de ongelukkigen, jegens wie hij zulk eene ongemeene trouwhartigheid uit loutere liefde had doen blijken.
Ik ben met hoogachting

Uw Ed. D.W. Dienaar

jacoeusscheltema.
Utrecht,
den 13 Dec. 1827.

Belangrijke ontdekking voor de scheepvaart.

Op de tegenwoordige Fransche Tentoonstelling der voorwerpen van Volksnijverheid vindt men ook de Viltbekleeding, waarmede de Heer dobrée van Nantes de Fransche schepen zal voorzien. Het kan niet onbelangrijk geacht worden, hier iets naders omtrent eene der gewigtigste uitvindingen voor den handel en de scheepvaart mede te deelen.
Sedert den jare 1760 kwam het bekleeden der schepen met koper vrij algemeen in zwang. Het zij men daarnevens nog een bekleedsel van hout voegde, of niet, altijd werd het onder water gaande deel van het schip met grof, met heet teer besmeerd papier overtrokken, waarop dan eerst het koper werd aangelegd. Men poogde daardoor zoo veel elasticiteit aan hetzelve te geven, dat de koperen platen bij het

{==38==} {>>pagina-aanduiding<<}
vastspijkeren niet leden, en zich zoo vast aan het schip hechteden, dat het zeewater niet onder het koper konde doordringen. Ware dit doel volkomen bereikt geworden, zoo was het koper eens zoo duurzaam geweest, wijl het alsdan alleen aan de buitenste oppervlakte door den roest zoude aangedaan zijn; maar het wordt ook binnenwaarts aangetast, en bij elke nieuwe bekleeding vindt men het papier geheel verrot. - Deze bewerking liet alzoo nog veel te wenschen over.
In het vijfde jaar der Fransche Republiek nam men eene nieuwe proef. Men bekleedde, in de haven van Brest, een fregat met op elkander genaaid en geteerd zeildoek; maar het linnen verrotte desgelijks, en men zag daarvan af. Thans kwam men op den inval, vilt daartoe te bezigen. Een uit dierenhaar bestaand weessel, dus redeneerde men, is niet, gelijk een uit het groeijend rijk, aan gisting onderhevig; en men bevond inderdaad, dat het bijkans onvernietigbaar is. Deze nieuwe bewerking werd door de Engelschen aangenomen, die tegenwoordig nagenoeg duizend met vilt bekleede vaartuigen bezitten, en de Fransche Marine volgt thans dit voorbeeld; hebbende met den Heer dobrée eene overeenkomst aangegaan tot bekleeding harer schepen op gezegde wijze. Naar het voorschrift van dobrée aangelegd, vormt het vilt een inderdaad ondoordringbaar deksel; het beschut voor het knagen der wormen, waartegen zoo vele middelen vruchteloos beproefd zijn; op die wijze bedekt, kunnen de voegen van het schip haar breeuwsel niet meer uitwerpen, en de kalfatering onmogelijk afspringen; het vilt belet steeds alle indringen van het water en de daaruit ontstaande ongevallen, zoodat een met vilt overtogen schipsbuik drie- ja viermaal langer duurt dan een gewone, en daarenboven veelvuldig stilliggen en kostbare reparatiën bespaart; eindelijk, hetgeen een zeer groot voordeel is, is deze elastieke, ondoordringbare dekking zoo sterk, dat de zijden van een schip kunnen worden ingestooten, zonder dat er water binnendringt en het schip wordt opgehouden.
De ondervinding heeft alreeds dobrée's hoop en verzekeringen bevestigd; gelijk het volgende uittreksel eens berigts van john opham, Kapitein van den Walvischvanger Triton, uit de haven van Nantes, moge bewijzen: ‘Wij kwamen aan kaap Vierge, en zeilden acht knoopen. Eensklaps stiet het vaartuig op de punt eener zandbank. Het borsthout ontving den stoot, en werd door denzelven wegge-
{==39==} {>>pagina-aanduiding<<}
scheurd. Dan, hoe sterk ook de stoot geweest was, het vilt had het schip zoo wèl behoed, dat zich geen droppel waters in het ruim bevond. De manschap, gerustgesteld, vervolgde den koers, en na verloop van eenige dagen liep het schip de Magellaansche zeeëngte in. Dit was in dat jaargetijde een stout bestaan. Tweeënveertig dagen lang had men dan ook met verschrikkelijk weder te kampen, en het schip werd aan het Vuurland, op eene plaats, waar spitse rotsen zijn, op de kust geworpen. Reeds achtte men het schip verloren; doch, bij den eerst opkomenden vloed, gelukte het, met behulp van alle de ankers, hetzelve buiten gevaar te brengen. Men dacht, dat te dezer gelegenheid veel water moest zijn binnengedrougen, en het eerste werk was, naar de pompen te grijpen; doch zulks was hier even min het geval als bij kaap Vierge. Het schip zeilde naar de Sandwich-eilanden, kruiste een half jaar lang op de kust van Japan, begaf zich vervolgens ter vischvangst naar de kust van Kalifornië, en keerde eindelijk naar Nantes weder. Bij het naauwkeurigst onderzoek vond men het schip volkomen zóó, als het de werf had verlaten; kalfatering, breeuwsel, vilt, hout, alles is gaaf en gezond, gelijk het uit handen der scheepstimmerlieden kwam. De schipsbuik kan wel even zoo lang mede als het schip zelve, dat eerst vier en een half jaar
oud is.’
Deze belangrijke verbetering, derzelver invloed op de Assurantiën, en het besparen van kosten voor de Marine, niet in aanslag gebragt zijnde, moet het onschatbaar voordeel aanbrengen, daar dezelve het indringen des waters zelfs dàn belet, wanneer een vaartuig gestooten heeft, van jaarlijks een groot getal zeelieden bij het leven te bewaren, en alzoo der menschheid een' waarachtigen dienst bewijzen.

Iets, over eene vlinder-verhuizing. Door P. Huber.

(Bibliothèque universelle, Aoust 1827.)

In Junij 1826 greep er in het distrikt Grandson, kanton van Vaud, een verschijnsel plaats, dat ik vermeene nieuw te zijn in de natuurlijke historie der vlinders, en van welks echtheid ik de volkomenste overtuiging bezit.

{==40==} {>>pagina-aanduiding<<}

Mevrouw de meuron wolf zag voorbij het venster harer eetzaal eene menigte vliegende voorwerpen zweven, waarop zij in het eerst geen acht sloeg; maar, daar de voortduring van het verschijnsel ten laatste hare nieuwsgierigheid opwekte, verzocht zij, hare bijziendheid mistrouwende, haren zoon, eens te gaan zien, wat dat toch ware. Deze ging naar buiten, en riep terstond de gansche familie bijeen, om eene tallooze menigte vlinders gade te slaan, die den tuin met de grootste snelheid doortrokken. Het leverde eene inderdaad even fraaije als zeldzame vertooning op. De vlinders waren alle van eene en dezelfde schoone soort, en wel die de Franschen noemen Belle-dame. Allen volgden zij dezelfde rigting, van het zuiden naar het noorden. Ondanks de tegenwoordigheid van menschen, weken zij noch ter linkernoch ter regterzijde af, en vlogen digt aaneen; en het was niet mogelijk, het begin of het einde te zien van dit weerloos heerleger. De togt duurde meer dan twee uren, zonder eenige tusschenpoozing; en waarschijnlijk had dezelve reeds eenigen tijd geduurd, vóór dat zulks de aandacht van Mevrouw wolf trok. De kolom had van 10 tot 15 voet breedte; dezelve hield zich uiet bij de bloemen op, en hare vlugt was laag, snel en gelijk. De zaak is te opmerkelijker, wijl dit eene soort van vlinders is, welker rupsen, ten minste in onze streken, niet gezellig leven, en zelfs zich afzonderen zoodra zij uit de eijeren komen.
Deze zelsde vlinders zijn vroeger (op het einde van Maart) door den Hoogleeraar bonelli in de omstreken van Turin in massa waargenomen, desgelijks van het zuiden naar het noorden trekkende, en vertoefden aldaar eene poos; de lucht was er mede vervuld, overal, waar bloemen waren, en des avonds werden alle planten met dezelve bedekt. Den 29 Maart waren zij het menigvuldigst. Vervolgens verminderde derzelver menigte aanmerkelijk, hoewel er tot de maand Junij nog vele overbleven. Ook elders heeft men ditzelfde verschijnsel waargenomen, met name te Coni, Racconni, Suse enz.
Deze sraaije vlinder, zonder zeldzaam te zijn, is echter geenszins gemeen in onze streken; maar dit jaar, en vóór dat ik van deze groote verhuizing nog kennis droeg, had ik zelf, met verwondering, eene ongelooselijke menigte dezer insekten, grooter en schooner dan doorgaans, in de distrikten Grandson en Yverdun opgemerkt, en, hetgeen zonderling is, veel vroeger, dan men die anders ziet, te weten op het eind

{==41==} {>>pagina-aanduiding<<}
van den zomer en in den herfst. Deze vlinders, op de bloemen verstrooid, vertoonden geene andere betrekking tot elkander, dan die der seksen.
Ziedaar dan eene nieuwe daadzaak ten volle bevestigd. Eene der fraaiste soorten van onze vlinders komt uit het zuiden; zij vliegt in eene geslotene kolom, verspreidt zich in onze streken, en, waarschijnlijk, tot in Duitschland. Maar, zijn deze verhuizingen veelvuldig; zijn zijn jaarlijksch? Professor bonelli meldt ons, dat men ditzelfde verschijnsel, weinige jaren te voren, reeds in Piemont hebbe waargenomen.




Brief van sir Walter Scott aan sir Adam Ferguson, 2 Augustus 1827, over een familie-tafereel te Abbotsford, geschilderd door David Wilkie.

Sinds walter scott zijne nameloosheid heeft verzaakt, poogt men partij te trekken van den stap, door hem gedaan, om hem tot andere te bewegen. De meest bescheidenen dringen hem, om nog een klein tipje van den sluijer op te heffen, en hun eenige anekdotenvan zijn leven mede te deelen, of hun iets toe te vertrouwen, rakende zijne neigingen en gewoonten, hetgene hun (en het publiek) bij uitstek zoude interesseren. Maar er zijn er ook, die hem bestormen met verzoeken, om zijne eigene Levensgeschiedenis te schrijven. Als een verstandig man, en die weet, hoe men de nieuwsgierigheid behoort gespannen te houden, en niet dan trapswijze te voldoen, betoont hij zich geenszins geneigd, om zoo spoedig zich over te geven. De volgende brief, onlangs aan een' zijner geliefdste vrienden geschreven, ter gelegenheid eens aanzoeks van dezen aard, vervat, in ons oog, eene mengeling van vernuft en goedhartigheid, van bevalligheid en gevoel, die, zoo wij vertrouwen, deszelfs vertolking onzen Lezeren welgevallig zal doen zijn.

Waarde Vriend!

De schilderij, waarover gij mij schrijft, behoort eigenaardig tot de huisselijke tafereelen, hoewel de personen als in eene soort van maskerade zijn voorgesteld, overeenkomstig het verlangen van den vermaarden schilder; evenwel, zoo gij, als eigenaar derzelve, begeerig zijt, die te laten grave-
{==42==} {>>pagina-aanduiding<<}
ren, zie ik niet, dat ik het regt hebbe, om mij daartegen te kanten.
Maar de Heer b*** gewaagt daarenboven van zijn verlangen naar anekdoten, rakende mijn bijzonder en huisselijk verkeer, of, gelijk hij zich uitdrukt, naar een portret des Schrijvers in zijn' nachtjapon en op zijne kamermuilen; en dat wel uit uwen naam! u, die, zoo iemand, in staat zoudt zijn, om eenige anekdoten van de dagen onzer jeugd op te disschen, die evenwel tegenwoordig eene vrij malle figuur zouden maken. Wat aangaat mijn nachtjapon en kamermuilen, zoo geloof ik, dat er een tijd geweest is, dat de artikelen van mijne garderobe u even bekend en gemeenzaam waren, als die der garderobe van poins aan Prins hendrik; maar over dat tijdperk zijn eenige jaren voorbijgegaan, en ik kan niet denken, dat het zeer belangrijk zijn zou voor het publiek, te vernemen, dat ik mijn versleten ochtendgewaad heb verwisseld voor eene fraaije douillette, tijdens mijn jongste verblijf te Parijs.
Ernstig gesproken: kan men onderstellen, dat iemand, begaafd met eenig gezond verstand, begeerig zijn zou naar eene soort van oudwijvenpraatjes, die, bij gebrek van ander nieuws, zich hechten aan een bijzonder persoon, zoo stil levende als ik? En, hoewel ik niet geneigd ben, mijzelven erg te kwellen wegens hetgene ik niet kan beletten, wil ik echter, zoo lang ik mijn' vrijen wil hebbe, geenszins de hand leenen tot deze malligheden. Geen mensch, eenigzins bekend in het vak der letteren, kan zoo weinig, als ik, te vermelden hebben wegens zichzelven. Geenerlei hinderpaal, het zij van geboorte, het zij van opvoeding, heb ik te overwinnen gehad; met geenerlei bijzonder voordeel ben ik begunstigd geworden, en mijne loopbaan is even arm geweest in belangrijke voorvallen, als die van den schamelen schaarslijper: ‘Eene historie! God zegene u! Ik heb er geene te vertellen, Mijnheer!’ (*)
De dwaasheden der jeugd behooren reeds voorlang te zijn voorbijgegaan; en, bijaldien de vooroordeelen en ongerijmdheden van een' lateren leeftijd dezelve hebben vervangen, wil ik die bewaren, zoo als de schoone tibbs zijne vergezigten bewaarde, om er mijne bijzondere vrienden mede te vermaken. Eene eenvoudige optelling der personen, in de schets vervat, is alles, wat ik kan vergunnen, dat men wegens mij en de

{==43==} {>>pagina-aanduiding<<}
mijnen gemeenmake; en dusdanig is het lot der menschheid, wanneer wij ons zeven of acht jaren achterwaarts wenden, dat zelfs hetgene ik nu wil laten volgen niet heeft kunnen vermeld worden zonder eenige zeer pijnlijke herinneringen.
Het ontwerp, door onzen onnavolgbaren wilkie gevormd, was, onze familiegroep voor te stellen in het gewaad der landlieden van de zuidelijke kantons, eene vermaakpartij regelende, van welke men reeds eenige toebereidselen ontwaart. De plaats is het terras bij Kayside, een uitgestrekt gezigt verleenende van de zijde der Eildonsche heuvelen. 1. De zittende personaadje, als molenaar gekleed, stelt, geloof ik, Sir walter scott voor, schrijver van eenige twintigtallen boekdeelen, en eigenaar van Abbotsford, in het Graafschap Roxburgh. - 2. Op den voorgrond, en verbeeldende, naar wij mogen onderstellen, een' vrolijken landman, een bon vivant, een weinig strooperachtig, is Sir adam ferguson, Ridder, Garde van de Regalia van Schotland. - 3. Op den tweeden grond is een zeer schoone grijsaard, toen meer dan 84 jaren oud, gemaald in zijn eigen karakter, als herder. Hij behoorde mede tot de talrijke Clans der scotten. Hij was gewoon zich te beroemen op drie niet zeer gewone zaken bij de herders der zuidelijke landstreken: 1o. dat hij in den ganschen loop zijns levens nooit stomdronken was geweest; 2o. dat hij nimmer iemand in gramschap had geslagen; 3o. dat hij nooit zijnen meester een' stuiver had doen verliezen aan kwade schuld, hoewel hem het bestuur van aanzienlijke verkoopen van vee was toevertrouwd geweest. Hij stierf kort daarop te Abbotsford. - 4, 5, 6. Drie vrouwebeelden, van welke de oudste is de sinds zeer onlangs betreurde moeder der familie. 5. De jeugdige persoon, de voorste der groep, is Miss sophia charlotta scott, tegenwoordig Mistriss john
gibson lockhart; en 6. hare jongere zuster, Miss anna scott. Beide zijn als melkmeisjes voorgesteld, met hare leglins, of melkschortjes. - 7. De jongeling ter linkerzijde des herders, met een jagtgeweer, is de oudste zoon van Sir walter, tegenwoordig Koninklijk Huzarenkapitein. - 8. De jongste zoon der familie, charles scott, thans op het Collegie van brazenose, te Oxford. - De beide honden waren de lievelingen van allen; de groote, maida geheeten, was een jagthond van het oude bergras, en een der fraaiste honden, die men ergens vindt: hij werd mij ge-
{==44==} {>>pagina-aanduiding<<}
schonken door het Opperhoofd van Glengarry, en was zeer gezien, zoo van wege zijne schoonheid als getrouwheid, en de groote zeldzaamheid van zijne soort. De andere is een berg-dashondje, met name ourisk, van een bijzonder ras van Kintail. 't Is een geschenk van de achtingwaardige Miss stuart mackenzie, en een uitgezocht staal van een ras, nu bijkans verdwenen. Maida, even als bran, luath en andere honden van distinctie, ‘rust onder den grafsteen,’ versierd met een opschrift, dat, het zij vermeld tot eer van de klassieke Schotsche wetenschap, niet meer dan ééns in twee regels zondigt tegen de hoeveelheid (quantitas):
Maidae marmorea dormis sub imagine maida,

Ad januam domini. Sit tibi terra levis.
Ourisk is nog in levenden lijve; maar, even als eenige andere personaadjen van het tafereel, hare talenten en haar karakter hebben meer verloren dan gewonnen bij het slijten. Zij is geworden, wat Doctor rutty, de Kwaker, van zichzelven getuigt in zijn dagboek, schandelijk knorrig en ‘onhandelbaar.’
Indien het den Heere b*** vlijt, de bovenstaande ophelderingen de zijne te maken, ze zijn tot zijnen dienst; maar ik beding bij den koop, dat men niets toevoege aan het zoo schrale onderwerp.
Evenwel schiet mij een voorval te hinnen, rakende den ouden thomas scott, den herder, hetwelk karakteristiek is, en waarmede uw vriend, zoo hij wil, zijn profijt kan doen. - Tom, als vertrouwde dienaar, en als een, naar zijnen staat, rijke knaap, was eene personaadje, die onder de zijnen in den omtrek hooge onderscheiding had verworven, en was gewoon, zich geweldig af te slooven, ten einde zijnen rang in de openbare meening op te houden. Nu werd hij, in zijne eigene oogen ten minste, verdonkerd door het gewigt van een' nabuur op het land, die, hoewel op verre na niet, op het stuk van rijkdom en schranderheid, in zoo goed geruchte staande als thomas scott, evenwel één voordeel boven hem had; te weten, van wijlen den Koning gezien te hebben; en hij was gewoon zich daarvan te bedienen, ten einde tom de loef af te steken, bij elke gelegenheid, wanneer het gebeurde, dat zij elkander ontmoeteden. Thomas verdroeg die meerderheid met ongeduld. Doch, toen deze schets voltooid was, en ten toon gesteld

{==45==} {>>pagina-aanduiding<<}
werd te Londen (1818), vermeldden de nieuwspapieren, dat zijne tegenwoordige Majesteit zich verwaardigd had, dezelve met eenige opmerking te bezigtigen. Verrukt over deze bijzonderheid, ging thomas scott, op zekeren dag, in eene verstikkende hitte, op reis, en legde vijf mijlen te voet af, om zich naar Bowden te begeven, waar zijn mededinger woonde. Naauwelijks was hij diens hut binnengetreden, of hij riep, in zijn plomp boschdialekt, uit: ‘Andro! mensch! hebt gij niet eertijds den Koning gezien?’ - ‘Dat heb ik, op mijn woord; ik heb hem gezien, tom!’ hernam andro: ‘Ga zitten, en ik zal u dat alles vertellen. Ziet gij, ik was te Londen, op eene plaats, die zij het Park noemen, maar die even min gelijkt naar de ellendige omheiningen van heggen, of naar de vierkante Parken van dit land’..... ‘Scheid uit, scheid uit maar!’ riep thomas; ‘ik heb dat alles reeds van u gehoord. Ik ben alleen van gindsche zijde der Know gekomen, om u te zeggen, dat, zoo gij den Koning gezien hebt, de Koning mij gezien heeft, mij!’ En hij keerde terug met een vrolijk hart, zijnen vrienden verzekerende, ‘dat het hem regt goed gedaan had, zijne rekening met andro te vereffenen.’
Jocose haec, gelijk de oude Laird van Restalrig schreef aan den Graaf gowrie. - Vaarwel, mijn oude, geliefde en sinds veertig lange jaren beproefde vriend! Onze genietingen mogen thans van een' minder levendigen aard zijn, dan die, welke wij te zamen gedeeld hebben: ‘Maar het zou dwaas zijn, daarom te morren over ons lot. De jeugd keert niet weder, noch de dagen van den ouden tijd.’

walter scott.
Abbotsford,
den 2 Augustus 1827.




Nieuw ontwerp van eenen weg onder de rivier de Mersey in Engeland.

De haven van Liverpool, aan de Mersey, drie mijlen van de mond der rivier, ligt vlak voor Chestershire, waarvan dezelve door eene zeebreedte van ongeveer vijf vierden eener mijl is afgescheiden. De belangrijke en veelvuldige betrekkingen tusschen de Graafschappen van Lancaster en Chester; de moeijelijkheden en gevaren van het oversteken eener ri-
{==46==} {>>pagina-aanduiding<<}
vier, welker onstulmige golven, door de zee teruggeworpen, bij wijlen de scheepvaart geheele dagen stremmen, hebben, vóór eenigen tijd, het ontwerp doen geboren worden van eenen wog, gelijk aan dien, welken men thans onder den Teems graaft. De Heer brunel, die het laatstgenoemde werk bestuurt, acht ook deze reusachtige onderneming zeer uitvoerbaar, ja zelfs veel zekerder, zoo het waar zij, dat de Mersey over eenen rotsgrond loopt. De kosten van dit plan, als een der stoutste geacht, ooit in Grootbrittanje gevormd, worden door hem berekend op 150 à 200,000 p. sterl.; terwijl de opbrengst, naar eene zeer gematigde berekening, zoude zijn 12 à 15,000 p. sterl.

Dr. Gimbernat's voorstel ter ondersteuning der Grieken.

Dr. gimbernat, van Geneve, heeft, ter gunste van de noodlijdende Grieken, voorgesteld, beendergelei, door scheikundige middelen, in Zwitserland te vervaardigen, hun deze bereiding te doen tekomen, en hen tevens met de wijze derzelve bekend te maken. Om de belangrijkheid zijns voorstels te bewijzen, toont hij aan, dat te Geneve jaarlijks 1,980,765 kilogrammen vleesch worden verbruikt, welke 396,153 kilogrammen beenderen opleveren. In deze beenderen zijn 118,845 kilogrammen drooge beendergelei aanwezig, die door zoutzuren daaruit te trekken zijn. Wanneer nu voor eenen mensch, tot zijn dagelijksch onderhoud, 30 grammen worden gerekend, zoo kouden met deze gelei dagelijks 10,853 personen gespijsd worden. En hij maakt zich sterk, te bewijzen, dat met de beenderen, welke dagelijks in de onderscheidene kantons van Zwitserland worden weggeworpen, gemakkelijk 50,000 menschen konden gevoed worden.

Kinderpok-inenting.

Te Konstantinopel werden alreeds ten jare 1713 de kinderpokken ingeënt. Lady montague, Gemalin van den Engelschen Gezant aldaar, maakte die enting, in 1722, te Londen bekend, en de kunstbewerking werd aldaar aan twee Prinsessen te werk gesteld. De natuurlijke pokken raapten den zevenden kranke weg; de ingeënte slechts den driehonderdtwaalfden, en behield alzoo deze kunstbewerking van een millioen menschen omtrent 150,000 bij het leven.


{==47==} {>>pagina-aanduiding<<}

Een tweede mucius.

Op den dag, dat men te Parijs de tijding van den roemruchtigen zeeslag van Navarino bekwam, bevonden zich een zestal personen, onder welke de Graaf andré de lucy, een Griek van afkomst, bijeen ten huize van den Heer d***. Het gesprek liep natuurlijk over de onberekenbare gevolgen dezer overwinning voor de Hellenen. ‘Praat mij van die Grieken niet,’ zeide een der aanwezigen met minachting; ‘alle inschrijvingen te hunnen behoeve worden bekeerd ten profijte van eenigen der zoodanigen, die niet weten te vechten.’ - ‘Gij zijt kwalijk onderrigt, Mijnheer! en gij beoordeelt deze ongelukkige Natie zeer verkeerd,’ hernam de Heer de lucy met klimmende verontwaardiging: ‘Ik ben Griek, en ik zou u zulks bewijzen, bijaldien ik niet afkeerig was het bloed te plengen van een' Franschman, op denzelfden dag, dat ik verneem, wat zij voor ons bij Navarino gedaan hebben.’ - ‘Wel, zoo gij een Griek zijt,’ antwoordde de onbesuisde tegenspreker, ‘waarom zijt gij hier, terwijl men uwe broeders in Moréa slagt? Zijt gij misschien bang voor bloed?’.... Op dit tergend bescheid greep de Heer de lucy naar zijn' rotting, trok daar een' ponjaard uit, en stak dien, herhaalde keeren, in zijne dij. ‘Ik bang voor bloed!’ riep hij uit; ‘zie!’ Op hetzelfde oogenblik, verhaalt een ooggetuige, werden wij met bloed bespat. De ponjaard had 's mans dij geheel doorboord. Wij wilden om een' Heelmeester zenden; maar hij kantte zich daar tegen, nam zijn' zakdoek, bond dien stevig om de wonde, en vertrok, zonder dat de smart hem een' enkelen zucht had afgeperst.

Fox en Canning.

Ten jare 1806, toen fox het Ministerie, aan welks hoofd hij stond, gevormd had, sprak hij in de maand Junij voor de laatste maal in het Parlement, en stierf in Augustus te Cheswick. Toen canning ten jare 1827 aan het hoofd van het Ministerie geplaatst was, hield hij in Junij de laatste rede in het Huis der Gemeenten, en stierf in dezelfde maand en in hetzelfde vertrek, waarin fox zijn leven besloot, en beiden waren 57 jaren oud.





{==48==} {>>pagina-aanduiding<<}

Groot hofsouper te Petersburg.

(Travels in Norway, Finland etc. Lond. 1827.)

Kapitein jones werd, gedurende zijn verblijf te Petersburg, op een Hofbal en souper genoodigd, waarbij de Keizerin Weduwe van alexander voorzat, en elk' harer gasten, de tafel rondgaande, op het minzaamst toesprak. Nadat men omtrent 40 minuten getafeld had, verwijderde zij zich. Maar nu begon ook (dus verhaalt de Engelschman) de zeldzaamste, onverwachtste en tevens kluchtigste vertooning. Alles greep, namelijk, naar de vreemde geregten, welke de tafel opleverde. Generaals, Graven en andere Heeren, stijf van goud, pakten alles, zonder onderscheid, in hunne zakken. Zij beijverden zich, de bedienden hierin voor te gaan, welke hun weinig ontzag betoonden, en gezind schenen, hun den buit te betwisten. Binnen vijf minuten was de gansche tafel opgeruimd; zelfs de lichten waren weg. De gasten hadden mede hun best gedaan. In stede van den verblindenden luister van daar even, bevond men zich in eene duisternis, waarbij men ter naauwernood iets konde onderscheiden. Landswijze, landseere! In Rusland is het gebruikelijk, dat alles, wat bij een Keizerlijk gastmaal op tafel komt, den gasten in het algemeen toebehoort. Elk verlangt iets, tot aandenken aan zulk eenen dag, te bezitten; elk wordt te zijnent aangespoord, om toch eene gedachtenis daarvan mede te brengen; en, hetgene ten hoogste onvoegelijk, inhalig, onbeschaamd schijnt, blijkt, bij naderen toets, uit bijzondere toegenegenhdid voor den Keizer en diens Huis te zijn voortgesproten. Bij dit souper zag men, in het midden van den winter, de uitgelezenste bloemen in potten, waarvan geene weder tot de Keizerlijke trekkassen terugkeerde, maar ook geene in die van anderen overgingen: want de begeerte, om slechts ééne bloem te bekomen, daar aan het bezit van den pot niet te denken viel, vernielde de schoonste planten met woeste hand.

Alomtegenwoordigheid eener familie.

Een winkelier te Ispahan, die zijne belastingen niet kon be-
{==49==} {>>pagina-aanduiding<<}
talen, werd voor den Gouverneur der stad geroepen, wiens familie in dat oogenblik de voornaamste bedieningen en waardigheden in geheel Perzië in bezit had. - ‘Gij moet betalen, gelijk de anderen,’ zeide de Gouverneur, ‘of de stad verlaten.’ - ‘Ja, maar waar dan heen?’ - ‘Naar Chiras, of naar Kachan.’ - ‘In de eerste stad heeft uw neef, in de tweede uw broeder het bevel.’ - ‘Ga dan naar den Koning, en beklaag u daar, zoo gij wilt.’ - ‘Uw broeder is eerste Minister.’ - ‘Loop naar de hel!’ - ‘Och, mijn Heer! uw vader is dood.’ - De Gouverneur kon zich van lagchen niet onthouden. ‘Vriend!’ zeide hij, ‘ik zal de belastingen voor u betalen, omdat gij toch zegt, dat mijne familie u hier en in de andere wereld overal op de hielen is.’ - De Oostersche Landvoogden zijn niet altijd in eene zoo goede luim.





De slag bij Navarino.


Ruk af van 't kruisbeeld, dat gij draagt 
Als Godgewijde Wereldmaagd, 
Euroop! dat donker floers der rouwe; 
Schiet uit dat aaklig treurgewaad, 
Door u te lang als weduwvrouwe 
Getorscht om uwer weezen smaad! 
 
Neen! blinke weêr het zoenbeeld Gods, 
Uw steun bij elken zwaai des lots, 
In 't gouden licht der hemelstralen! 
En toon' het feestkleed om uw leên, 
Dat gij weêr ruim kunt ademhalen, 
Nu 't zwartst van Hellas nacht verdween! 
 
Zij zinkt, de maan, wier helsche schijn 
Door 't opgeheveld mistgordijn 
Zoo bloedrood straalde op Hellas Eden; 
Zij zinkt; heur horens krimpen in; 
De Lichtgod zal te voorschijn treden; 
Reeds kleurt hij Navarino's tin! 
 
Zeg, Pylos! (*) hofstad, wie nog heugt 
Van grijzen Nestors prille jeugd; 

{==50==} {>>pagina-aanduiding<<}

Vereeuwigd door Homerus zangen! 
Zeg, heeft in dertig eeuwen tijds 
Ooit schooner licht uw vest omvangen. 
Dan thans na 't eind des reuzenstrijds? 
 
O! toen, in 't groot vergeldingsuur, 
De vlam van 't Christlijk bliksemvuur 
Des Islams vloten heeft getroffen; 
Toen 't dondren van hun schutgebral 
Den Turk in d' afgrond neêr deed ploffen 
Met zeekasteel en vestingwal; 
 
Toen duister, als de nacht zoo dik, 
Dit bloedtooneel van moord en schrik 
Met wolken damps en smooks omhulde; 
Toen schoot een straal door 't nachtsloers heen, 
Die Navarino's spits verguldde 
En der Verbond'nen vlag meteen! 
 
Dat was een straal uit de eeuw'ge bron 
Van licht en gloed, waar de aardsche zon 
Bij taant, als 't nev'lig glimwormglansen; 
Een sprank van 't reiner hemelvuur, 
Dat boven maan en starrentransen 
Den troon ontstraalt van t' Albestuur. 
 
Zij rustte niet op 't bloedig vlak, 
Bevloerd met lijken, tuig en wrak, 
Maar schoot er snel als 't weêrlicht over. 
Ach! de eeuw'ge Liefde, streng maar goed, 
Al straft zij onverlaat en roover, 
Toch gruwt zij van 't vergoten bloed. 
 
Maar om het kruis op Pylos trans 
Verdigtte zich die hemelglans 
Als tot een kroon van gloênde stralen. 
Heel Hellas schouwt het wonder aan, 
En juicht: ‘Gezegend duizendmalen! 
De Christenzon is opgegaan!’ 
 
Reeds schiet haar eerste morgengloor 
Een reiner vuur de boezems door, 

{==51==} {>>pagina-aanduiding<<}

Dauwt rust in 't graf der martelaren; 
Dra lokt heur volle middaggloed 
Een' rijken oogst van hemelairen 
Uit de akkers, vocht van zoo veel bloed. 
 
Maar niet slechts om oud-Pylos trans 
Blonk hemelschoon die wonderglans, 
Die straal, des Eeuw'gen troon ontschoten; 
Zij wemelde ook om vlag en vaan, 
Om steng en mast der Christenvloten, 
Thans wrekers Gods op d'Oceaan! 
 
Ziet! heerlijk glanst heur wimpeldoek, 
Thans reingewasschen van den vloek, 
Die er verschriklijk zwaar op lastte, 
.............; 
Maar 't bloed, dat thans er over plaste, 
Verbergt die smet in 't inkarnaat. 
 
O ja, 't zijn Christenwimpels weêr, 
Geen Renegatenstanderds meer, 
Geen hulpbanieren der barbaren! 
Zij bragten heil aan 't broederland, 
Waar dra een volk van martelaren 
Zou molmen, tot Europa's schand'. 
 
Op dan, Euroop! dien dag gevierd, 
Den krans uw haren doorgezwierd, 
En 't sneeuwit bruidskleed aangetogen! 
Voorbij is de al te lange rouw! 
De vreugde vonkt weêr uit uwe oogen; 
Gij zijt niet meer een weduwvrouw! 
 
Ziet! alles viert uw hooggetij; 
De weeklagt van uw volkenrij 
Wordt dooor een jubellied vervangen; 
De kroon op uwer Vorsten hoofd, 
Te lang met nev'lig floers omhangen, 
Gloeit weêr, door smet noch vlek verdoosd. 
 
En in der zonen wijden kring, 
Die gij bestraalt met zegening, 

{==52==} {>>pagina-aanduiding<<}

Voert men de lang verlaten weezen; 
Gij drukt ze aan 't warme moederhart, 
En de uitroep: Hellas is herrezen! 
Vergeldt uw lange weduwsmart. 
 
a. boxman. 
19 Dec. 1827. 





De kleine hydrioot.

VIII.


'k Was een onnoozel knaapje, dat pas alleen kon staan, 
Toen mij alreeds mijn vader met zich in zee deed gaan, 
En mij daar zwemmen leerde met veiligende hand, 
En in de golven duiken, tot op het schelpig zand; 
Hij wierp een stukje zilver, tot driemaal, in den plas, 
En driemaal moest ik 't halen, aleer 't het mijne was. 
Nu leerde hij mij sturen, en deed mijn kleine vuist 
Den riem naar eisch omvatten, en wees mij, hoe men juist 
De wieling kan ontwijken, de baar met scherpen slag 
Moet breken, en de branding met vrucht bestrijden mag. 
En van het ranke bootje beklom ik 't groote schip; 
Daar dreven ons de stormen langs menig blinde klip; 
'k Zat op den hoogen masttop, zag over zee en land, 
En berg en torens zweefden daarhenen, met het strand. 
Mijn vader deed mij letten op aller voglen vlugt, 
Op aller winden streken, op wolken, zee en lucht; 
En bogen dan de stormen den mast tot op den vloed, 
En spoten dan de baren haar schuim mij op den hoed, 
Dan zag, met vorschend zwijgen, mij vader in 't gezigt - 
Ik zat in mijnen mastkorf, en 't hart sloeg mij zoo ligt - 
Toen sprak hij, 't oog in vonken, de wang als bloed zoo rood: 
‘Geluk in uwen mastkorf, gij kleine Hydrioot!’ 
En daarna stelde vader een sabel mij ter hand, 
En wijdde mij ten strijder voor God en vaderland. 
Hij mat mij, met zijn blikken, van boven tot beneên: 
Die oogslag trof mij 't harte, ja drong door merg en been. 
Ik hief 't geweer ten hemel, en zag hem aan vol vuur, 
En dacht mij man te wezen in dat geheiligd uur. 
Toen sprak hij, 't oog in vonken, de wang als bloed zoo rood: 
‘Geluk met uwe sabel, gij kleine Hydrioot!’ 
 
j.w. ijntema. 
Naar wilhelm müller. 






{==53==} {>>pagina-aanduiding<<}

Mengelwerk.

De ziekte van den christen, welke ook hare uitkomst zij, eene verheerlijking van God en Zijnen Zoon.

Door Alexander de Koning, in leven Leeraar bij de Hervormde Gemeente te Meppel. (*)

Voorzang, psalm CXVIII:7. 10. 12.
Geliefden in onzen Heer jezus christus! De dag, door God geheiligd tot een' gedenkdag onzer verlossing van de vreeze des doods, door de opwekking zijns Zoons tot onze regtvaardiging, is dan zevenmaal voorbijgegaan, zonder dat ik dien openlijk met u vieren mogt; - thans mogt ik opgaan, om zijne goedheid je-
{==54==} {>>pagina-aanduiding<<}
gens mij te prijzen, die mij tot hulp en heil en troost geweest is, en mijne Evangelie-prediking te hervatten. Och, dat men op deze eerstelingen een' rijken oogst van voorspoed zag!
Het is mij, in den tegenspoed geen vreemdeling, gemakkelijk gevallen, in mijn lot te berusten. Ik wist, van wien het kwam; ik kende de oogmerken, die God, in hetzelve, met mij had, en - ja, dit moet, tot roem zijner genade, maar openlijk, uit het volle hart, gezegd zijn - die oogmerken werden in mij bereikt. Ik wist, dat mijne verwijdering van deze plaats, en van ander ambtsbedrijf, ook met de belangen van mijne gemeente, en van sommigen in het bijzonder, in verband stond, en heb niet nagelaten te bidden, dat met elk Gods Vaderdoel bereikt wierd. Op den gewijden grond der eenzaamheid, niet hier, behoort het dankaltaar en dankoffer voor hetgene God mij, bij het licht des onbesmetten Evangelies, te zien gaf in het gebied des doods, in den geopenden hemel, wanneer het mij door ligchamelijk lijden bange was. Psalm XCIV:19 heb ik, sedert lange, goed verstaan. De ondervinding heeft dien tekst nu weder met nieuwe ophelderingen verrijkt. Veel onaangenaams werd buiten mijne woning gehouden, en - veel goeds, o hoe veel goeds! bejegende mij hier van de achting, de dankbaarheid, de bezorgdheid, de deelneming, de vriendschap, de broederliefde, en - de teederste verkleefdheid van gemeenteleden, voor welke ik God danke. Ambtsbroeders maakten mij, niet alleen door werk van mij waar te nemen, maar door de gezindheid, waarmede zij dat gedaan hebben, en die ge in hunne voorbidding hebt opgemerkt; anderen, niet naar dezen of een' anderen leerstoel voor mij behoevende te gaan, maakten, door onderscheidene bewijzen van hunne belangstelling in mijn lot, hetzelve aangenaam, en als gouden kleinooden bewaar ik van sommigen hunner de Christelijke troostbrieven en vriendschaps hartetaal. En, al ware het maar door den éénen vriend, die, zonder tot mijne orde of kerkgenootschap te behooren, als mijne ziele is, - de

{==55==} {>>pagina-aanduiding<<}
eenige, die elders van mijn jongste lijden wist, wiens Christenhart en broederhart mij gedurig ontmoette, en die zich, op dit tijdstip, in den geest, met mij vereenigt tot dankzegging, - wat verligting mijns leeds! Nog meer: mijn ligchamelijk lijden hinderde de werkzaamheden van mijnen geest niet, en liet mij tusschenpoozen genoeg, om tot eigene oefening en ten nutte van anderen, ook van u, bezig te zijn, die ik, heden vóór vier weken, schoon afwezig, nog zelf stichten mogt. Nog verkwikt mij uw welgevallen, daarin genomen, en ik draag roem op uw toen gegeven voorbeeld.
En nu heb ik mijnen wensch; en, hoe veel dan nog aan mijne herstelling ontbreke, de hope is toch niet teleurgesteld, dat ik op het Kersfeest uw voorganger zijn zoude. Ik mis wel dezen en genen, door ziekte of zwakheid belet om hier te zijn; dezen en genen, gedurende mijne ziekte weggenomen door den dood, en daaronder eene achtingwaardige, bejaarde zuster der gemeente, welke mijn Evangeliedienst nuttig was, en ik mis hen met droefenis; maar ik zie toch zoo velen weder bij de hervatting mijns werks, onder die velen - o God! wat feestvreugde! - mijnen eerstgeboren', mijnen eenigen zoon. Wij mogen wel uitroepen, hetgeen ik ten tekst voor den Dankdag bearbeidde, toen mij het geweld der ziekte het werk belette: ‘Wie onderscheidt ons? En wat hebben wij, dat we niet ontvangen hebben?’
En nu van mijzelven geen woord meer, dan de betuiging der gezindheid voor u, waarmede ik mijn werk hervatte! Zij is die eens Leeraars, die van den grafkuil terugkeert, en den regterstoel gezien heeft, voor welken hij verantwoorden moet. Zij is dus de gezindheid der liefde tot u allen, tot de beste belangen uwer zielen, aan welke ik mij, bij vernieuwing, toewijde, en met welke ik nu uw voorganger ben in het
Gebed.
Zijt geprezen, o God! van onzer aller hart geprezen, voor alle de beschikkingen van uwen Vaderernst, uwe

{==56==} {>>pagina-aanduiding<<}
Vaderliefde over ons! Zaagt Gij maar zoo in ons uwe kinderen, als wij in U eenen Vader zien! Doch, de beste enzer heeft zich te beklagen en te schamen. Dat willen wij ook; en, vrijmoedig door het Evangelie voor zondaren, waarop wij roemen, smeeken wij: ‘Och! zult Gij ons, op onze opregte verootmoediging, vergeven al dat verkeerde, dat Gij aan ons ziet, bij onze genietingen, bij onze ondervindingen, bij onze verrigtingen?’ - Wij hooren, geloovig hooren wij uwe toespraak reeds, uit het Evangelie, in onze harten: ‘Mijne kinderen! zijt welgemoed; uwe zonden zijn u vergeven.’ - Zoo hebt Gij dan, o Vader! welbehagen aan de vreugde en de dankbaarheid, waarmede wij, met onzen Leeraar, U op dit oogenblik ontmoeten! Wat zullen wij U vergelden; wij, uwe afhankelijke en zwakke kinderen? - Wij zullen U liefhebben; met een open oog en open hart voor uw oog wandelen; uw wil zal onze hoogste wet, uwe gunst ons hoogste goed zijn; wij zullen naar uwe wenken zien, naar uwe woorden hooren; door uwe hand zullen we ons laten leiden, opdat wij onze aardsche en onze eenwige bestemming bereiken; gewillig zullen we ons, door de beproevingen des lijdens, laten heiligen, en ons vertrouwen zal op U blijven staan, dat de beste uitkomst van U wacht. Daartoe zullen we uwen Heiligen Geest laten werken in onze harten. Dit, o Vader! zal onze dankbaarheid zijn. Zegen ons lot; en onze voor- en tegenspoed, onze gezondheid en ziekte, ons leven en sterven zij tot uwe heerlijkheid!
Uwe oogen zijn aan alle plaatsen. Erbarm, erbarm U, God! over zoo vele lijdenden! Matig uwe bezoekingen! Heilig ze! Troost, en help, en sterk! Behoed, vermeerder, beloon het geloof des bedrukten, des bekommerden, des kranken, des stervenden Christens; het geloof, dat op het eeuwig Evangelie rust, op den hemel staart, en juicht: ‘God is liesde!’
Daar ga geen dag onzes levens meer verloren! Deze laatste week des jaars ga niet voorbij, zonder rijke winst voor den hemel, opdat de laatste avond des zoo belang-
{==57==} {>>pagina-aanduiding<<}
rijken jaars ons hier in U getroost en vereenigd zie! Maak onze Leeraars getrouw in het allerheiligst werk, dat nog voor hunne rekening ligt; maak hen voorspoedig! Sterk, naar ligchaam, geest en hart, onzen voorganger, dezen morgen! Zijne dankbaarheid, zijn gebed, zijne hope is aan U bekend, God zijner zaligheid! Zijn leven zij aan U gewijd, zijn dood verheerlijke U; ook ons leven, onze dood! Wij stellen allen ons lot in uwe hand: wij bidden voor onze vrienden, voor onze weldoeners, voor allen. Gij hoort naar ons. Gij zult ons alles geven, wat wij tot ons heil behoeven. Zijn wij uwe kinderen niet, die U liefhebben, en jezus christus gelooven en navolgen willen? En hebben wij uw woord niet, dat ons alle dingen ten goede zullen medewerken? Amen.
Tusschenzang, psalm LVI:5. 6.



Tekst, joan. XI:4.



Deze krankheid is niet tot den dood, maar tot heerlijkheid Gods, opdat de Zoon Gods door dezelve verheerlijkt worde.
Zoo sprak onze jezus, toen Hij, uit Bethanië, de tijding kreeg, dat lazarus krank was, maria's en martha's broeder, die Hem zoo lief en waard was, zoo als men dat ziet uit vs. 3, 5, 11, 36. Zijne meening met dit gezegde, zijne wijsheid, nederigheid, grootheid in hetzelve, wil ik u doen opmerken.
Hij meende er dit mede: De dood is het oogmerk dezer ziekte niet; zij zal blijder gevolgen hebben. De heerlijkheid Gods zal geopenbaard worden in de verheerlijking zijns Zoons. Daartoe is deze krankheid aan lazarus toegeschikt. Dat gevolg, dat einde zal zij hebben. - De man, die de boodschap bragt, de leerlingen van jezus moesten echter deze woorden opvatten als eene verzekering, dat lazarus aan deze ziekte niet zoude sterven; maar duister moest hun het oogmerk en de zin van dat bijvoegsel voorkomen.

{==58==} {>>pagina-aanduiding<<}

Doch, waartoe zoo raadselachtig geantwoord? Zeker had de boodschapper, en hadden de leerlingen gewacht, dat Hij zoude gezegd hebben: ‘Ik zal komen, en hem genezen;’ of, althans de laatsten, dat Hij zijnen vriend, schoon afwezig, zoude hersteld hebben door zijne wonderkracht. De zusters zullen zich daar ook mede gevleid hebben, en, toen zij konden berekenen, dat jezus de tijding had van haars broeders gevaar, gestadig gunstige verandering bij den zieke hebben willen bespeuren. Intusschen, jezus wist, dat lazarus zoude sterven. Dit zeide Hij echter niet, ook om zijne leerlingen niet te bedroeven, maar zeker ter beproeving van zijner vriendinnen geloof. Het is te denken, dat de zieke overleden was, toen de bode terugkeerde; en ge kunt beseffen, hoe zijne zusters in hare droefenis en bij zulk eene teleurstelling te moede waren. En nu vernemen ze het antwoord van jezus, die wegbleef, en van geen bezoek zelfs gesproken had. Hoe vaak zullen zij dat: ‘deze ziekte is niet tot den dood,’ herhaald hebben, en er zich mede verbijsterd! Maar ook, hoe vaak zal martha dat merkwaardig bijvoegsel hebben uitgesproken, en maria dat stil hebben bepeinsd! Hij, die haar geloof beproefde, had daarmede ook voor deszelfs steunsel gezorgd. Het was toch een lichtstraal in den nacht, en een vast rustpunt. Hij - en ze kenden Hem zoo - Hij had dan toch eene goede uitkomst ook voorspeld. Dat dit de bedoeling der wijsheid van jezus was, de hope zijner vriendinnen in de zware beproeving levend te houden, en op eene goede uitkomst te vestigen, blijkt niet alleen uit zijn gezegde tot martha, vs. 40, maar ook, dunkt mij, uit haar gezegde bij de eerste ontmoeting, vs. 22.
Niet minder dan zijne wijsheid merken wij zijne nederigheid op. - Hij laat niets blijken van zijne kennis der omstandigheden te Bethanië, noch van zijn oogmerk. Daar zwijgt Hij zelfs van, vs. 7, toen Hij zijn reisplan aankondigt. Dat verbloemt Hij nog, vs. 11, toen zij, door hunne zwarigheden, Hem wel noodzaakten, om eenige reden voor zijne reis te geven; en daar zoude Hij

{==59==} {>>pagina-aanduiding<<}
het bij gelaten hebben, had Hij dit slechts kunnen en mogen doen, toen zij hem eigenlijk verstonden; maar - nu moest er, wilde Hij aan die goede menschen een' te zwaren schok besparen, eindelijk het hooge woord uit, vs. 14. Wat beminnelijke nederigheid! en die staat daar zoo maar als in het voorbijgaan aangetoond, - neen, niet aangetoond; maar zij blijkt den opmerkzamen lezer in een verhaal, waarin der leerlingen gedrag als de eenige toevallige aanleiding voorkomt tot de ontdekking van jezus' alwetende kennis. Hoort, men mag zeggen wat men wil, en lezen wat men wil; maar zulke verhalen zijn nergens!
Eerbiedigen wij, eindelijk, de grootheid van onzen Verlosser, in zijn antwoord. - Gelooft het vrij, het heeft aan zijn menschelijk hart wat gekost, zoote handelen; de hand ter redding terug te houden, zijn' vriend te laten sterven, de droefheid der Hem zoo dierbaren ten hoogsten top te laten stijgen, en twee bange dagen te toeven, eer Hij verblijdde! Maar, Hij was ook de Zoon van dien God, die althans zijne liefste kinderen zoo dikwijls laat wachten, en door hunne oefening in lijdzaamheid hen tot hoogere zaligheid en vreugde opleidt; wiens weg zoo vaak met hunne keuze en wenschen, ja met hunne kennis van zijne volmaaktheden strijdt; maar die, bij de uitkomst, eindeloos meer verheerlijkt wordt, dan bij de oogenblikkelijke vervulling hunner begeerte mogelijk is. Hij was, Hij betoont zich in zijn antwoord te zijn, de Zoon van dien Vader, die nooit zijne kinderen bedroeft en hun troost ontbreken laat. Dat de uitkomst, welke dan ook, Hem zal verheerlijken; aan dit geloof kunnen en moeten zij zich vasthouden, en - is dat ook niet genoeg? - Hoe groot is onze Verlosser! Lazarus wordt niet hersteld: hij sterft; maar de christus wekt hem op uit den doodslaap. Hoe veel meer werd nu God verheerlijkt! Daarenboven, nu geloofden velen in Hem; maar, gelijk de ingenomenheid des volks met den Profeet, zoo werd ook de haat zijner vijanden ten top gevoerd; het besluit der hel-
{==60==} {>>pagina-aanduiding<<}
sche staatkunde van cajaphas, de hozanna's en de kruist hem's voorbereid; en Hij, die door zijnen dood ons met God kwam verzoenen, Hij wist, wanneer zijne ure gekomen was, en regelde den gang zijns lots. Hoe wijd en hoe heerlijk is de zin zijns antwoords al: ‘Deze krankheid is niet ter dood, maar ter heerlijkheid Gods, opdat de Zoon van God door dezelve verheerlijkt worde.’!
Dat antwoord make vrij ons geloovend hart toepasselijk op alle christus-vrienden: Hunne ziekte, welke ook hare uitkomst zij, strekt daartoe, dat God, dat Gods Zoon verheerlijkt worde.
Ik spreek van zulken, die onzen Heer jezus liefhebben, en dat met hun gedrag, ook in hunne ziekte, bewijzen, zoo veel dat, dit spreekt van zelve, de aard dier ziekte toelaat. Van lazarus weten wij niets en veel, wat zijn bestaan betreft. Er is geen woord, geene daad van hem opgeteekend; maar hoe veel behelst, hetgeen we vs. 3, 5, 11, 36 gelezen hebben! Dat zouden wij niet gelezen hebben, zoo wij niet gelooven mogten, dat zijn hart onzen Verlosser vereerde, zijn wandel Hem tot vreugde strekte, en hij in zijne krankheid ook Gode behagelijk gezind ware. Hij was waarschijnlijk een stil en ingetogen man, zonder ophef, van vele innerlijke waarde; denkelijk zoo een tweede joannes, rijk in de grootste Christendeugd, liefde.
Volgen wij hem hierin na, dan weten wij, hoe we ons gedragen zullen, als Gods hand ons bezoekt met krankheid; en, Broeders en Zusters! hoore dit elk tot zijne voorbereiding voor den dag der ziekte, en ter toetsing zijns gedrags, in dezelve te voren betoond!
Wij onderwerpen ons aan de beschikking des Allerhoogsten, en, al of niet zijne bijzondere oogmerken kennende, zegt ons hart: ‘Niet mijn wil, de uwe geschiede, o Vader!’ Wij kunnen dat gemakkelijker dan lazarus; want die kende, op zijn ziekbed, het hem zoo nabij zijnde Gethsemane en Golgotha niet, zoo als wij het kennen. Onze onderwerping is de vrucht onzes geloofs, dat God wel eene uitkomst tot zijne heerlijkheid

{==61==} {>>pagina-aanduiding<<}
voor ons moet bereiden, die ons als zijne kinderen en medeërfgenamen van christus erkent; onzes geloofs, dat we eenen Heiland hebben, die met het lijden zijner broeders en zusters medelijden oesent, en die alle magt heeft ontvangen, om zalig te maken, die door Hem tot God gaan. Onze lijdzaamheid weêrhoudt niet slechts onze ontevredenheid en klagt, maar ook zij beperkt en heiligt onze gebeden en wenschen, en, in plaats van veel te vragen, verwachten wij liever alles goeds van onzen God. Zoo nederliggende, zien wij niet alleen ligchamelijk van zelve, maar naar den geest en gaarne omhoog op. Het huis is bereid, het hart is gereed, en wat er nog te doen is van hetgeen tot onze aardsche bestemming behoort, wordt, naar ons vermogen, in orde gebragt, opdat wij, als God ons roept van hier, eerst zeggen kunnen: ‘Het is volbragt!’ eer wij onzen geest in zijne handen aanbevelen. Onze geest verkeert, in stilte, met zijnen oorsprong, en ons verlangen, gespeend aan het vergankelijke, strekt zich uit tot de dingen, die men niet ziet; en God weet het, dat wij niet hersteld zullen terugkeeren tot aardsche pligten en betrekking, zonder aanwinst voor de hemelsgezindheid onzer natuur, zonder meerdere getrouwheid aan onze bestemming. Met deze gelofte, niet der vreeze, maar der liefde, ligt hij neder, van wien men tot jezus zeggen kan: ‘De van U geliefde is krank!’ - Het is niet alleen de lijdzaamheid, ook de dankbaarheid maakt zijne legerstede gemakkelijk. De trouwe, wijze, en door een' Christelijken zin veredelde arts is hem dierbaar, als een echt navolger zijns Meesters, die het gansche land doorging, goeddoende aan allen, en wien zoo vele kranken en droeven zegenden. De zorg, die hem oppast, de deelneming, die hem verkwikt, het bezoek, (niet de bezoeking) dat hem verblijdt, de godsvrucht, die voor hem bidt, zijn hem Engelen, die hem dienen, om zijns Heeren wil, die weet, dat
zijn geliefde krank is. Op alles opmerkzaam, dat hem van zoo velen onderscheidt, dankt hij voor de minste leedverzaehting voor elke lafenis, aan Hem gedachtig, wiens

{==62==} {>>pagina-aanduiding<<}
laatste lafenis aan een kruis zure wijn, zoo bitter als alsem, was. De geliefde van jezus draagt, in eigen lijden, zijnen medemenschen een hart vol liefde toe: zachtmoedig jegens hen, die hem dienen, gevoelig voor het kleinste liefdebetoon, dankbaar aan zijne weldoeners, teederhartig jegens zijne vrienden, vergevensgezind jegens zijne vijanden, verzoenlijk jegens hen, die billijk over hem te klagen hebben, biddende voor allen, bijzonder voor hen, die in de naaste betrekking tot hem staan; zoo lijdt hij, en jezus heeft hem lief. Waar hij kan, is hij nog nuttig; en zijne liefderijke waarschuwingen, ernstige opwekkingen en hartelijke vertroostingen getuigen, dat de liefde, in de school van jezus geleerd, niet sterft.
Van deze krankheid kan men zeggen, ‘zij is tot heerlijkheid Gods!’ - Ik heb daarvan reeds het een en ander opgenoemd, en heb te uwer overtuiging weinig meer van noode te zeggen. ‘Hierin,’ zeide jezus, ‘wordt mijn Vader verheerlijkt, dat gij vele vruchten draagt.’ Hoe strekken dan de, in den tegenspoed wassende, gezindheden des Christens jegens God en zijne medemenschen Gode ter eere! Het is de kracht des Allerhoogsten, het is de rijkdom der genade Gods, die hier zigtbaar, luisterrijk blinkt. Het voorbeeld, in den tegenspoed, bij het dreigen des gevaars gegeven, niet van eenen door ongeloof, ligtzinnigheid, roekeloosheid, trotschheid, gevoelloosheid ontedelden, maar door eenen Godvreezenden, ernstigen, ootmoedigen, liefderlijken, edelen mensch, is meer dan iets anders in staat ter beschaming, ter bekeering, ter opwekking, ter heiliging, ter vertroosting van anderen. De woorden, die het verlicht geloof, de vreugde in God, de hemelsgezindheid, de menschenliefde, het geduld, in één woord, die het hart van den Christen spreekt in pijn en smart en nood, hebben ingang en gezag; en wie kan ze hooren, van gade of kroost, van vriend of maag, van armen en schamelen, zonder God te verheerlijken, en het Evangelie zijns Zoons te verheffen, en te wenschen: ‘Leer mij, o God! hier

{==63==} {>>pagina-aanduiding<<}
streven naar dat echt Christelijk leven, dat zulk een eind verwerft!’? Maar, ik moet meer zeggen. Voor welke weldaden de wijze Christen, die zich door dien verheven lijder der oudheid niet beschamen laat, die tot zijne vrouw zeide: ‘Zouden wij het goede van God ontvangen, en het kwade niet ontvangen?’ voor welke voorregten hij ook dankt in zijne ziekte, God wordt het allermeest verheerlijkt, en de genade onzes Heeren, door zijne loutering in de beproeving, door de ontwikkeling in het lijden van zijne vatbaarheid voor hoogere deugd, en voor de zaligheid en heerlijkheid der uitgelezenen onder de navolgers van Hem, die, het zwaarste kruis gedragen hebbende, gezeten is aan de regterhand Gods in den hoogsten hemel. Het is vooral in ziekte, alsof de Hemelsche Vader zijn kind ter zijde roept, om het in stilte en afzonderlijk iets belangrijks te leeren; en het vindt niet zelden stof, om zijne goedheid op te merken, die het juist zóó terughield van een ongezien zedelijk gevaar, of genas van eene verkeerdheid, die ligtelijk tot eene hebbelijkheid had kunnen worden, of behoedde van verdriet of leed, waarin het zich anders, niet zonder schade, zoude hebben ingewikkeld gezien. Het is vooral in ziekte, dat zich de Godvreezende als een kind der Voorzienigheid gevoelen mag, die zich bijzonder met hem bemoeit. Hier is het eene, juist toen zoo welkome, ontdekking of ontmoeting; daar eene verrassing, die zelfs het lijden vergeten doet; nu eene kleinigheid, of een zamentreffen van toevallige omstandigheden, die eene noodige verzoeting of aangename vergoeding aanbrengt; dan eene verpoozing des leeds, of een hart en ziel verkwikkend genot, dat kracht vergaderen doet tot nieuwe proeven aan God en christus; en wat kan ik niet al noemen, dat nooit meer, dan in tegenspoed, het hart des Christens, die niet gelooft, dat er een haar van zijn hoofd valt zonder den wil zijns Vaders, opwekt, om God en den Heiland, door wien Hij alle
dingen bestuurt, te verheerlijken? Waarborgen, onderpanden zijn hem deze ondervindingen voor de beste uitkomst zijns lots.

{==64==} {>>pagina-aanduiding<<}

En nu nog iets! Geeft zelfs de bedwelming, of verdooving van het leedgevoel, uit welke de kranke ontwaakt, stoffe, om zijnen God te verheerlijken, die het met het kwade maakt, dat het niet te zeer smarte; is de slaap, niet alleen om deszelfs invloed op het ligchaam, maar ook om de sterking en verkwikking van den geest, eene weldaad, voor welke de vriend van God Hem dankbaar prijst, die waakte, en zorgde, en hem een nieuw levensgenot bereidde; gedijt zelfs die slaap, zoo als in onzen Avondzang gebeden wordt, Gods naam tot eere, van wege de werkzaamheid in denzelven, waarvan de geest zich zonder schaamte bewust is, (om daarvan niets meer te zeggen) - wat is dat, dat in de pijn en benaauwdheid dikwijls juichen doet, en psalmen zingen in den nacht? Vanwaar die opgeheven moed en geestverrukking, die niet alleen het beklag des medelijdens stilt, maar ‘triomf!’ roept, en troost: ‘ween niet over mij!’ en welbehagen vindt in de beproeving, al ware 't nog meer? o, Verheerlijkt God en zijnen Zoon! Dat was de kracht van het Evangelie des eeuwigen levens! Dat is de verborgene vertroosting des Heiligen Geestes! ‘Het was mij,’ zoude de lijdende u zeggen, maar hij zwijgt hier liever, ‘het was mij, alsof de dood reeds mijne oogen gesloten had, en ik alzoo aanschouwer was van het, tot zoo lang, onzigtbare! Ik heb den hemel geopend gezien, en de vergelding der lijdzaamheid aanschouwd!’
Tweede Tusschenzang, gezang XLIII:3. 4. 5.
De ziekte des genen, dien jezus liefheeft zoo als Hij lazarus liefhad, strekt tot heerlijkheid Gods en zijns Zoons, welke ook de uitkomst zij. Is zij niet tot den dood, en herstelling tot vorigen welstand haar gevolg; het zij zoo, dat er van de tien door jezus beweldadigden één slechts dankbaar terugkeerde, de van Hem geliefde deugdzame kan niet ondankbaar zijn. Hersteld naar het ligehaam, gevoelt zich ook zijn hart ver-
{==65==} {>>pagina-aanduiding<<}
beterd. Als een gedenkteeken der almagt van God, maar ook als een toonbeeld zijner genade, die in christus jezus is, en als een tempel des Heiligen Geestes, is hij opgerigt, den hemel tot vreugde, der maatschappije en der gemeente zijns Heilands tot sieraad, en ten zegen der betrekkingen, aan welke hij verbonden is. In het eenza me en met zijne dierbaren dankt hij Hem, die in den nood zijn Redder is geweest: hij draagt echter zorge, - o, laat ons dat opmerken! - dat zijne noch hunne dankbaarheid strijde met die bewijzen van onderwerping aan den wil van God, en van tevredenheid met zijne beschikkingen, waarvan zijne ziekte getuigenis gaf. Er wordt voor zijne herstelling niet gedankt, alsof, bij langeren duur des lijdens, of wanneer hetzelve geëindigd ware in den dood, de liefde van God minder zoude geweest zijn. Zijn wij zulken - en zijn we het niet, wat zijn, wat worden we dan? - die door jezus bemind worden, als zijne opregte vrienden, dan zullen wij, verlost van ziekte of ander lijden, in de gezindheden onzer harten en in onze daden onze dankbaarheid bestaan laten. Wij lezen in het Evangelie van mattheus, H. VIII:14, 15, dat jezus de schoonmoeder van petrus vond te bedde liggende aan de koorts, en Hij raakte hare hand aan, en de koorts verliet haar, en zij stond op, en diende Hem en zijne leerlingen. Ziet daar de dankzegging aan God en
christus! Hoort gij het wel, o Zusters! die, toen God u uit zorge en gevaar de hoogste, moeder-blijdschap bereid had; hoort gij het wel, allen, die ooit, uit krankheid aan de uwen wedergegeven, der gemeente verzocht, dat zij eene dankzegging voor u - waarom is dat niet altijd met u! - doen zoude, deze is de eenige Gode en christus welbehagelijke dankzegging, door welke God en zijn groote Zoon verheerlijkt worden, aan welke men den Christen herkent: wij moeten opstaan, zoodra wij mogen, en begeven ons niet tot ledige bespiegelingen of uiterlijke pligtplegingen, maar aan het werk, dat huisgezin, of maatschappij, of Christelijke gemeente van ons vordert. Als die moeder van

{==66==} {>>pagina-aanduiding<<}
petrus, moeten we, zonder verwijl, christus dienen, dat is God, die zich in Hem openbaart en door Hem werkt. En wat is dat nu? Het is, uit liefde tot God en den Heiland, en uit menschenliefde, - zij diende Hem en zijn gezelschap - de pligten vervullen, die onze stand en betrekking ons opleggen. Deze is de godzaligheid, deze de ware vroomheid, deze de voorbereiding voor den hemel, deze de zuivere en onbevlekte Godsdienst, die voor God, onzen Vader, geldt.
Dàn strekt de ziekte tot heerlijkheid Gods en zijns Zoons, wanneer de herstelde met meerderen ootmoed, liefde en ijver, met meerdere bedachtzaamheid en getrouwheid, naar Gods wil en ten nutte van anderen, den tijd besteedt, dan ooit te voren; het gevoel zijner sterfelijkheid en onsterfelijkheid, zijne hemelsgezindheid, zijne zelfverloochening blijkt door het lijden te zijn bevorderd: hij is wijzer, edeler, nuttiger geworden. Dagelijks ontwaakt hij met de vraag: ‘Wat wilt gij, Heer! dat ik doen zal?’ en aan het antwoord, dat hem God in zijn woord, in het geweten, en in het lot des dankbaren geeft, bewijst zijn gansche gedrag gehoorzaamheid. Hij herroept zich bij elke aanleidende gelegenheid, somtijds plegtig, opzettelijk en op bepaalde tijden, het afgewende gevaar, den opgeheven kommer, de ondervondene gebedsverhooring, de wedergekeerde vreugde, en tot heerlijkheid van God en zijnen Zoon heeft zijne ziekte gediend. Zorgende, dat zijne laatste dagen de heiligste en nuttigste zijn, wijdt hij zijn gansche leven aan God en den Verlosser toe, volmaakt zich dagelijks door oefening des verstands, veredeling des harten en werkzaamheid voor anderen, en zijn laatste adem is, gelijk zijn voorbeeld was, verheerlijking van God en den Heiland, aanprijzing der vriendschap met den Zoon van God.
Ééns eindigt onze ziekte, zoo het Gode behaagt ons een ziekbed te geven, ééns eindigt ons aardsche leven, gelijk reeds dat van zoo velen, in den dood. Zoude ik mij dat einde van zoo menig nuttig leven niet herinneren op dezen dag, en met de gemeente, voor welke ik

{==67==} {>>pagina-aanduiding<<}
gespaard werd; heden, nu ik tot mijn openbaar werk mag wederkeeren, de gedachtenis niet vieren des doods eens voorgangers, die hier eenmaal zoo nuttig was? Thans elf jaren geleden werd die dood van dezen leerstoel voor het eerste bekend gemaakt, die 's daags te voren, zoo onverhoeds, den edelen man in zijne nutte werkzaamheid elders wegnam. Ach! dat zich met die herinnering ook de rouw vereenigen moet over den onlangs ontslapen zoon, die hem in den dienst des Evangelies navolgde, en ook zoo onverhoeds werd afgesneden!.... Doch, bedwing u, mijn harte, en spare ik de aandoeningen van hen, die zoo veel in hem verloren! - Wat zullen wij nu daarvan zeggen, Broeders en Zusters! als iemand, wien jezus liefhad, sterft? Gedenken wij aan martha en maria. De dood haars broeders strekte immers tot heerlijkheid van God en zijnen Zoon, en die dood was het einde zijns lots niet. ‘Uw geliefde zal weder opstaan,’ zeide jezus, en Hij wekte hem op. Zult gij zeggen: ‘Ik weet, dat hij zal opstaan ten laatsten dage,’ ik laat u het antwoord van jezus hooren: ‘Ik ben de opstanding en het leven. Die in mij gelooft, zal leven, al ware hij ook gestorven, en een ieder, die in mij gelooft, zal niet sterven in eeuwigheid. Gelooft gij dat?’ - Zoo heft dan uwe hoofden op, en treurt niet als zij, die geene hope hebben! Weet gij, wanneer uw ontslapene rijp is voor de geheele herstelling zijner natuur? Of zouden wij de wederkeering, voor eene wijle tijds, van lazarus tot zijne zusters de grootste weldaad achten, door jezus met zijne opwekking bedoeld, en wenschen onze zaligen herwaarts terug? Dit ware althans geene liefde tot hen. Zij hebben het eindeloos beter. Hun sterven was gewin, en God en jezus werden er door verheerlijkt. De nagedachtenis huns voorbeelds, de, meer nog dan in hun nederig
leven, na hun verscheiden ons geblekene bewijzen hunner godsvrucht, de zorge Gods, voor hunne achtergelatenen betoond, de vruchten, die moeten en kunnen ontwikkeld worden door de beproeving van hen, die door hun sterven bedroefd zijn, - dit alles, en hoe vele ondervindingen

{==68==} {>>pagina-aanduiding<<}
niet, nadat zij de oogen sloten! het strekt alles tot heerlijkheid Gods en van zijnen Zoon.
Broeders en Zusters! heiligen en troosten wij ons! Zóó geleefd, gewerkt, geleden en gestorven, dat ook dit het einde onzes lots zij! Amen.
Nazang, gezang LXV:1. 5. 6.

Treffend voorbeeld der verbazingwekkende kracht van het venijn der ratelslange.

(Uit eene Memorie, ingezonden bij de Koninklijke Societeit van Edinburg, door den Heer audubon, een Amerikaansch Natuurkundige.)

- Lang, ja misschien eindeloos, behoudt het venijn der Ratelslang deszelfs doodelijke eigenschap; gelijk de volgende daadzaak, welker volkomene echtheid door authentieke getuigenissen is gewaarborgd, kan bewijzen.
In een distrikt in het hart van Pensylvanië werd een pachter, terwijl hij zijne velden doorkruiste, ten tijde van den oogst, door zijne laars heen, in het been gebeten door eene Ratelslang, zonder dat hij zulks had opgemerkt. Het indruksel van den tand was zoo flaauw, dat de man, wanende dat hem een doren had geprikt, er geen acht op sloeg. Maar, in zijne woning terugkeerende, maakten geweldige maagpijnen en stuipachtige brakingen binnen weinige uren een jammerlijk einde aan zijn leven. - Een jaar na dit voorval trok zijn oudste zoon 's vaders laarzen aan, ten einde zich naar eene naburige kerk te begeven, en hield dit schoeisel aan tot des avonds. Bij het uittrekken dacht hem eene ligte kwetsing aan het eene been te voelen; hij wreef die plaats herhaalde malen met zijne hand, terwijl hij er met zijne vrouw over praatte, als iets, waarvan hij de oorzaak niet konde gissen. Zich ter ruste begeven hebbende, deden geweldige pijnen hem, na verloop van eenige uren, ontwaken; alle zijne ledematen werden koud; herhaalde bezwijmingen volgden elkander spoedig, en de dood overviel hem, eer men eenige hulp konde erlangen. - Deze

{==69==} {>>pagina-aanduiding<<}
beide voorvallen, onder dezelfde omstandigheden, wekten wel bevreemding, maar deden nog geen licht opgaan over derzelver noodlottige oorzaak. Eindelijk helderde een nieuw onheil het tot dusverre onverklaarbare geheim op. Eenigen tijd daarna, namelijk, verkocht de weduwe het lijsstoebehooren van haren man. Een der broeders van den overledene, niet willende, dat de laarzen, door zijnen vader en broeder gedragen, in vreemde handen overgingen, kocht dezelve. Na verloop van (zoo mijn geheugen mij niet bedriege) volle twee jaren paste hij het vaderlijk schoeisel eens aan. Bij het uittrekken voelde hij desgelijks een krabben aan het been, en de weduwe, daarbij tegenwoordig, herinnerde zich nu, dat haar man, ten dage zijns overlijdens, hetzelfde had ondervonden. Deze ontdekking belette echter den onbedachten jongman niet, gerust naar bed te gaan, ondanks de beden en den angst der zijnen; maar dezelfde smarten kwamen, en eindigden, even als de beide vorige keeren, in den dood des lijders. - Het geval maakte gerucht. Een Geneesheer, deswege onderrigt, begaf zich naar dat oord, won verdere narigten in, ondervroeg de vrienden en familie der drie slagtoffers, en de heillooze laarzen werden hem vertoond. Dezelve met de uiterste oplettendheid onderzoekende, vond hij in eene derzelven de punt eens tands van de Ratelslang, in het leder gedreven; zij stak even naar binnen uit, en was natuurlijk tot duslange niet opgemerkt. Ten einde zich te vergewissen, of eene schijnbaar zoo geringe oorzaak de ware bron des kwaads ware, nam hij zeer voorzigtig den tand weg, en prikte er den snuit van een' hond mede; het beest stierf, onder dezelfde verschijnselen.
Men weet, dat de Ratelslang hare gistanden kan intrekken, even als de kat hare klaauwen; eene eigenschap, haar gemeen met alle venijnige slangen, en zelfs met eenige soorten van visschen. Dit geduchte wapen is enkel verdedigend; maar het dier bepaalt zich geenszins tot het bijten van zijnen vijand; met open muil en uitgestrekte tanden bespringt het, met de snelheid van een' pijl, hem met meer dan twee derden van zijn ligchaam, en treft ten

{==70==} {>>pagina-aanduiding<<}
zelfden tijde, dat het zijn moordend vocht in het vleesch spuit. De Osagen hebben mij verzekerd, dat de slag eener groote slang een' man ter aarde werpt. De beet dezer dieren dringt zeer diep door, en hunne tanden worden noch door de kleeren, noch zelfs door dik leder gestuit. De wonde is doodelijk, wanneer het geneesmiddel een oogenblik wordt verschoven. De inboorlingen kennen er slechts één, en dit is zeer pijnlijk: het gebeten deel afof uitsnijden, en de wond uitbranden; maar een oogenblik verwijls, en het is te laat. Het schijnt, dat de hoeveelheid des ingebragten venijns is af te meten naar de diepte der wonde, en bij gevolg naar de kracht van het dier en den trap zijner woede. Men heeft beweerd, dat der slangen vleesch het beste tegengif zou zijn; doch men heeft sinds lang deze meening opgegeven, nadat men getuige is geweest van het verschrikkelijk lijden en den haastigen dood dier Ratelslangen, welke men dwong zichzelve te bijten met hare eigene tanden. Derzelver venijn kan vrij ver worden uitgeworpen. Een dier kruipende schepselen, in eene ijzeren kooi opgesloten, en getergd, beet met zoo veel gewelds in de traliën, terwijl het den muil opende en zijne schrikwekkende tanden liet zien, dat de droppels, uit de punt derzelven gespoten, op den afstand van verscheidene voeten, zeer digt bij mij nedervielen.
Het boven verhaalde voorval doet vermoeden, dat de Amerikaansche wilden de zaak niet geheel overdrijven, wanneer zij verzekeren, dat de pijlen, gedoopt in het venijn der Ratelslange, gedurende eeuwen een' onvermijdelijken dood aanbrengen.





{==71==} {>>pagina-aanduiding<<}

De omstreken van Arnhem en Nijmegen.

Door W.H. Warnsinck, Bz.

Bekwame mannen en geoefende pennen hebben ons het schoon van Gelderland en de omstreken van Arnhem en Nijmegen beschreven. Leest men die beschrijvingen, zonder de genoemde oorden te bezoeken, dan rijst welligt bij sommigen gereedelijk de verdenking, dat de bedoelde schrijvers hier of daar de door hen hooggeroemde streken met een poëtisch vergrootglas zullen beschouwd hebben, en men is gereed, het een en ander van hunne berigten, als overdreven, af te tarren; maar, begeeft men zich op weg, bezoekt men de door hen geschetste oorden, o! hoe plat-prozaïsch wordt dan de meest-dichterlijke beschrijving! Men heeft geen oog, om dezelve te lezen, en legt ze nevens zich neder, om des te meer te genieten.
Gelukkig zij, die reizen kunnen; gelukkig zij, die reizen willen; maar gelukkiger zij, die dit kunnen en willen, en er tevens bij genieten. Ik had Braband doorkruist, en het natuurschoon aan de boorden der Schelde, der Sambre en Maas bewonderd: en echter schonken Ijssel-, Rijn- en Waal-stroom, ook bij vergelijking, mij de reinste genoegens; genoegens, boven alle beschrijving verheven. Ja, ons Vaderland is schoon! Dat de Duitscher en Zwitser op zijne bergen en gletschers roeme, en ons uittarte, om de wedergade der Nassausche bosschen en der watervallen van Schafhausen te leveren; met eene krachtige stem mogen de valleijen van Arnhem aan de bergen van Nijmegen toeroepen: ‘Ook wij zijn schoon.’
Ik wil niets beschrijven; om de zeer eenvoudige en voor alles voldoende reden, dat ik niet beschrijven kan, wat boven alle beschrijving verheven is; maar ik mag

{==72==} {>>pagina-aanduiding<<}
toch aan Duitschland en Zwitserland wel toeroepen: ‘Vergunt aan mijn Vaderland, aan mijne vaderlandsche bergen, dalen, bosschen, beken en stroomen, een plaatsje in het gebied van het schoone; ten ware gij alleen het verhevene, ten koste van het schoone, mogt willen verheffen!’
De Kunst heeft, vooral in de streken van Arnhem, veel gedaan; en dikwerf riep ik, met een' weinig bekenden Dichter, uit:

Verrukking grijpt ons aan, waar wij aanschouwend treden; 
Hier bood Natuur de Kunst, de Kunst Natuur de hand; 
't Is all' betoovrend schoon. Hier, broeders! is het Eden 
Van 't heerlijk Gelderland! 

Maar, wat zou de Kunst hier hebben kunnen verrigten, indien de Natuur haar de grondstoffen tot eene heerlijke schepping niet overal in de ruimste mate geschonken had? Die trotsche bergkruinen, die nederige dalen, die ruischende beken, die schaduwrijke bosschen, die uitgestrekte vergezigten zijn werken der Natuur. Die weg naar gindsche hoogte, dat ashellend pad naar dit eenzame dal, deze waterleiding, die zich eindelijk, met een' aanmerkelijken val, in de diepte stort, deze groepen van dennen, olmen en eiken, mogen u de hand der Kunst doen herkennen; wat zou die hand, zonder de Natuur en hare wonderen, geweest zijn?
Hoe menig genoegelijk uur bragt ik, aan de hand der liefde en der vriendschap, in de omstreken van Arnhem door! Hoe onwillekeurig riep ik dikwerf, met den zoo aanstonds aangehaalden Dichter, uit:

Van dit gebergt' gezien, hoe grootsch valt daar het water, 
Door 't licht der zon bestraald, met murmelend geklots! 
Ziet, broeders! in dien glans, en hoort, in dat geklater, 
De liefde en grootheid Gods! 
 
Hier, bij de stille cel des pelgrims neêrgezeten, 
Of, bij dien waterval, die stroomen nedergiet, 
Zou 'k eer en rang en schat, ja al wat is vergeten; 
Alleen Gods liefde niet. 


{==73==} {>>pagina-aanduiding<<}

Nu en dan en door dezen en genen werd mij de opmerking gemaakt: ‘Hier, dunkt ons, moeten aan een' Dichter de toonen als van zelve ontvloeijen!’ ‘Maar dan was mijn ernstig antwoord altijd: ‘Hij, die wagen durft dit schoon te bezingen, verdient den naam- van Dichter niet: de ware Dichter kan hier slechts aanschouwen, gevoelen, zwijgen, nederknielen, en driewerf gelukkig voor hem, wanneer hij, in stede van zingen, aanbidden kan!’
Nimmer zal ik, onder meer andere heerlijke vergezigten, die van den dusgenoemden Ossenberg, op Beekhuizen, en van Rhederoord vergeten; nimmer de aanblik van het romaneske Kamerdal, op het eerstgenoemde landgoed, uit mijn geheugen worden uitgewischt. Wie hier om zich henen blikt, en dan niet gevoelt, dat de Hemel hem nader komt, zal het nergens, ook niet op de toppen der Alpen, gevoelen! De Natuur is dood voor hem.
Het is zoo, niet altijd heeft de hand der Kunst, in de omstreken van Arnhem, de werken der Natuur verfraaid, en hier en daar hebben hoogmoed en trots schatten verspild aan het daarstellen eener kinderachtige prachtvertooning. Maar hoe gemakkelijk valt het, indien men slechts wil, de oogen van dit slikkerend klatergoud af te trekken, en den blik te vestigen op dat eenig en duurzaam schoon, hetwelk altijd schoon blijft, mogen ook de menschen veranderen, de smaken verwisselen, de geslachten wegkwijnen, en de eeuwen verouden! Eenmaal storten die prachtige gebouwen, die kostbare waterwerken en grotten in puin; maar nog in ver verwijderde eeuwen zullen de Ossenberg en het Kamerdal in iedere wordende lente met nieuwe schoonheden pralen, en oog en hart treffen, roeren, verteederen en verrukken.
Minder, dan in Arnhems bekoorlijken omtrek, heeft de Kunst haar gebied in de verrukkende omstreken van Nijmegen uitgebreid, en die heerlijke oorden schijnen hierbij meer gewonnen dan verloren te hebben. Gaarne laat ik aan de bewoners der beide genoemde steden de vrijheid, en, des noods, het regt, zich om strijd te

{==74==} {>>pagina-aanduiding<<}
verheffen op de heerlijke tooneelen, die beider vesten omringen; ik begeer aan geen van beide den voorrang te schenken, en de lagchende boorden van IJssel en Rijn zijn voor mijn hart even dierbaar, als die van den snelvlietenden Waal-stroom. Maar niemand zeker zal ontkennen, dat het eigendommelijk natuurschoon in de streken van Nijmegen meer onveranderd is behouden gebleven. Hier toch ontdekken wij geenszins die trotsche kasteelen, die prachtige landhuizen, die kunstige en kostbare grot- en waterwerken, waarop de omtrek van Arnhem ons oog vertoeven doet: neen, alles is hier meer in het eenvoudig gewaad der Natuur getooid; en, verschijnt zij soms ongehavend en woest voor onze blikken, ook bij dat woeste en ongehavende roepen wij onwillekeurig uit: ‘Wat is dat schoon!’
Ook hier kan en mag ik niets beschrijven; maar hem prijs ik gelukkig, die de bergen van Ubbergen en de valleijen van Beek bezoeken mogt; en wat ik eenmaal, op eene wandeling van Berg en Daal naar den zoogenaamden Duivelsberg, en terug langs het Filozofenpad, genoot, kan ik onder geene woorden brengen. Bij die groote, heerlijke, majestueuze werken der schepping, bij dat verbazende en onbegrensde, gevoelt de sterveling zich te klein en te nietig, om dat grootsche, verhevene en schoone, met stamelende klanken, te willen of te kunnen verheffen.
Zonderling is de werking der schoone Natuur op het gemoed van den gevoeligen mensch. Naauwelijks rust onze blik op hare veelvuldige en eigendommelijke schoonheden, of ons genoegen gaat in bewondering, onze bewondering in hooge verrukking over. Wij aanschouwen, gevoelen, bewonderen, door hooge geestdrift bezield; maar indien, bij het smaken van elk ander genoegen, de gewaarwordingen des harten zich doorgaans in een' vloed van woorden ontlasten; hier, bij de beschouwing van Gods heerlijke werken, kan het ontwaakt gevoel alleen door blikken en tranen zich kenbaar maken, en een veelzeggend zwijgen wordt onze meestwelsprekende taal. In-
{==75==} {>>pagina-aanduiding<<}
tusschen schijnt mij de verklaring van dit zonderling verschijnsel niet moeijelijk te zijn. Onze ziel ontwaart, in zulke schoone, plegtige en heilige oogenblikken onzes levens, bij de beschouwing van Gods gadelooze werken, een opgewekt en rein gevoel voor het bovenaardsche en hemelsche; het stoffelijke verbindt zich, schier onwillekeurig, aan het onstoffelijke, het aardsche aan het hemelsche, het zinnelijk schoon aan zedelijke schoonheid, het vergankelijke aan het eeuwige, de schepping aan den Schepper! Nu gevoelen wij ons als een druppel aan den emmer, een stofje aan de weegschaal, en kunnen slechts stamelen: God is groot, en wij begrijpen Hem niet!
Van zulke gewaarwordingen, gedachten en gevoelens werd ik dikwerf doordrongen, bij het doorwandelen der heerlijke streken van Ubbergen en Beek. Wij vinden hier minder prachtvertoon der menschelijke Kunst; maar des te meer Natuur, in hare gadeloos eenvoudige schoonheid. Niet zelden worden wij verrast door partijen, die, onwillekeurig, het gevoel voor het verhevene in ons binnenste opwekken; en wij herhalen de woorden van den reeds aangehaalden Dichter:

Och! mogt ik, stil te vreê, toch dikwerf hier gaan dwalen, 
Gelijk dit beekje vloeit, zoo effen, kalm en glad! 
'k Verruilde mijn geluk, deez' bosschen, bergen, dalen, 
Voor eer noch Vorstenschat. 

De omstreken van Arnhem en Nijmegen kunnen alzoo veilig met elkander om den prijs der schoonheid wedijveren. Bij onderlinge vergelijking ontdekken wij, hier zoo wel als daar, geheel eigene voortreffelijkheden, en wijzen wij, beurtelings, de kroon aan IJssel- en Waal-stroom toe. Hier toeft ons het schoone en bevallige, daar het stoute en treffende; hier bekoort ons het welgeordende, ofschoon geenszins door stijfheid ontsierde, daar verrukt ons eene schijnbare wanorde, doch die zich, in betrekking tot het geheel, in de schoonste harmonie oplost; hier verrast ons het meer gewone in aanschouwen en ervaren, daar weder worden wij door het Romantische

{==76==} {>>pagina-aanduiding<<}
van het oord diep getroffen; hier, eindelijk, spreekt de Natuur tot ons in verheven proza, daar wordt elke klank de welluidendste poëzij. Wie zal hier, bij uitsluiting, verkiezen? wie verwerpen? Beide, bekoorlijke streken van Arnhem en Nijmegen! beide verdient gij de kroon, die gij draagt.

Wel hem, die, in zoet gevoel verloren, 
Langs de toppen van uw bergen dwaalt, 
En den dag aan de oosterkimm' ziet gloren, 
Die 't verschiet met gouden glans omstraalt! 
Zalig hij, die, in uw schoone streken, 
Onder 't lommer van uw wouden zit! 
Zalig, die, bij 't ruischen van uw beken, 
Hem, die is, nabij voelt en aanbidt! 
 
Wel hem, die, wanneer, aan 's hemels zalen, 
Cinthia met stillen luister gloort, 
In het plegtig donker van uw dalen, 
't Rollend lied van Filomele hoort! 
Zalig, die, bij 't suizen der abeelen, 
Zacht bewogen door den avondwind, 
Zich de borst door rein genot voelt streelen, 
Zich, als kind van God, gelukkig vindt! 
 
Wel hem, die, bij 't heete middaggloeijen, 
Moê gedwaald, vernieuwde kracht behoefr; 
Daar, waar wellen - daar, waar beken vloeijen, 
Aan haar groene klaverboorden toeft! 
Zalig, wien 't genot, hem hier gegeven, 
't Ligchaam sterkt en ook den geest verkwikt; 
Die dan, vrij van wroeging, op dit leven, 
Rustig op de donk're toekomst blikt! 
 
Wel hem, die, bij 't ongestoord genieten, 
't Oog door 't schoon der schoonste streken weidt; 
Dwalen laat, bij 't wiss'len der verschieten, 
Langs onmeetb're kimmen uitgebreid! 
Zalig hij, die dan zijn' stand en waarde, 
Zijn bestemming en zijn grootheid voelt; 
Hooger blikt, dan de omkreits van deze aarde, 
En op t eeuwige, onbegrensde doelt! 

{==77==} {>>pagina-aanduiding<<}

'k Heb dien wellust onvermengd genoten, 
Rein en zalig, in de ziel verrukt; 
Maar de vreugd, die mij is toegevloten, 
Wordt door klank noch toonval uitgedrukt. 
Gelderland! ik kon de weelde smaken, 
Die gij mild en rijk en gaadloos biedt; 
Nog voel ik voor u mijn' boezem blaken; 
Maar - u waardig zingen, kan ik niet! 





Iets over de levensverzekeringen.

Door Jr. Mr. F.E. Berg van Middelburgh, Advocaat te Amsterdam.

De wetenschap der verzekeringen schijnt onder de uitvindingen van lateren tijd te behooren, en aan de ouden ten eenemale onbekend geweest te zijn.
Eenige geleerden hebben wel gemeend, in de schriften van livius, suetonius en cicero, en in zekere plaats van ulpianus, de sporen van contracten van verzekering te ontdekken; doch zij hebben misschien meer uit eene te ver gedrevene liefde voor de oudheid, dan wel op grond eener gezonde uitlegkunde, dat gevoelen omhelsd. Het beginsel, waarop die contracten steunen, moge aan de ouden niet geheel vreemd geweest zijn, de geschiedenis levert geene de minste bewijzen voor de stelling, dat zij dergelijke contracten zelve zouden gekend en aangewend hebben. Daarenboven bereikten ook de scheepvaart en handel der Pheniciërs, Carthagers, Grieken of Romeinen nimmer zoodanige uitgebreidheid, en waren die althans niet van dien aard of aan zoo groote gevaren blootgesteld, dat zij verwaarborging tegen mogelijke verliezen onmisbaar behoefden.
De eerste contracten van verzekering zijn nogtans allerwaarschijnlijkst tegen zeegevaar aangegaan, en worden vrij algemeen geacht, omstreeks de XII of XIIIde eeuw, hunnen oorsprong te hebben ontleend aan Italië. Mr. c. backer (Dissertatio de periculo quod assecuratoris est, Groning. 1821) heeft beweerd, dat de eere dezer uitvinding aan ons vaderland behoort te worden toegekend.

{==78==} {>>pagina-aanduiding<<}

Nadat de leer der kansrekeningen, waarvan die der verzekeringen een uitvloeisel is, zich meer en meer ontwikkeld had, en door de ondervinding steeds op volmaakter grondslagen was gevestigd, is men begonnen dezelve toe te passen op alle voorwerpen en gebeurtenissen, waarop de onbestendigheid der fortuin haren invloed ten nadeele van 's menschen welvaart konde uitoefenen. Eindelijk hebben zich de verzekeringen niet meer bij uitsluiting tot den handel en het behoud van eigendommen en bezittingen bepaald; maar zelfs het menschelijke leven heeft de aandacht der verzekeraars tot zich getrokken. De wisselvalligheid der welvaart van huisgezinnen, wier bestaan van het leven van eenen enkelen mensch afhankelijk was, bragt natuurlijk op de gedachte, om eenigen waarborg te zoeken tegen den slag, welke dezelve vroeg of laat treffen moest; en zie daar de waarschijnlijke oorsprong van verzekeringen op het menschelijke leven, als een middel, door hetwelk eene zekere geldelijke schadeloosstelling, zoo veel mogelijk tegen armoede of verval waarborgende, verzekerd werd aan hen, die, door het verlies van eenen echtgenoot, vader of steun, zich daarmede te voren onvermijdelijk bedreigd zagen.
Eene levensverzekering, of eene verzekering op het leven van een' mensch, is een contract, waarbij de verzekeraar, voor eene zekere somme gelds, geëvenredigd aan de jaren, de gezondheid, het bedrijf en andere omstandigheden van den persoon, wiens leven het onderwerp der verzekering uitmaakt, en te voldoen in ééns of bij jaarlijksche termijnen, zich verbindt, om, na deszelfs dood, aan den persoon, ten wiens voordeele de polis is gesteld, of diens regtverkrijgenden, te betalen eene zekere somme gelds in ééns, of eene daaraan geëvenredigde rente.
Het volgt uit den aard der zaak, dat deze som of rente, hoezeer met den inleg, in ééns of bij termijnen betaald, in zekere verhouding staande en daarop berekend, dezelve echter, op zichzelve genomen, verre te boven gaat.
De eigenlijke levensverzekeringen kunnen op velerhande en zeer onderscheidene wijzen geschieden, doch schijnen hoofdzakelijk verdeeld te moeten worden in die, welke worden aangegaan voor het geheele leven, en in de zoodanige, waarbij een bepaald tijdstip wordt vastgesteld.
In het eerste geval wordt de bepaalde som of rente aan de regthebbenden uitbetaald, na den dood van den verzekerden,

{==79==} {>>pagina-aanduiding<<}
wanneer die ook moge voorvallen. Bij de laatstgemelde verzekering, daarentegen, komt men overeen, dat die som of rente alleen dàn zal worden voldaan, wanneer de verzekerde persoon vóór zeker vastgesteld tijdstip, of binnen zeker bepaald getal jaren, sterst. Overleeft hij dat tijdstip, alsdan is de verzekeraar van zijne verpligting bevrijd, en hij behoudt den betaalden inleg, of de reeds ontvangene premiën, voor zich.
Beide deze verzekeringen kunnen geschieden op het lijf van een' derden, zonder dat zulks eenige verandering veroorzake in den aard of de voorwaarde van het contract. Sommige verzekeringsmaatschappijën gaan echter eene zoodanige overeenkomst niet aan, ten zij de persoon, welke de verzekering neemt, uitdrukkelijk bewijze, dat hij bij het leven, hetwelk hij verlangt te doen verzekeren, een belang heeft, eenigermate geëvenredigd aan de verzekerde som.
Men kan almede op twee of meer levens te zamen eene verzekering nemen. Zoo kunnen b.v. twee echtgenooten of vrienden op hunne vereenigde levens eene kapitale som of eene rente doen verzekeren, ten voordeele van den langstlevenden van hen beiden.
Tot de levensverzekeringen behooren indirect ook de uitgestelde lijfrenten. Dit is eene soort van contracten, waarbij eene zekere som of rente wordt verzekerd tegen een bepaald tijdstip. Komt de verzekerde persoon vóór hetzelve te overlijden, alsdan is de verzekeraar, met behoud der hem reeds verstrekte gelden, van de uitbetaling der bedongene som of rente ontslagen. Ook dit contract kan op het hoofd van derden genomen, en op verlerhande wijzen toegepast worden. Zoo kan men b.v. aan kinderen, tegen den tijd dat zij de maatschappij zullen intreden, eene zekere somme gelds verzekeren, om hun alsdan te dienen tot het verkrijgen van een bestaan; zoo kunnen weinig bemiddelde ouders aan hunne dochters, tegen den tijd harer huwbaarheid, een zeker uitzet verschaffen.
Wanneer men overweegt, dat weldadigheid en overleg karaktertrekken zijn, welke onze natie steeds op de edelste wijze kenschetsten; wanneer men bedenkt, hoe spoedig steeds de spaarzaamheid onzer landgenooten tot eene liefdadige weelde oversloeg, als het er op aankwam om wèl te doen; wanneer men, eindelijk, het aantal van liesdadige inrigtingen gadeslaat, welke van oudsher onder ons gevonden werden,

{==80==} {>>pagina-aanduiding<<}
het zij ter nuttige opleiding van weezen, of tot verzorging van den behoeftigen ouderdom, - alsdan zal men wel niet kunnen betwijfelen, of maatschappijen van levensverzekering zijn inrigtingen, voor onzen landaard bij uitstek geschikt.
De verklaring, welke wij zoo even van de levensverzekeringen gegeven hebben, kan daarenboven ten bewijze dienen, dat derzelver doel nuttig en heilzaam, derzelver strekking prijzenswaardig en zedelijk is. Terwijl gewone lijfrenten en zoogenaamde tontinen, hoezeer dan in sommige gevallen nuttig, meestal en hoofdzakelijk eigen belang ten doel hebben, en maar al te dikwerf het uitvloeisel zijn van een lakenswaardig zelfbejag, worden levensverzekeringen, daarentegen, meestal aangegaan uit zorg voor het aanhoudende welzijn van anderen. Zelss zijn zij voor de meeste menschen slechts verkrijgbaar door opofferingen, van welke deze zelve nimmer de vruchten smaken.
Die alles tot zichzelven terugbrengen en eigen genot tot het hoofddoel hunner handelingen hebben gesteld, zullen dus in deze inrigtingen wel niet veel heils zien; maar een zorgvuldig echtgenoot en teeder vader, die zijn huisgezin door eigen arbeid en verdiensten onderhoudt, en vreest, dat een ontijdige dood of andere omstandigheden hem zullen beletten, hetzelve genoegzame middelen van bestaan na te laten, deze zal zich gewis gaarne eenige opofferingen getroosten, ter verkrijging van eenen waarborg, dat zij, die hem lief zijn, ook na zijn afsterven, voor armoede en verval zullen bewaard worden. De zoodanigen zullen jaarlijks gaarne een gedeelte van hunne verdiensten afzonderen, om, het zij de Voorzienigheid hun een lang leven vergunne, het zij dezelve hen vroegtijdig van naauwe betrekkingen afscheide, aan dezen het bezit te verzekeren van eene somme gelds, welke zij misschien op geene andere wijze, met zekerheid, in tijds zullen kunnen opleggen.
Het ligt dan in den aard dezer inrigtingen, dat zij bij uitnemendheid dienstig zijn voor de zoodanigen, welke tot den middelstand der maatschappij behooren, wier grootste bezittingen in eigene nijverheid en aanhoudende werkzaamheid bestaan; voor hen, wier inkomen van hun leven afhankelijk, en meestal niet groot genoeg is, om, bij de wisselvalligheid van hetzelve, eene andere wijze van verzorging hunner nablijvenden toe te laten. Hier mogen wij ook de geestelijkheid noemen; hen, die in krijgsdienst zijn; stedelijke of lands-amb-
{==81==} {>>pagina-aanduiding<<}
tenaren, en zoo vele anderen, voor wier weduwen of kinderen wel reeds eenigermate, door het inhouden van een gedeelte hunner bezoldiging, of langs andere wegen, gezorgd wordt, doch meestal niet in die mate, dat het nagelaten huisgezin, immers wanneer het maar eenigzins uitgebreid is, daardoor alleen, naar den stand, welken het in de maatschappij bekleedt, kan blijven voortleven. Vooral, echter, moet men hier aan het groot getal denken van diegenen, welke, zonder het bezit van kapitalen, van den handel hun bestaan erlangen, en aan eene menigte lieden, die door de uitoefening van eenig ambacht hun gezin verzorgen: want de zoodanigen missen voor hunne nablijvenden zelfs den geringen steun, waarvan wij zoo even gewaagden. Levensverzekeringen zijn ook voor hem nuttig, die met de zijnen van een vruchtgebruik bestaat, hetwelk bij zijn' dood ophoudt, of voor iemand, welke genot heeft van eene lijfrente op het leven van een ander. Zij kunnen den eerlijken schuldenaar dienen, die wanhoopt, zekere schuld, door zijne spaarzaamheid, bij zijn leven ooit geheel te kunnen aflossen. En meer voorbeelden zullen wij hier wel niet behoeven bij te voegen. Na het gezegde zullen zoo vele standen en omstandigheden, als buiten de opgenoemde bestaan, hier ligtelijk hunne plaats vinden, en de verschillende soorten van levensverzekering op hunne nooden weten toe te passen.
Natuurlijk zal voor hen, met wier belangen de onderwerpelijke inrigtingen strooken, en juist daarom, de eerste bedenking zijn, of de beginselen en berekeningen, waarop de theorie der levensverzekeringen gegrondvest is, met de noodige juistheid bepaald zijn, en of de kansrekening, op het menschelijke leven toegepast, reeds tot genoegzame volmaaktheid is gebragt, om den verzekerden een' volledigen waarborg op te leveren voor de doelmatigheid en zekerheid der contracten zelve, en voor de innerlijke deugdelijkheid der inrigtingen, welke daartoe de gelegenheid aanbieden. Deze toch zijn in de eerste plaats afhankelijk van de juistheid der theorie, welke zij tot grondslag hunner werkzaamheden hebben aangenomen.
De pogingen, zoo het schijnt, allereerst en vooral van Hollandsche geleerden, opgevolgd door die van vele andere in Engeland, Frankrijk, Zweden en Duitschland, en de ondervinding, verkregen door het toepassen hunner waarnemingen en theoriën bij de verschillende inrigtingen van levensver-
{==82==} {>>pagina-aanduiding<<}
zekering, reeds sedert den jare 1706, vooral in Engeland, bestaande, mogen, op gezag van deskundigen, met grond doen verzekeren, dat de wetenschap in dit vak eene genoegzame hoogte heeft bereikt, om daarop, met vertrouwen, speculatiën in werking te brengen.
Door de aanhoudende waarnemingen, gedaan en aangewend op verschillende plaatsen, en gekuischt door eene langdurige ondervinding, bestaat thans geenszins zoo veel zwarigheid meer, als men er te voren in vond, om, naar goede gronden van waarschijnlijkheid, den vermoedelijken aanstaanden duur des menschelijken levens, voor iedere kunne en op ieder tijdstip van hetzelve, te bepalen, en diensvolgens te berekenen, welke somme gelds, in ééns of, het leven gedurende, bij jaarlijksche termijnen betaald wordende, gelijk staat met de som, welke men op zijn eigen leven, of dat van een ander, verlangt te verzekeren. Onderscheidene geleerden, namelijk, hebben, gedurende een zeker aantal jaren, en op bepaalde plaatsen of districten van meerdere of mindere uitgestrektheid, onderzoek gedaan naar het getal en de kunne dergenen, welke aldaar, op de verschillende tijdperken des menschelijken levens, jaarlijks kwamen te overlijden. De vergelijking der tabellen, waarin zij den uitslag hunner nasporingen hebben opgeteekend, heeft stellig bewezen, dat de onzekerheid van den duur des levens, waar, voor zoo veel iederen mensch afzonderlijk aangaat, geenszins plaats heeft omtrent eene zamengenomene menigte. Men heeft daaruit de overtuiging verkregen, niet alleen dat de sterfte, over zekere aanmerkelijke bevolking, altijd nagenoeg dezelfde grootte bereikt en jaarlijks slechts een gering onderscheid oplevert, maar ook dat het getal dergenen, welke b.v. op de hoofdtijdperken des menschelijken levens, ja op al de verschillende jaren van hetzelve, overlijden, zich, in het groot genomen, steeds gelijk blijft, en dat het verschil zelden meer dan een zeer gering onderdeel bedraagt. En ook dit verschil vermindert steeds, naar mate men de schaal zijner waarnemingen uitbreidt. Wanneer men, eindelijk, van eene zekere bevolking daarenboven ook die standen en levensjaren aszondert, welke het meeste aan de wisselvalligheid en onzekerheid des levens zijn blootgesteld, alsdan maakt het
onderscheid in het getal der stervenden zelfs geen noemenswaardig gedeelte meer uit.
Niettegenstaande de waarheid dezer opmerking, moeten echter de waarnemingen over de sterste, bij iedere natie as-
{==83==} {>>pagina-aanduiding<<}
zonderlijk, naar gelange van de luchtstreek, leefwijze, het bedrijf der inwoners, en wat al verder op den levensduur eenigen invloed uitoefent, op eene even groote bevolking gedaan, noodwendig eene verschillende uitkomst opleveren, zoo wel in het getal der stervenden, als omtrent de kunne waarvan, en den leeftijd, waarop, bij ieder volk, het grootste of geringste getal menschen overlijdt. Hieruit volgt, dat de berekeningen der maatschappijen van levensverzekering het naauwkeurigst en billijkst zullen zijn, indien zij tot grondslag hebben sterftafels, opgemaakt over het land zelf, waarin die inrigtingen gevestigd zijn, en waaruit dus de grootste deelneming voortkomen moet. Ofschoon het nu eene zeer moeijelijke zaak moge zijn, dergelijke naauwkeurige sterstasels op te maken of te bekomen, zoo schijnt die zwarigheid evenwel voor onze landgenooten minder, dan voor eenige andere natie, te bestaan. Het is althans uitgemaakt, dat de maatschappijen van levensverzekering in geen land betere gelegenheid hebben gehad, dan in het onze, om hare berekeningen op vaste en hechte grondslagen, dat is, op juiste en naauwkeurige sterftafelen, te vestigen. In Holland toch is niet alleen de meeste, maar ook de meest aanhoudende zorg daaraan toegewijd, en ons vaderland schijnt, zelfs met toestemming der Engelschen, de eere toe te komen van het eerste wetenschappelijke onderzoek naar de ware beginselen en berekeningen, waarop levensverzekeringen behooren te worden gevestigd. Nadat de geleerde jan hudden daarin zelfs vroeger met vrucht was voorgegaan, verscheen reeds in den jare 1671 een werk van den beroemden Raadpensionaris de witt, over de waardij van Lijfrenten in proportie van Losrenten. Vooral maakten zich, een' geruimen tijd naderhand, nicolaas
struyck en willem kersseboom zeer verdienstelijk, de eerste door het uitgeven van zijne Uitrekening van de Lijfrenten en Gissingen over den staat van het menschelijke geslacht, beide in 1740, en zijne Nadere Ontdekkingen dienaangaande in 1753; de laatste door zijne Proeven van Politique Rekenkunde, uitgegeven te 's Gravenhage, 1748.
Terwijl verdere dergelijke nasporingen alhier niet werden nagelaten, bekwam men ook gelegenheid, om zich de vrucht van het onderzoek, door vreemden in andere landen aangewend, ten nutte te maken. Zoo zijn b.v. de sterftafels, in Engeland over de bewoners van Carlisle en Northampton opgemaakt, vooral de laatste, in Europa sinds lang met lof be-
{==84==} {>>pagina-aanduiding<<}
kend; zoo heeft over Frankrijks bevolking de geleerde du villard, volgens het oordeel van deskundigen, uitmuntende tafels medegedeeld; en ook die van wargentin, in 1776 te Stokholm gedrukt, omvatten de geheele bevolking van Zweden, en worden door bevoegde beoordeelaars zeer geprezen.
Omtrent den staat der bevolking en deszelfs verschillende wijzigingen, in Nederland zelf, hebben de laatste jaren inzonderheid nieuwe en belangrijke narigten bekend doen worden. De Heer a. quetelet, welke reeds vroeger zijnen arbeid in dat vak van tijd tot tijd had algemeen gemaakt, heeft deszelfs uitkomsten, met vele nieuwe aanmerkingen verrijkt, in het jaar 1827 uitgegeven te Brussel, onder den titel van Recherches sur la population, les naissances, les décès etc. dans le Royaume des Pays-bas, ook te vinden in de Mémoires de l'Académie Royale de Bruxelles, tome VI. Evenzeer zullen ook de werkzaamheden van de Commissie tot de Statistiek, op last van Z.M. den Koning te Brussel gevestigd, en voor de Nederlandsche maatschappijen van levensverzekering van het uiterste gewigt, tot volmaking van derzelver berekeningen uitnemend dienstbaar kunnen gemaakt worden. Derzelver aanvankelijke officiéle opgaven van den staat der bevolking van ons land, en van daarop gebouwde waarnemingen, zagen onlangs te Brussel het licht, onder den titel van Statistique Nationale, uitgegeven door en met aanmerkingen van edouard smits, Secretaris der gemelde Commissie.
De' zwarigheid, met welke de eerste oprigters van maatschappijen van levensverzekering te kampen hadden, om op goede gronden den vermoedelijken duur en de kansen van het menschelijke leven te bepalen, kan men alzoo, hoezeer ook daarin veel ter volmaking overig zijn moge, ten sterkste verminderd achten. Wat de wetenschap aangaat, om van de eenmaal aangenomene en vooronderstelde lengte van het leven de juiste regelen af te leiden, volgens welke de onderscheidene levensverzekeringen, met billijkheid voor den verzekerden en zonder roekeloosheid van den verzekeraar, behooren te geschieden, men houdt het er voor, dat deze thans een' grooten graad van volmaaktheid heeft bereikt. Te dezen opzigte hebben zich vooral de Engelsche geleerden zeer verdienstelijk gemaakt.
Voor de zoodanigen, welke geene mathematische kundig-
{==85==} {>>pagina-aanduiding<<}
heden bezitten, heeft de Heer j.b. juvigny, in een werkje, getiteld: Coup d'oeil sur les Assurances sur la vie des hommes, quatr. Edit., Paris 1825, de uitkomsten van de toepassing dier wetenschap op de sterftafelen, onzes inziens, met zeer weinige woorden zeer duidelijk uitgedrukt. Het grondbeginsel is, zegt hij, dat al de verzekerden van dezelfde jaren betalen, alsof zij allen zekeren bepaalden gemiddelden ouderdom zouden bereiken. Alsdan verliest de maatschappij, wel is waar, bij de uitgestelde lijfrenten, op al de verzekerden, wier leven zich verder dan dit gemiddeld tijdstip uitstrekt; maar van den anderen kant wordt zij voor dit verlies schadeloos gesteld door den ontijdigen dood van al de verzekerden, welke dat tijdstip niet bereiken, en daardoor hunnen inzet en deszelfs opeengestapelde intressen ten voordeele der nablijvenden overlaten.
Bij de eigenlijk gezegde en gewone levensverzekeringen, daarentegen, verliest de maatschappij, van den eenen kant, door den vroegen dood van die verzekerden, welke komen te overlijden vóór den gemiddelden levenstijd, die aan de berekening der verzekering heeft ten grondslag verstrekt; doch, van den anderen kant, wordt zij schadeloos gesteld door den langeren levensloop van hen, welke dat tijdstip overleven, omdat deze haar diensvolgens, gedurende een grooter aantal jaren, premiën betalen, of omdat de kapitalen, welke zij in ééns hebben gestort, des te langer te haren voordeele uit de intressen aangroeijen. Men kan dus met alle vertrouwen vaststellen, dat, in eene goed ingerigte maatschappij van levensverzekering, de verliezen, voortspruitende uit den dood van hen, welke ontijdig sterven, worden vergoed door de voordeelen, aangebragt door diegenen, welke den gemiddelden termijn overleven, en omgekeerd.
Uit het zoo even gezegde kan men mede opmaken, waaraan het dikwijls vrij aanmerkelijke verschil is toe te schrijven, hetwelk bestaat in de prijzen of premiën, waarvoor sommige verzekeringsmaatschappijen haren waarborg aanbieden. Het ontspruit, namelijk, uit het verschil van de sterftafels, van den duur en van de kansen des menschelijken levens, welke zij tot grondslag harer berekeningen aannemen, en uit de meerdere of mindere juistheid en volmaaktheid dier grondslagen en berekeningen zelve.
Ieder ziet ligtelijk in, welke wijzigingen kundigheden en goede trouw onder deze twee opzigten aan de bepaling der

{==86==} {>>pagina-aanduiding<<}
premiën kunnen toebrengen; en hieruit volgt mede, dat voor hen, welke zich, ten beste hunner nablijvenden, de opoffering laten welgevallen, waarmede de levensverzekeringen, immers altijd eenigermate, vergezeld gaan, de meest goedkoope maatschappijen, en die, welke het gemakkelijkst contracten aangaan, geenszins altijd de aanbevelingwaardigste zijn. Het voorbeeld van Engeland kan dit leeren. Gelijk in zoo vele andere ondernemingen, is aldaar ook in die ter levensverzekering, gedurende de laatste jaren, een zoodanige naijver en wedstrijd ontstaan, dat men bij vele derzelven voor zeer geringe premiën aanmerkelijke kapitalen op zijn leven konde doen verzekeren, terwijl ten opzigte van den persoon en de omstandigheden des verzekerden de meestmogelijke oogluiking plaats vond. Doch welk is het gevolg geweest van deze strafbare pogingen om zich zaken te verschaffen? Dat men zich in den beginne wel in het bezit eener ruime kas heeft bevonden; maar dat na eenig tijdsverloop, bij het toenemen der rentetrekkers en het opeischen der verzekerde hoosdsommen, de middelen dier vereenigingen dermate zijn uitgeput geworden, dat zij, weinige jaren na hare oprigting, hare werkzaamheden hebben moeten staken. Zoo moesten dan de verzekerden, geheel of gedeeltelijk, niet alleen zichzelven verstoken zien van de vruchten hunner jaarlijksche ontberingen; maar ook ten opzigte van hen, voor welke zij zich dezelve hadden getroost, hebben zij hun doel niet mogen bereiken. Teregt werd dus in de Edinburgh Review, March 1827, aangemerkt, dat eene volmaakte zekerheid de onmisbare voorwaarde van dergelijke overeenkomsten zijn moet, omdat de contracten, welke men met maatschappijen van levensverzekering aangaat, niet alleen voor een jaar of tot een bepaald tijdstip, maar ook en meestal voor een' onbepaalden tijd worden getroffen; omdat verscheidene van dezelve misschien eerst over eene halve eeuw, en ten voordeele eens
anderen geslachts, behoeven te worden opgevolgd. Men zal daarom voorzigtig handelen, door, bij het nemen eener levensverzekering, meer te zien op de soliditeit der maatschappij, met welke men het contract sluit, dan op eenig verschil in de premie, meestal op zichzelve van weinig aanbelang, en dikwijls van den grootsten invloed op den goeden uitslag onzer bedoelingen.
Men vindt thans maatschappijen van levensverzekering in Petersburg, Berlijn, Hamburg, Elberfeld, Frankrijk, Dene-
{==87==} {>>pagina-aanduiding<<}
marken, en vooral in Engeland. Zelfs zijn er eenige opgerigt in de Vereenigde Staten van Noord-Amerika. In Italië en Zwitserland schijnen de daartoe aangewende pogingen niet metden gewenschten uitslag bekroond te zijn.
In Engeland, hetwelk tusschen de 40 en 50 inrigtingen van dien aard bezit, rangschikt men dezelve in drie soorten. De maatschappijen, toebehoorende aan aandeelhouders, tusschen welke de winsten worden gedeeld, (Proprietary Companies.) Die van onderlinge levensverzekering, waarin de verzekerden, bij onderlingen waarborg, zelve de voordeelen genieten. De gemengde maatschappijen, mede op een door aandeelhouders bijeengebragt fonds gevestigd, doch welke ook een zeker gedeelte der winsten aan de verzekerden uitkeeren.
Daar in het vroeger genoemde Engelsche maandwerk eene vrij uitvoerige opgave en beoordeeling van den aard, de verdiensten en de voordeelen dezer verschillende inrigtingen gevonden wordt, en de maatschappijen, welke zich in ons land uitsluitend of hoofdzakelijk met levensverzekeringen bezig houden, alle tot de eerste soort behooren, zullen wij ons hier van eene nadere beschouwing derzelven onthouden. Wij outveinzen echter geenszins, dat wij aan de maatschappijen, toebehoorende aan houders van op naam gestelde aandeelen, de voorkeur geven, dewijl zij den verzekerden een' stelligen waarborg aanbieden, welken de maatschappijen van onderlinge verzekering ten eenemale missen, en boven de gemengde uitmunten door eene veel eenvoudiger inrigting en administratie. Maatschappijen van onderlingen waarborg toch staan er steeds aan bloot, dat de deeinemers, bij eene, uit den aard der zaak, steeds toenemende vermeerdering van uitkeeringen en daaruit voortvloeijende verhooging der bijdragen, zich, door het terughouden daarvan, aan het deelgenootschap onttrekken, als wanneer de maatschappij tegenover hare verbindtenissen blijst, alleen geschraagd door haar wisselvallig en bekrompen fonds. In de gemengde maatschappijen wordt het aandeel in de winsten, aan de verzekerden toegestaan, natuurlijkerwijze door henzelven verstrekt en gedragen; en dus ware het veel eenvoudiger, de premiën zoo veel lager te stellen. Daarenboven zijn echter die bijdragen meestal niet hooger dan die van eenvoudige eigenaarsmaatschappijen, en men moet dus vreezen voor den nadeeligen invloed, welken deze voorwaarde kan uitoefenen op de soliditeit van het sonds.

{==88==} {>>pagina-aanduiding<<}

Eene korte opgave der Nederlandsche maatschappijen, welke zich uitsluitend of ten deele op het aangaan van levensverzekeringen toeleggen, besluite deze schets.
De Hollandsche Societeit van Levensverzekeringen was de eerste instelling van dien aard hier te lande. Zij werd in den jare 1807 te Amsterdam opgerigt door antoni hartsen, cornzn., en wordt thans door deszelfs broeder jacob hartsen, als Directeur, en de Heeren j. fock, w. willink, junr., Mr. j. teysset en j.h. luden, als Commissarissen, bestuurd. De werkzaamheden dezer maatschappij, welke mede hoofdsommen op lijfrenten aanneemt, worden gewaarborgd door een kapitaal van een millioen guldens, en strekken zich uit tot het sluiten van contracten, op levenskansen gegrond, van welken aard die ook zijn mogen. Men kan bij dezelve tot f 25000 op één hoofd doen verzekeren; en tot aanbeveling harer berekeningen mag gezegd worden, dat zij aan het onderzoek en oordeel van onzen onvergetelijken van swinden onderworpen en met diens overleg gewijzigd zijn, eer men dezelve onder de oogen van het algemeen heeft gebragt.
Korten tijd na de vestiging van deze instelling, en wel op 25 Februarij 1808, werd, onder het bestuur van de Heeren hendrik croese, edzn. en theodorus zuyderhoff, mede te Amsterdam, opgerigt de Hollandsche Branden Levensverzekering-Societeit, waarin thans de Heeren s. labouchère, j.j. valckenier van de poll en j. hodshon Commissarissen zijn. Deze Societeit, welke zich vooral op brand-assurantie scheen te willen toeleggen, werd mede op een kapitaal van een millioen guldens ingerigt, en gaf daarenboven berigten uit, welke met die van de eerstgenoemde maatschappij, zoo wel wat den inhoud aangaat, als in druk en uiterlijken vorm, de volmaaktste overeenkomst opleverden. Men heeft ons gezegd, dat zij echter, hare binnenlandsche verzekeringen bij f 5000 op één hoofd bepalende, dezelve niet uitstrekt tot personen, welke zich naar Oost- of West-Indië begeven; terwijl, eindelijk, het aannemen van hoofdsommen tot uitkeering van lijfrenten niet onder den kring harer bemoeijingen valt.
Gedurende een' geruimen tijd bleven deze twee inrigtingen zonder mededingsters, toen in den jare 1823 alhier eene derde werd aangekondigd, onder den titel van Nederlandsche Algemeene Levensverzekering-Compagnie. Derzelver Oprigters

{==89==} {>>pagina-aanduiding<<}
en Directeuren zijn de Heeren her manus meijer-cluwen en pierre guy de coral, en Commissarissen de Heeren Mr. p.a. brugmans en j. portielje. Het fonds kan, volgens het plan bij de oprigting, uiterlijk op f 500,000 gebragt worden, doch schijnt met eene mindere som gevestigd te zijn. Zij sluit mede contracten voor zeereizen, en verzekert, volgens hare berigten, alle levenskansen; doch, zoo wij vernemen, althans niet hooger dan de Societeit van de Heeren croese en zuyderhoff. Zij neemt hoofdsommen aan, om dadelijk lijfrenten te betalen.
De Compagnie d'Assurances générales sur la vie, les fonds dotaux et les survivances, in 1824 te Brussel opgerigt, verschilt in haar bestuur eenigermate van de voorgaande inrigtingen. Hetzelve bestaat, namelijk, uit een' Agent général, den Heer j.a. coghen, en eenen Raad van Administratie, zamengesteld uit acht leden, wier namen en aandeel in het bestuur in de berigten en statuten van die maatschappij worden opgegeven. Het kapitaal kan gebragt worden op een millioen guldens; doch de maatschappij is aanvankelijk ingerigt op f 600,000 (*). De werkzaamheden omvatten alle soorten van levensverzekeringen, en deze zullen, volgens de statuten, mogen gebragt worden tot f 50,000 op één sterflijf. Wij betwijfelen echter, of zij vooralsnog zoo hooge sommen zoude aannemen.
De Maatschappij van opklimmende Jaarrenten of Tontine, enz. in den jare 1827 te Rotterdam gevestigd, en onder toevoorzigt van de Heeren Mrs. van der duyn van maasdam, collot d'escury van heinenoord en bichon van ijsselmonde, bestuurd wordende door de Heeren nozeman en van der looy, als Directeuren, heeft mede eene harer afdeelingen aan levensverzekering gewijd, doch op den voet van onderlingen waarborg en veel

{==90==} {>>pagina-aanduiding<<}
meer beperkt dan de bovengenoemde maatschappijen, gelijk uit hare statuten blijkt.
Eindelijk is onlangs te Brussel eene dergelijke vereeniging aangekondigd, onder den naam van Société de l'Union Belge et Etrangère, waarborgende brandschade aan roerende en onroerende goederen, hebbende eene spaarkas (caisse d'épargne et d'accumulation) en zich mede met levensverzekeringen bezigende. Het kapitaal dezer maatschappij zal, volgens de berigten, moeten bestaan uit niet minder dan vijftien millioen guldens, waarop voorloopig door de deelnemers of actiehouders één millioen honderd vijf-en-twintig duizend guldens zal moeten worden gestort. De Directie, bestaande uit Commissarissen, Administrateurs, Auditeurs, enz. heeft tot permanenten Administrateur den Heer eduardus mary. Aan de verzekerden een aandeel in de winsten toekennende van ten minste 20 pCt., schijnt zij tot de gemengde maatschappijen te behooren, en althans f 10,000 op één hoofd te zullen verzekeren, hoezeer in de berigten geen maximum wordt opgegeven. Wij weten niet, in hoeverre deze maatschappij reeds een gevestigd bestaan heeft verkregen; doch de voortreffelijkheid harer inrigting en de aanmerkelijke voordeelen, welke zij zal opleveren, worden door haarzelve zoo wegslepend afgeschilderd, dat wij daaromtrent liefst verwijzen naar hare berigten, waarvan de lectuur inderdaad vermakelijk is.
Om den aard der opgenoemde maatschappijen naauwkeuriger te doen kennen, hebben wij bij derzelver vermelding de hoogste hoosdsommen opgegeven, welke zij gezegd worden op één hoofd te verzekeren. Deze en dergelijke bepalingen zijn echter meer huishoudelijk, en worden in de berigten meestal niet gevonden; zoodat daaromtrent zeer mogelijk veranderingen, wijzigingen of uitzonderingen kunnen plaats hebben, welke ons onbekend zijn. Men zal dan ook, ter verkrijging van dergelijke opgaven, zich het best tot die maatschappijen zelve wenden.




Fragment uit de inleiding tot de nog onuitgegevene reize in Amerika van den heere De Chateaubriand.

Columbus ontdekte Amerika in den nacht van 11 op 12 October 1492: Kapitein franklin heeft de ontdekking van het nieuwe werelddeel tot volkomenheid gebragt op den

{==91==} {>>pagina-aanduiding<<}
18 Augustus 1826. Hoe vele geslachten zijn er voorbijgegaan, hoe vele omwentelingen daargesteld, hoe vele veranderingen voorgevallen onder de volken, in dit verloop van driehonderd drie-en-dertig jaren, negen maanden en vier-en-twintig dagen!
De wereld gelijkt niet meer naar die van columbus. Op die onbekende zeeën, boven welke men eene zwarte hand, de hand des Satans (*), zich zag verheffen, die de schepen gedurende den nacht aangreep en in de diepten des afgronds sleepte; in deze zuidpoolgewesten, verblijf der duisternisse, van den schrik en der fabelen; in de woedende wateren van kaap Hoorn en de Stormkaap, waar de loodsen verbleekten; in dezen dubbelen Oceaan, die zijne dubbele stranden teistert; in deze zeestreken, eertijds zoo geducht, varen thans postschepen, regelmatig, in het belang der letteren en der reizigers. Men noodigt elkander op het middagmaal uit eene bloeijende stad in Amerika in eene bloeijende stad in Europa, en komt er op het bepaalde uur. In plaats van die onbehouwene, morsige, verpeste, vochtige schepen, waar men enkel van pekelvleesch leesde en de scheurbuik ons verteerde, bieden sierlijke vaartuigen den schepelingen vertrekken, met mahonijhout beschoten, opgeluisterd door tapijten, spiegels, bloemen, boekerijen, muzijkïnstrumenten, en alle de genietingen der goede sier. Eene reis, die verscheidene jaren van nasporing vordert onder de meestverschillende breedten, kost geen' enkelen matroos het leven.
De stormen? Men lacht er mede. De afstanden? Zij zijn verdwenen. Een walvischvaarder zeilt naar de zuidpool; is de vangst niet goed, hij wendt den steven naar de noordpool: om een' visch te vangen, kruist hij twee malen de keerkringen, doorloopt twee malen eene middellijn der aarde, en raakt binnen eenige maanden de twee einden van het heelal. Aan de deuren der herbergen van Londen vindt men de aankondiging van het vertrek der paketboot van van Diemensland, met alle mogelijke gerijfelijkheden voor de reizigers naar de Tegenvoeters voorzien, aangeplakt naast die van het vertrek der paketboot van Douvres op Calais. Men heeft Zakwegwijzers, Gidsen, Handboeken, ten dienste van hen, die voornemens zijn, een' pleiziertogt rondom de wereld te doen. Deze togt duurt negen à tien maanden, somwijlen korter: men vertrekt in den winter, wanneer men uit de Opera komt;

{==92==} {>>pagina-aanduiding<<}
men doet de Kanarische eilanden, Rio Janeiro, de Philippijnen, China, de Indiën, Kaap de goede Hoop aan, en is weêr te huis vóór het openen der jagt.
De stoomschepen kennen geene tegenwinden meer op den Oceaan; het zijn kiosken, of drijvende paleizen van twee en drie verdiepingen; van derzelver hooge galerijen bewondert men de schoonste natuurtooneelen in de bosschen der nieuwe wereld. Gemakkelijke wegen loopen over den top der bergen, banen den toegang tot voormaals ontoegankelijke woestenijen: veertigduizend reizigers verzamelen zich, tot een pleiziertogtje, aan den waterval van de Niagara. Langs ijzeren wegen glijden, als 't ware, de logge vrachtwagens met vlugge vaart; en, zoo het Frankrijk, Duitschland en Rusland behaagde, eene telegraphische lijn daar te stellen tot aan den muur van China, zouden wij kunnen schrijven aan een' Chineschen vriend, en binnen 9 of 10 uren diens antwoord vernemen. Een man, die zijne pelgrimsreis op zijn 18de jaar begon en op zijn 60ste jaar eindigde, slechts vier uren daags afleggende, zou in dat tijdsbestek nagenoeg zeven malen onze kleine planeet zijn rondgekuijerd. Het genie van den mensch is inderdaad te groot voor zijne beperkte woning: men moet daaruit besluiten tot zijne bestemming voor hoogere gewesten.
Is het eene weldaad, dat de gemeenschap der menschen onderling zoo gemakkelijk is gemaakt? Zouden de volken niet beter hun karakter bewaren, bijaldien zij elkander niet kenden, en daardoor eene godsdienstige gehechtheid bewaarden aan de gewoonten en overleveringen hunner vaderen? Ik heb in mijne jeugd oude Bretonnen hooren morren tegen de wegen, welke men voor hen door hunne bosschen wilde banen, ofschoon die wegen de waardij hunner aan dezelve grenzende bezittingen moesten verhoogen.
Ik weet, dat men dit stelsel met treffende uitroepingen kan ondersteunen; de goede oude tijd heest ongetwijfeld zijne verdienste; maar men behoort te bedenken, dat een staatkundige toestand er niet te beter om is, wijl dezelve bouwvallig en versleten is; of men moet desgelijks staande houden, dat het Despotismus van China en Indië, alwaar sedert drieduizend jaren niets veranderd is, het volmaaktste is, in de gansche wereld te vinden. Ik voor mij, evenwel, kan niet zien, welk geluk er gelegen zij, in zich, gedurende een veertigtal eeuwen, op te sluiten en af te zonderen met kindsche volken en sussende dwingelanden!

{==93==} {>>pagina-aanduiding<<}

De zucht voor en de bewondering van het stilstaan is het gevolg van eene averegtsche beoordeeling van daadzaken en van de menschelijke natuur. Van daadzaken, dewijl men vooronderstelt, dat de oude zeden zuiverder waren, dan de hedendaagsche zijn; eene volstrekte dwaling: van de menschelijke natuur, dewijl men niet wil inzien, dat des menschen geest volmaakbaar is.
De Gouvernementen, die de vlugt van het genie belemmeren, slachten de vogelvangers, die den adelaar de vlerken knotten, om hem in zijne vaart te stuiten.
Inderdaad, de razernij der vooroordeelen kan alleen zich kanten tegen den voortgang der beschaving: men beschouwt de volken met hetzelfde oog, waarmede men hen eertijds zag; afgezonderd, en in derzelver bestemming niets gemeen hebbende met elkander. Maar, wanneer men het menschelijk geslacht beschouwt als een groot huisgezin, naar hetzelfde doel strevende; wanneer men het bekrompen denkbeeld vaarwel zegt, dat alles hier beneden derwijze is ingerigt, dat een klein gewest, een klein koningrijk voor altijd bij derzelver onwetendheid, armoede en staatkundige inrigtingen, zoo als die door barbaarschheid, tijd en toeval zijn daargesteld, moet gehandhaafd worden, - alsdan zal die ontwikkeling der nijverheid, der wetenschappen en kunsten, in haren waren aard, en als eene wettige en natuurlijke zaak, zich aan ons vertoonen; en men zal die algemeene aandrift erkennen, als zijnde die der groote maatschappij, welke, hare bijzondere geschiedenis geëindigd hebbende, hare algemeene geschiedenis begint.




Eigenhandige brief van den onlangs overleden' vermaarden componist Ludwig van Beethoven, onder zijne nagelatene papieren gevonden (*).





{==94==} {>>pagina-aanduiding<<}

Voor mijne Broeders Karl en *** (*) Beethoven. m/p

o! Gij menschen, die mij voor vijandig, norsch of menschenhatend houdt of verklaart, hoezeer verongelijkt ge mij! Gij kent de geheime oorzaak niet van datgene, wat u dus toeschijnt. Mijn hart en zin waren van jongs af aan geopend voor het zacht gevoel der welwillendheid. Tot het verrigten van groote daden voelde ik mij steeds geneigd. Maar bedenkt, dat sinds zes jaren een heillooze toestand mijn deel is. Door onverstandige Geneesheeren verergerd, van jaar tot jaar in de hoop van beterschap te leur gesteld, en ten laatste tot de voorstelling eener aanhoudende kwaal, welker genezing veelligt jaren kan aanhouden of misschien onmogelijk is, gedwongen, met een vurig temperament geboren, zeer geneigd tot gezellige vermaken, moest ik reeds vroeg mij afzonderen, eenzaam mijn leven slijten. Wilde ik somwijlen mij op eens over dit alles heenzetten, o hoe hard werd ik alsdan door verdubbelde treurige ondervinding van mijn gebrekkig gehoor teruggestooten; en toch was het mij niet mogelijk, tot de menschen te zeggen: ‘Spreekt luider, schreeuwt; want ik ben doos.’ Ach! hoe ware het mij ook mogelijk, de zwakheid van een zintuig kenbaar te maken, dat bij mij volkomener dan bij anderen behoorde te zijn; een zintuig, dat ik eens in de hoogste volkomenheid bezat, - in eene volkomenheid, zoo als maar weinigen in mijn vak hetzelve bezitten of bezeten hebben? o! Dat kan ik niet. Daarom vergeest, dat ge mij dáár terug zaagt wijken, waar ik mij zoo gaarne in uw midden had bevonden! Dubbel wee doet mij man ongeluk, dewijl ik daardoor miskend worde. Voor mij bestaat geene ontspanning in gezelschap van menschen, geen belangrijk onderhoud, noch wederzijdsche uitgieting des harten. Bijkans geheel verlaten, mag ik mij, alleen voor zoo verre dringende noodzakelijkheid zulks vordert, met het gezellig verkeer inlaten. Als een verbannene moet ik leven. Ga ik naar een gezelschap, zoo bevangt mij eene benaauwde angstvalligheid, dat men mijnen toestand zal opmerken. Zoo
was het dan ook gedurende dit half jaar, dat ik buiten sleet. Door een' verstandigen Arts

{==95==} {>>pagina-aanduiding<<}
vermaand, mijn gehoor zoo veel mogelijk te sparen, kwam hij inderdaad mijne tegenwoordige natuurlijke gesteldheid voor; hoewel ik, door vurig verlangen naar gezelligheid weggesleept, mij meermalen liet verleiden. Doch welk eene verdemoediging, wanneer iemand naast mij stond, en in de verte eene fluit hoorde, en ik niets hoorde, of iemand den herder hoorde zingen, en ik niets hoorde! Zulke voorvallen bragten mij nabij de vertwijfeling; en weinig ontbrak er aan, of ik zelf had een einde gemaakt aan mijn bestaan. Zij alleen, de Kunst, hield mij terug; en het scheen mij onmogelijk, de wereld te verlaten, vóór ik dat alles hadde voortgebragt, waartoe ik mij geroepen voelde; en zoo verdroeg ik dit ellendig leven, - waarlijk ellendig, met een zoo prikkelbaar ligchaam, dat eene eenigzins schielijke verandering mij uit den besten toestand in den slechtsten kan verplaatsen. Geduld, dus heet zij; haar moet ik thans tot gezellinne kiezen. Wel nu, ik bezit het; duurzaam, hoop ik, zal mijn besluit zijn, het uit te harden, tot dat het der onverbiddelijke Schikgodinnen behaagt, den draad te verbreken. Mogelijk betert het, mogelijk niet; ik ben bereid. Reeds op mijn 28ste levensjaar gedwongen Filozoof te worden, valt niet gemakkelijk, valt den kunstenaar zwaarder dan iemand anders. Godheid! Gij leest in mijn binnenste; Gij kent het; Gij weet, dat menschenliesde en neiging tot weldoen daarin wonen. Menschen! wanneer gij dit eenmaal leest, zoo denkt, dat gij mij onregt hebt aangedaan; en de ongelukkige vertrooste zich, een van zijns gelijken te vinden, die, in spijt van alle hinderpalen der Natuur, nog alles heeft gedaan, wat in zijn vermogen stond, om in de rij van waardige kunstenaars en menschen te worden opgenomen. Gij, mijne Broeders karl en ***, wanneer ik dood ben en Prosessor schmid nog leest, zoo verzoek hem uit mijnen naam, dat hij mijne
krankheid beschrijve, en dit geschrist aan mijne ziektegeschiedenis toevoege, opdat ten minste na mijnen dood de wereid zoo veel mogelijk met mij verzoend worde. Tevens verklaar ik u beiden mits dezen tot erfgenamen van mijn gering vermogen (zoo het dien naam mag dragen). Deelt het eerlijk, en verdraagt en helpt elkander. Wat ge mij moogt misdaan hebben, dat, weet gij, is u reeds lang vergeven. U, Broeder karl, dank ik nog in 't bijzonder voor uwe, in den laatsten tijd, mij betoonde verkleesdheid. Mijn wensch is, dat ulieden een beter, zorg-
{==96==} {>>pagina-aanduiding<<}
vrijer leven, dan mij, ten deel valle. Leidt uwe kinderen op tot deugd; zij alleen kan gelukkig maken, geld niet (ik spreek uit ondervinding); zij was het, die mij ook in ellende heeft opgebeurd; aan haar, benevens mijne kunst, heb ik het te danken, dat ik door geenen zelfmoord mijn leven eindigde. Vaartwel en bemint elkander! Alle mijne vrienden dank ik, inzonderheid Vorst lichnowsky en Professor schmid. De Instrumenten van Vorst l. verlang ik, dat vooral bij éénen uwer mogen bewaard blijven; doch er ontsta deswege geen twist onder u, en wanneer zij u tot iets noodwendigers kunnen dienen, zoo verkoopt ze. Hoe blijde zal ik zijn, bijaldien ik ulieden ook nog in het graf van dienst mogt zijn geweest! 't Is dan gedaan. Met vreugd ga ik den dood te gemoet. Overvalt hij mij echter, vóór dat ik nog gelegenheid heb gehad, alle mijne kunstbekwaamheden te ontwikkelen, zoo komt hij mij, ondanks mijn hard noodlot, nog te vroeg, en ik zou hem wel spader wenschen. Maar ook dan ben ik tevreden. Verlost hij mij niet van een' eindeloos lijdenden toestand? Kome hij dan, wanneer hij wil, ik ga hem moedig tegen. - Vaartwel, en vergeet mij in den dood niet geheel; dat heb ik aan u verdiend, dewijl ik in mijn leven vaak aan u heb gedacht, om u gelukkig te maken, zoo het zijn mogt.

ludwig van beethoven. m/p
(L.S.)
Heiligenstadt,
den 6 Oct. 1802.




Voor mijne Broeders Karl en ***, om na mijnen dood te lezen.

10 Oct. 1802.

Zoo neem ik dan afscheid van ulieden - en wel treurig. Ja, de zoete hoop, welke ik hier medebragt, om ten minste tot zekere mate hersteld te worden, zij heeft mij thans geheel verlaten. Gelijk de herfstbladeren afvallen en verwelkt zijn, zoo is ook zij voor mij dor geworden. Zoo als ik herwaarts kwam, ga ik heen. Zelfs de hooge moed, die mij vaak in de schoone zomerdagen bezielde, hij is verdwenen. o, Voorzienigheid! Laat eenmaal een reine vreugdedag voor mij lichten - te lang reeds is de innige weêrgalm der ware vreugde mij vreemd - ach! wanneer, wanneer, o Godheid! zal ik in den tempel der Natuur en der menschen haar weêr gevoelen! - Nimmer? - Neen! - o, Het is te hard!





{==97==} {>>pagina-aanduiding<<}

Iets, over dr. Francia, den tegenwoordigen beheerscher van Paraguay.

Dr. rengger en de Heer longghamp kwamen in 1819, op eenen togt, ten behoeve der natuurkundige wetenschappen ondernomen, aan de la Plata, en begaven zich verder naar de provincie Paraguay; doch naauwelijks waren zij aldaar aangekomen, of Dr. francia sneed hun den terugtogt af, en dwong hen, tot den jare 1825, in zijn gebied te verblijven. De erkenning der Zuid-Amerikaansche Republieken, en ook van Paraguay, door de Engelschen, welke den kleinen Despoot streelde, gaf alstoen aanleiding tot het ontslag der Engelsche en eenige andere vreemdelingen; welke gunst dan ook onzen reizigers in 't eind te beurte viel. Daarentegen, wijl de Koning van Frankrijk Paraguay nog niet heeft erkend, houdt hij de Franschen, en onder dezen den vermaarden bonpland, den reisgenoot van humboldt, tot heden in bewaring; hoewel deze thans, na zijne trouwelooze gevangenneming en mishandeling, in zoo verre zijne vrijheid geniet, dat hij, op een klein landgoed, zijn' eigen akker bebouwen, en met handenarbeid voor zijn, der wetenschappen zoo dierbaar, bestaan zorgen mag. Alle aanzoeken, ten behoeve van dezen natuurkundige gedaan, zijn tot dusverre vruchteloos geweest: hoe meer gewigts men aan diens persoon hecht, des te hardnekkiger was de weigering van den Dictator, ten einde in het aanschijn van Europa met zijne magt en onafhankelijkheid te pralen.
Dr. francia is de zoon van een' geboren Franschman (waarop hij trotsch is) en eene Kreoolsche. Hij studeerde tot Advocaat, en verhief zich, door zijne schranderheid en bekwame pen, weldra boven alle zijne landgenooten. Toen de Zuid-Amerikaansche provinciën, en ook Paraguay, het juk des moederlands aswierpen, trad hij eerst als Geheimschrijver der nieuwe republikeinsche Regering van Paraguay op, en droeg, in dezen ondergeschikten post, alreeds het zijne krachtdadig bij, dat deze provincie zich van de overige afscheidde, en zelfs met de wapenen hare onafhankelijkheid, gelijk vroeger tegen de Spanjaarden, zoo ook nu tegen Buenos-Ayres, handhaafde. Zijne eerzucht streesde naar d opperheerschappij, en zijne meereerheid in verstand, zijn vast karakter boezemden zijnen minder begaasde landslieden zulk

{==98==} {>>pagina-aanduiding<<}
een ontzag in, dat hij, met geringe moeite, binnen korten tijd, tot eene magt geraakte, die zelfs in Azië niet tirannieker zijn kan. Napoleon was zijn Model. In 1813 wierp hij het oude Bestuur omverre, en deed het door eene nieuwe Consul-regering vervangen. Als Eerste Consul deed hij, in 1814, zijne Collega's afdanken, en zich als onbepaald Dictator, voor drie jaren, verkiezen. Deze ten einde zijnde, had hij, door geweld en list, zijne heerschappij alreeds derwijze gevestigd, dat hem niemand tegenstand durfde bieden, toen hij zich tot levenslangen Dictator liet verheffen. Sinds dien tijd, nu, is hij de alvermogende beheerscher zijns vaderlands, dat zoo groot is als Frankrijk, maar slechts ongeveer 200,000 zielen telt. Hij heeft zijn gebied van binnen, zoo wel als naar buiten, door zeer krachtige maatregelen bevestigd, die, wel is waar, niet zelden allerwreedaardigst waren, maar tevens getuigenis droegen van veel schranderheid en moed. Naardien hij van inwendigen partijgang niets te duchten heeft, zoo lang zich deze door vreemde hulp niet kan versterken, heeft hij zijn land geheel afgesloten van alle gemeenschap van buiten, en is in deze Vastelands - aszondering gelukkiger geweest dan napoleon. De Natuur zelve kwam hem daarin te hulp, daar de vruchtbare bodem des lands deszelfs bewoneren alles verschaft, wat zij behoeven, en hun alle vreemde voortbrengselen en handel schier ontbeerlijk maakt; terwijl deszelfs aardrijkskundige ligging bovendien derwijze gesteld is, dat het, zonder groote inspanning, van alle zijden kan worden asgesloten. Ten Westen en Zuiden wordt het door de Parana begrensd, die, met sterke wachtposten bezet, aan elk den uit- en ingang belet. Ter andere zijde wordt het beveiligd door den grooten stroom Paraguay, en aan genen kant door onmetelijke wildernissen vol barbaarsche stammen Indianen, die geenen
vlugteling doorlaten. Op deze wijze kon Dr. francia eene algeheele afsluiting van Paraguay bewerkstelligen. Ook heeft hij alle aanvallen van buiten gelukkig afgeslagen. De Indianen in het Westen heeft hij door zeer gepaste en krachtige maatregelen bestendig in toom gehouden; van het Zuiden heest Buenos-Ayres, na de ééns mislukte proef, het niet weder gewaagd, Paraguay aan te tasten; en de woeste benden, die, aan de westelijke grenzen, in het bekende oostelijke Banda schrik en verders verspreidden, hebben zich, zonder Paraguay te benadeelen, altijd zelve vernield. Haar eerste aanvoerder, artigas, moest,

{==99==} {>>pagina-aanduiding<<}
als vlugteling, bij Dr. francia eene schuilplaats zoeken, en zijn opvolger, romirez, eene vijandige houding aannemende, vond weldra zijnen dood. - Aldus naar buiten beveiligd, heeft francia ook van binnen zijne heerschappij op het zekerst bevestigd. Even als napoleon, heeft hij van den eenen kant de Royalisten, de oude Spanjaarden, - van den anderen de Republikeinen, de Kreolen, ten onder gebragt, hunne opperhoofden ter dood veroordeeeld, en het vermogen der rijksten verbeurdverklaard. Met den Bisschop des lands en de Geestelijkheid heeft hij eveneens omgesprongen, als napoleon met Rome. De plaats van alle de onde ambtenaren wordt door hemzelven en zijne medehelpers bezet, met welke, en met behulp zijner soldaten, hij zijn' wil en welbehagen onbegrensd uitoefent. Hoe barbaarsch hij, echter, met kerker, lijfstraffen, verbeurdverklaring en terdoodbrenging zij te werk gegaan, veel goeds heeft hij, van den anderen kant, aan land en volk bewezen; hebbende door zijne handelwijze omtrent de Geestelijkheid het oude bijgeloof krachtdadig gefnuikt, door nieuwaangelegde vestingen en krijgskundige maatregelen de veiligheid van buiten verzekerd, door nieuwe reiswegen en andere inrigtingen het algemeene welzijn bevorderd, en, bij de afsnijding van alle gemeenschap met andere volken, door het verdubbelen der inlandsche nijverheid het volk werkzamer en het land rijker gemaakt.

Philémon, of de drie wenschen.

(Eene dichtmatige Vertelling.)


In de eeuw, toen de Vader der Goden (*) op aard' 
Nog 't menschdom bezocht aan den huislijken haard, 
Bestond er een man, van de wereld vergeten, 
Blijmoedig en gul, en Philémon geheeten. 
 
Hij woonde, vernoegd, in de schoonste landouw, 
Beploegde zijn' akker en oogstte zijn' bouw, 
En zag, hoe zijn ijver zijn schatten vermeerde, 
Ofschoon hij den Mammon niet angstig vereerde. 

{==100==} {>>pagina-aanduiding<<}

Hij reikte den armen blijmoedig de hand, 
Voorzag hen van voedsel en deksel en brand, 
En dan eerst, dan smaakte zijn wijn hem ter degen, 
Wanneer hij zijn' gasten de glazen zag legen. 
 
De wildvreemde pelgrim, vermoeid en verdwaald, 
Werd hartig te zijnent verkwikt en onthaald; 
Hoe laat ook, hoe veel ook, hij huisde die kwamen, 
En vroeg nooit nieuwsgierig hun zaken en namen. 
 
Eens, toen hij nog buiten in 't maanlichtje zat, 
En blij met de zijnen zijn avondbrood at, 
Verscheen weêr een vreemde, die schuilplaats kwam vergen, 
En bad, voor dien nacht, in den stal hem te bergen. 
 
‘In huis’ riep Philémon, en bragt hem er heen. 
‘Ik bad,’ sprak de vreemde, ‘voor mij niet alleen; 
Nog twaalf van mijn vrienden, die aanstonds genaken, 
Verzoeken voor hen ook een plaatsje te maken.’ - 
 
‘Laat komen, laat komen! hoe veel ook, wat nood? 
Ik heb,’ riep Philémon, ‘nog plaats en nog brood. 
Gij zult mij niet, broeder! hoe veel u verzellen, 
Met scheelziende blikken mijn gasten zien tellen.’ 
 
En spoedig genaakten reeds de andren van ver. 
Een hunner blonk uit als een schittrende ster, 
Die, voller en schooner dan allen, die pralen, 
De lichten rondom zich verdooft door haar stralen. 
 
En zonder te vragen, waar heen, of van waar, 
Begroette Philémon de talrijke schaar, 
Bood ieder aan tafel het liefst, dat hem lustte, 
En leî hen gemaklijk tot 's ochtends ter ruste. 
 
En toen men de zon weêr ten hemel zag staan, 
Sprak de eerste der vreemden Philémon weêr aan: 
‘Wij zijn onbekend in uw woning verschenen, 
Maar gaan onbekend nu, o brave! niet henen. 
 
Vereenwig, en griffel, met schrift van uw hand, 
In letters van goud, ons bezoek aan den wand; 
Verhaal en herzeg het aan grijzen en knapen: 
Hij, Jupiter, heeft in uw woning geslapen!’ 
 
Philémon verschrikte en verweet zich met vrees, 
Dat hij hem geen hulde naa waarde bewees. 
‘Mijn Heer,’ zegt de bode, ‘begeert u te loonen, 
En vraagt u, wat gunst gij het liesst u zaagt toonen. 

{==101==} {>>pagina-aanduiding<<}

Spreek op nu, opregt en rondborstig en vrij, 
Wat wilt ge? wat wenscht ge? Vertrouw het aan mij. 
Geen gunst kunt ge vragen, geen wonder zelfs denken, 
Dat boven zijn' wil en zijn magt is te schenken.’ - 
 
‘Nu ja,’ zeî Philémon, ‘dewijl ge 't mij vraagt, 
Ik word door een wenschje drie vier soms geplaagd. 
Welras trekt de Dood mij naar 't graf bij de haren, 
En, vriendlief! graag leefde ik nog vijfhonderd jaren. 
 
Dan heb ik een' vruchtboom (geen schooner in 't rond); 
Die moest blijven leven zoo lang ik bestond, 
En wie hem beklom, buiten mij, van zijn leven, 
Die moest er betooverd aan vast blijven kleven. 
 
Dan heb ik een' armstoel (gij ziet hem daar staan); 
Daar wensch ik een heimlijke veer of wat aan, 
Die hem, wie zich daarop mogt leunen of zetten, 
Het opstaan en heengaan krachtdadig beletten.’ 
 
De bode schoof langzaam den stoel wat op zij', 
Als waar' hij reeds bang voor gevaar zoo nabij. 
‘Philémon! mijn vriend! in wat zeldzame grillen,’ 
Zoo riep hij, ‘bestaan al uw wenschen en willen! 
 
Uw pad loopt langs bloemen, gebakend en regt; 
'k Begrijp dus, waarom ge u aan 't leven zoo hecht; 
Maar neen, van die strikken aan boomen en stoelen 
Kan ik het vermaak en het nut niet gevoelen.’ - 
 
‘'t Is toch,’ zeî Philémon, ‘zoo gek niet bedacht. 
Geen boom is zoo welig, geen peer is zoo zacht; 
Maar, schoon ik een jaar met geduld zit te toeven, 
Ik mag op zijn best er van plukken en proeven. 
 
Naauw schittren de vruchten in 't najaar aan 't loof, 
Of snoepzieke guiten zijn 's nachts aan den roof. 
Ik kan, wat ik poog, hen betrappen noch vangen; 
Dus moest dat geboefte aan den boom blijven hangen. 
 
Wat aangaat den stoel..... nu, dat meen ik toch wel! 
Ik heb daar een' buurman, een bestig gezel; 
Hij komt 's winters avonds mijn' disch wel eens deelen, 
En met mij bij 't vuur zitten praten en spelen. 
 
Nu ben ik in 't dobblen voorzeker een held; 
En, schoon wij niet husschen om handen vol geld, 
Zoo wordt toch mijn vriend op het lot wel eens giftig, 
En loopt dan mijn deur uit, verdrietig en driftig. 

{==102==} {>>pagina-aanduiding<<}

Dan valt mij de tijd soms zoo lang en zoo traag; 
Dus had ik dien stoel met die strikken zoo graag, 
Om, als mij mijn gasten baloorig ontspringen, 
Hen weêr tot bedaren en zitten te dwingen.’ 
 
Nog schudde de bode bedenklijk het hoofd. 
‘'k Had waarlijk van u toch iets wijzers geloofd! 
Eer moest gij, in plaats van die luimige streken, 
Een' stoel voor uzelven hier boven bespreken.’ 
 
Dus knorrig verliet hij Philémon met spoed; 
Maar ras weêr verscheen hij, zachtzinnig en goed. 
‘Wel nu dan, Philémon! wees blij en tevreden; 
Mijn Heer,’ zegt de bode, ‘bewilligt uw beden. 
 
Nog vijfhonderd jaar leeft gij vrolijk en srisch; 
Uw boom blijft in wezen, zoo schoon als hij is; 
En hij en uw stoel zullen vatten en houen, 
Wie ooit, buiten u, er het liif op betrouwen.’ - 
 
‘O, heerlijk!’ zoo riep hij, en sprong op en neêr; 
‘Maar 'k geef, als ik wil, hun de vrijheid toch weer?’ - 
‘Wel zeker!’ zeî de ander; ‘gij hebt maar te spreken, 
En banden en strikken gaan open en breken.’ 
 
Erkentlijk wilde ijlings Philémon nu voort; 
Maar: ‘Blijf!’ sprak de bode; ‘van lofspraak geen woord: 
Mijn Meester begeert niet, wat gunst hij moog' toonen, 
Dat menschlijke lof hem zal danken en loonen.’ 
 
Nu kwamen ook de andren, den staf in de hand, 
Om verder te trekken door 't vruchtbare land; 
Zij dankten Philémon voor 't gastvrij onthalen, 
En togen, verkwikt, weêr langs heuvels en dalen. 
 
Philémon zag rustig, in stoorloos genot, 
Het tuimlen der baren van tijd en van lot; 
Reeds zevenmaal zag hij het menschdom verdwijnen, 
En zevenmaal reeds weêr een ander verschijnen. 
 
Zoo vloden de jaren en eeuwen daarheen. 
‘Zie,’ riep hij en sprong dan, ‘hoe vlug nog ter been! 
Ik zal tot aan 't einde der wereld wel leven: 
De Dood heeft mij vast uit zijn boekje gewreven.’ 
 
Vernoegd en verblijd in dien lagchenden droom, 
Bezoekt hij weêr vrolijk zijn' dierbaren boom, 
En, juist nu van zins om een peertje te schillen, 
Begint hij, op eenmaal, onwillens te trillen. 

{==103==} {>>pagina-aanduiding<<}

Hij ziet om zich heen, en .... daar staat hij, de Dood! 
Die vriendlijk, als broeder, de knokkels hem bood. 
Philémon stond bleek en met roerlooze blikken, 
Zoo deed het geraamte en zijn zeis hem verschrikken. 
 
‘Ei zie,’ sprak vriend Hein, ‘kom ik nog al te vroeg? 
Mij dacht gij hadt nu toch van 't leven genoeg. 
Maar, schoon overlast en bestapeld met jaren, 
Nog hebt gij geen' trek in mijn schuitje te varen.’ - 
 
‘'t Is waar,’ zeî Philémon, hersteld van zijn' schrik; 
‘Doch, daar toch geen stervling zoo oud wordt als ik, 
Welaan dan, 't is billijk, ik reis met u mede; 
Maar gun mij vooraf nog, ik smeek het, één bede. 
 
Ei, pluk mij, mijn beste! tot laafnis in 't graf, 
Een paar zachte peertjes van dezen boom af! 
Ik oude, zoo stijf en zoo stram van gewrichten, 
Kan waarlijk dit zelf reeds niet langer verrigten.’ 
 
De Dood, anders norsch en weerbarstig en boos, 
Was nu eens geschikt en beleefd voor een poos; 
Hij klom, met zijn ratelend rif, in de twijgen, 
En plukte twee peren, zoo sappig als vijgen. 
 
Maar toen hij terug wou en weêr naar den grond, 
Toen zag hij bedroefd en bedwelmd in het rond; 
Toen kon hij de schenkels niet keeren of wenden, 
Zoo sloten de takken hem vast om de lenden. 
 
‘Zie, dwingland!’ zoo juichte Philémon met spot, 
‘Nu zijt gij verwonnen, nu zit gij in 't kot! 
'k Wil nogtans, verrader! u redden en sparen; 
Maar eerst moet gij hier mij onsterslijk verklaren.’ - 
 
‘Neen!’ brulde de Dood in zijn woede, ‘neen! neen! 
Ik breek wel mij zelf door den tooverstrik heen. 
Rampzaalge, zoo bang voor uw beuzelend leven! 
Ik wil u geen' dag en geen uur langer geven.’ 
 
Philémon, gerust en wel wis van zijn zaak, 
Belachte het snoeven der klapprende kaak; 
Hij trok met het wapen des vijands naar binnen, 
Wel zeker wie hunner den tweestrijd zou winnen. 
 
Intusschen 't werd nacht, en 't geraamte, in zijn gram, 
Sloeg knokkels en schenkels zich kreupel en lam, 
En stoorde den slaap der verschrikte gemeente 
Door 't molengeklepper van 't ramlend gebeente. 

{==104==} {>>pagina-aanduiding<<}

Daar zat hij, de heerscher in hut en in hof, 
Die Goden der aarde doet molmen tot stof; 
Daar zat hij, in ketens van struiken geslagen, 
Onmagtig te woelen en bitter te klagen. 
 
Des ochtends al vroeg riep zijn luidkeels gekrijt 
Philémon weêr tot zich, reeds drok aan 't ontbijt. 
‘Welnu dan,’ zeî deze, ‘wat is het? laat hooren! 
Belooft gij mij voortaan dan nooit meer te storen?’ - 
 
‘Maak los,’ riep de Dood, ‘en ik geef nog één jaar.’ - 
‘Weg, vrek!’ riep Philémon; ‘het lijkt er niet naar: 
Gij zult mij het leven voor eeuwig beloven, 
Of blijft, ik bezweer het, voor eeuwig daar boven.’ 
 
Hij trok zich de slaapmuts weêr diep over 't oor, 
En wandelde neuriënd zijn laantjes eens door; 
En drie dagen lang klonk, al luider en sterker, 
Het razend misbaar in den groenenden kerker. 
 
Intusschen ontsliep er geen stervling op aard'. 
‘Dat 's vreemd,’ zeî Vorst Pluto; ‘dat 's raar, bij mijn baard! 
Geen zieltje verschijnt. Is de Dood dan gestorven? 
Zoo ben ik, och arme! voor eeuwig bedorven.’ 
 
Maar eindlijk, na drie dagen jammer en hoon, 
Zong nu toch de trotschaard een' vriendlijker toon, 
En schreeuwde, als Philémon volstrekt nog wou leven, 
Hem vijfhonderd jaar voor zijn vrijheid te geven. 
 
‘Nu, top!’ riep Philémon; ‘ik woeker niet, neen; 
Maar, vriend, ik vertrouw je op het woord niet alleen; 
Gij moet mij, aleer ik mij veilig wil reeknen, 
Ons vredesverdrag hier beschrijven en teeknen.’ 
 
Hij reikte terstond hem een grift en een blad. 
De Dood nam die beide, bezon zich eerst wat, 
En schreef, van natuur niet bijzonder omslagtig, 
't Verbond en den losprijs kortbondig en krachtig. 
 
En toen hij 't geschrift nu geteekend hem gaf, 
Sprak aanstonds Philémon: ‘Gevangne, kom af!’ 
De twijgen beweegden, de takken verbogen, 
En 't vlugtend scherminkel was weg uit zijne oogen. 
 
Van harte verjongd en om 't uitstel verheugd, 
Besteedde Philémon den tijd weêr in vreugd, 
En, reeds weêr aan 't eind zijner loopbaan gekomen, 
Was nog hem de trek niet tot leven benomen. 

{==105==} {>>pagina-aanduiding<<}

Nu liep hij met huivring den vrijbrief eens door, 
En las daar zijn vonnis, de doodstraf, zich voor, 
En kon nu geen middel, geen list meer verzinnen, 
Om nog weêr zijn' levensdraad langer te spinnen. 
 
Reeds plonderde 't najaar het laatst, dat hem bleef, 
De bloemen des velds en de lommer der dreef, 
En telkens reeds dacht hij, bij 't ritslen van 't loover: 
‘Daar is hij, de dwingland! o wee mij! 't is over.’ 
 
Doch lang reeds was de oogst in zijn schuren gehaald, 
Maar nog bleef zijn schuld aan natuur onbetaald; 
Reeds raasde de winter, vergramd, op zijn daken, 
Maar nergens nog zag hij 't geraamte genaken. 
 
Op eens toch ('t was juist op Driekoningendag) 
Herinnert de Dood zich het wettig verdrag, 
En ijlings daar dringt hij, op scharlende koten, 
In 't huis van Philémon, door grendels en sloten. 
 
‘Hoe komt gij zoo laat toch?’ riep deze hem toe: 
‘Ik ben reeds sinds jaren het leven zoo moê; 
'k Heb lang reeds naar u door mijn venster gekeken, 
En dacht: is die tijd dan nu nog niet verstreken? 
 
Welaan dan, wees welkom! geen langer geschil; 
'k Verzegel nog ras maar mijn' uitersten wil; 
Ontdooi u de koude gewrichten intusschen; 
Ga zitten; daar hebt gij een' stoel met een kussen.’ 
 
Heer klapperbeen buigt zich beleefd voor die eer, 
En zet zich aan 't vuur op den tooverstoel neêr 
Maar eensklaps daar voelt hij, door sprongen en nepen 
Van veren en klemmen, zijn klaauwen gegrepen. 
 
‘Ha! slaaf van de wereld!’ zoo riep hij verschrikt, 
‘Ik ben door uw loosheid dan nogmaals verstrikt; 
Maar, schoon ik ook duizend jaar lang hier zou blijven, 
Ik zal u op nieuw toch geen' vrijbrief weêr schrijven!’ 
 
Hij hieuw met zijn zeissen vervaarlijk in 't rond. 
Philémon greep spaanders en hout van den grond, 
En wierp die van verre 't geraamte om de schonken, 
En zwavel en pek in de spattende vonken. 
 
‘Houd op!’ riep de Dood; ‘ben je razend? schei uit! 
Gij brandt me, gij blakert me, satansche guit! 
Ter hulp! ik verteer; laat mij los, laat mij loopen; 
Zeg op, voor hoeveel ik mijn vrijheid kan koopen.’ - 
 
‘Nu ja,’ zeî Philémon, ‘gij weet onzen prijs; 
Zie, daar is een blaadje; schrijf ras een bewijs: 
Gij laat mij nog vijfhonderd jaren in 't leven, 
En aanstonds is u weêr de vrijheid gegeven.’ 

{==106==} {>>pagina-aanduiding<<}

Gedrongen door 't vuur, en al meer in den brand, 
Stelt ijlings de Dood hem den vrijbrief ter hand, 
Springt op, reeds gezengd en gevlekt aan de scheenen, 
En was, zonder afscheid of groet, weêr verdwenen. 
 
Maar, nu weêr aan 't einde der vijfhonderd jaar, 
Begeeft zich de Dood niet op nieuw in gevaar; 
Hij waagde zijn rif bij Philémon niet weder, 
Maar schoot met een' pijl uit de verte hem neder. 
 
‘Vaarwel!’ riep de grijsaard, in 't harte doorboord, 
‘Vaarwel, schoone wereld, die nog mij bekoort! 
Gij waart mij een lusthof van vreugd en vermaken; 
Nu ga ik, en zie, wat ik boven zal smaken.’ 
 
Zijn wandel op aarde was deugdzaam en goed; 
Dat steunde bij 't sterven zoo krachtig zijn' moed; 
Ook wist hij, hoe vreemd en hoe ver hij belendde, 
Dat Jupiter, of zijn portier, toch hem kende. 
 
Intusschen klapwiekend en drijvend omhoog, 
Daar valt hem beneden een vuurpoel in 't oog; 
Daar ziet hij den Styx, en het Hof van den Koning, 
En Pluto, hemzelv', op de stoep van zijn woning. 
 
Philémon, nieuwsgierig en luimig van aard, 
Daalt neêr in de diepte met pijlsnelle vaart, 
En wil nu ter loops van nabij toch eens kijken, 
Hoe Pluto al woont en regeert in zijn rijken. 
 
Hij naakt al en gluurt al en loert al in 't rond. 
‘Herin!’ schreeuwt Vorst Pluto; ‘naarbinnen, gij hond!’ - 
‘Neen, vader,’ zeî de ander, een weinig aan 't beven; 
‘Ik moet weêr naar boven; ik kijk maar eens even.’ 
 
Op 't dondren des Meesters verschenen meteen 
De burgers van d' afgrond gepakt om hem heen, 
En kreten wanhopig, en snikten en schreiden: 
‘Och, mogten wij, zalige Geest! u geleiden!’ 
 
Daar waren er onder zoo schoon en zoo jong, 
Dat heimlijk, uit deernis, een traan hem ontsprong; 
En straks kwam de lust en de list bij hem boven, 
Om Pluto een paar van zijn zieltjes te ontrooven. 
 
Hij wist, hoe hij eertijds bij vriend en gezel 
Bekend was als knap en gelukkig in 't spel. 
‘Kom,’ dacht hij, ‘wat toef ik; terstond maar beginnen: 
Laat zien, wat wij kunnen; die wagen, die winnen. 
 
Heer!’ sprak hij den Koning der duisternis aan, 
‘'t Is waar, ik was willens naar boven te gaan; 
Doch, daar het hier vol is van lustige knapen, 
Mij dunkt ik kan voortaan hier ook toch wel slapen. 

{==107==} {>>pagina-aanduiding<<}

Wat zegt gij? ik dobbel om ziel en om lijf; 
Verlies ik, welnu dan, gij hebt mij, ik blijf; 
Alleen als ik win, dat wij juist niet gelooven, 
Dan neem ik een zieltje van u meê naar boven.’ - 
 
‘Komaan,’ zeî Vorst Pluto; ‘wat waag ik er meê? 
'k Ben ruim toch voorzien van janhagel en vee. 
Zoek steenen!’ zoo riep hij met schelden en vloeken, 
En zonder verwijl ging een dobblaar ze zoeken. 
 
Zij wierpen, en Pluto verloor keer op keer; 
Twaalf zielen verloor hij; toen dorst hij niet meer. 
‘Weg, schelm!’ riep hij uit, ‘pak u weg uit mijn staten! 
Gij zoekt mij alleen in den afgrond te laten.’ 
 
Philémon ontvoerde, naar keus en naar lust, 
Twaalf vriendlijke zielen aan de aaklige kust, 
Zag sterren en zonnen zich wentlen en weemlen, 
En steeg met hen op naar de poorten der Heemlen. 
 
‘Wees welkom!’ dus klonk het; ‘zijt ge eindlijk dan daar? 
Wij wachten u reeds in het duizendste jaar. 
Treed binnen, en kom nu, na slooven en zwerven, 
Voor eeuwig het loon der gastvrijheid beërven.’ - 
 
‘Wel mijner!’ zoo roept hij, en reikhalst er heen, 
‘Maar, heilige wachter, ik kom niet alleen; 
Nog twaalf van mijn vrienden, die aanstonds genaken, 
Verzoeken voor hen ook een plaatsje te maken.’ - 
 
‘Dat zal ik,’ sprak de ander; ‘ik geef u mijn woord. 
Treedt binnen; uw voorspraak ontsluit hun de poort. 
Die vreemden op aarde zijn deur heeft ontsloten, 
Wordt hier met zijn gasten niet buiten gestooten.’ 
 
Naar het Hoogduitsch. 





Aan eene vruchtbare moeder.


Daar legt, o Moeder! in uw' arm 
Gods liefde op nieuw een wichtje neder: 
Gij droegt het onder 't hart, zoo warm, 
En baardet voor den Hemel weder. 
Geluk! de vruchten van uw' schoot 
Zijn niet voor de aarde alleen gegeven. 
Ter prooij' strekke eens de Hel den dood: 
Het edelste is voor beter leven. 
 
Dier wichtjes - welk verschiet, o Vrouw! 
Is daar de zaligheid beschoren: 
Want, zoo ze aan één ontvallen zou, 
Gewis 't werd niet uit u geboren. 

{==108==} {>>pagina-aanduiding<<}

Geen Hemel kon voor u bestaan, 
o Moeder! moest één kind dien derven: 
De toekomst grijnsde zwart u aan; 
't Ware eeuwig lijden, eindloos sterven. 
 
o Voel dit, Vrouw! wanneer ge baart. 
Dat wichtje moge ook struiklen, dwalen, 
De kiem der deugd blijft toch bewaard, 
En eenmaal zal zij zegepralen. 
De Algoede waakt voor elke ziel, 
Bij 't loeijen van der driften stormen; 
En door den druk, hoe diep ze ook viel, 
Moet ze eenmaal zich tot Seraf vormen. 
 
Ja, juich dan, als ge op nieuw een wicht, 
Een roosje uit uwe borst moogt voeden: 
Zij, die den loop der sterren rigt, 
De onpeilbre Liefde, zal het hoeden. 
En dan, als we elken zonneglans 
Bij aller Bron eens zien verbleeken, 
Draagt zij gewis den schoonsten krans, 
Die 't meest van 't heerlijkst ooft mogt kweeken. 
 
h. van loghem. 





De inscheping der Atheners. (*)

IX.


Zijt ons gunstig, vrije baren, waar het vrijheldskroost op bouwt! 
Hebt ge u offers uitverkoren, laat het slaven zijn en goud! 
Niet des woekraars Demon voert onsnaardeesplanken woningheen; 
Niet om menschenroof te plegen, schepen wij ons in, o neen! 
Zeilen, handen, ziel en zinnen zijn gerigt naar vrijheids strand - 
Wèl ons, treft de kreet onze ooren: ‘Land! dervrije Grieken land!’ 
Wat ons drukte, wat ons prangde, hebben wij vaarwel gezegd, 
Noch aan steden, noch aan burgen, die we ontweken, meer gehecht; 
Voorwaarts staren onze blikken in den wijden oceaan, 
En hij biedt de vlag der vrijheid zijnen groet al bruisend aan. 
Zijt ons gunstig, vrije baren, waar het vrijheidskroost op bouwt! 
Noem' de koop mans geestutrouwloos, siddrend voor zijn nietig goud. 
Hellas kent van vroeger dagen uwe onwankelbare trouw. 
Toen Atheen, de burg der vrijheid, zonk in slavernij en rouw, 
Toen zijn sterke wallen zwichtten voor geweld, verraad en mijn, 
Toen, toen wildet gij der vrijheids laatste steun en toevlugt zijn; 
En een nieuw Atheen van planken hief zich op uw' rug omhoog, 
Dat, door u geleid, ten strijde - dat door u ter zege vloog. 
Zijt ons gunstig, vrije baren! staat ook 't late nakroost bij! 
't Wil der vadren tijd hernieuwen, strijden, sterven zoo als zij. 
Ziet, Atheen, de burg der vrijheid, is in der Barbaren hand! 
Ziet, hoe spiegelt in uw vloeden zich zijn roode tempelbrand! 
Neemt ons in, gij planken woning! blaast, gij winden, vrij en frisch! 
Vultu, zeilen! schuimt, gij baren! koers gezet naar Salamis! 
 
j.w. ijntema. 
Naar wilhelm müller. 







{==109==} {>>pagina-aanduiding<<}

Mengelwerk.

Over verlichting, beschaving en veredeling.

Door S.E. Wieling, Leeraar bij de Doopsgezinde Gemeente te Zaandam. (*)

I. Ieder tijdperk brengt iets bijzonders mede, en heeft alzoo een eigen karakter, dat het doen en drijven der menschen kenmerkt. Daar zijn zekere geliefkoosde of gehate woorden en uitdrukkingen, die dagelijks van mond tot mond gaan, maar vroeger of later niet alzoo meer gehoord worden. Duizenden en tienduizenden spreken na, wat zij anderen hooren voorzeggen; maar zij slaan dikwerf te weinig acht op de eigenlijke beteekenis dier gezegden. Het half verstaan van uitdrukkingen, die oorspronkelijk een' goeden zin hebben, geeft aanleiding tot wanbegrippen. Zoo worden er strijdige meeningen verspreid, en eerzucht spoort hoogmoedige menschen aan tot twisten, die ligt eene nadeelige strekking kunnen nemen.
Tot die woorden, welke veel gebruikt, maar niet altijd in eenerlei zin genomen worden, ja weleens zekere verwarring van begrippen schijnen aan te duiden, behooren ook verlichting en beschaving.
Maar wat is dan eigenlijk verlichting, en hoedanig zijn hare uitwerkselen? Ieder bijna spreekt daarvan. Men zou dus mogen vooronderstellen, dat de zaak duidelijk en bekend genoeg ware; dit echter schijnt geenszins het geval

{==110==} {>>pagina-aanduiding<<}
te zijn. Immers zoo ijverig sommigen voor verlichting zich verklaren, zoo geweldig betoonen zich anderen tegen dezelve. Het werelddeel, dat wij bewonen, wordt boven andere verlicht genoemd; en ik geloof, dat hetzelve billijke aanspraak op deze benaming heeft: doch hoe groot is intusschen het verschil van meeningen, zelfs in oorden, waar men op verlichting roemt! Geheel Europa heeft zich verdeeld in twee groote partijen. Van de boorden des Taags tot aan Konstantinopel en van Napels tot in het Noorden is er een hevige strijd der begrippen. Waar gij het oog wendt, overal ziet gij eene vreeselijke spanning. Wat beweegt de menschen tot dit rusteloos woelen? en waarom neemt de aanschouwer een zoo levendig deel aan de bedrijven op het groote tooneel der wereld? De oude strijd tusschen licht en duisternis wordt thans weder met nieuwe inspanning van krachten gestreden; terwijl eenigen verlichting als de wenschelijkste zaak aanmerken, anderen dezelve als hoogst verderfelijk beschouwen. Men kan overdrijven aan beide kanten, en overdrijving is altijd gevaarlijk, dikwerf nadeelig.
Vreemd intusschen moge het schijnen, dat de nuttigheid van verlichting in twijfel getrokken kan worden. De duisternis brengt eene treurige somberheid mede, en is hinderlijk aan de meeste werkzaamheden des levens. Het licht, in de natuurlijke wereld, mag men onontbeerlijk noemen. Wat toch is een donkere nacht, waarin geene maan schijnt en geene sterren gezien worden? Wordt het pad voor uwen voet door kunstlicht niet kennelijk gemaakt, zoo dwaalt gij ligt af, en verkeert in gevaar des levens. Is er struikelblok of diepte des afgronds te vermijden, gij kunt die geenszins onderscheiden. Roofdieren en menschen, die boosheid in den zin hebben, maken van de duisternis des nachts gebruik, om ongemerkt rond te sluipen en hun doel te bereiken. Doch al is er ook geenerlei gevaar, welk genoegen biedt u de volslagene donkerheid? Het edelste en onontbeerlijkste zintuig kan u geenen dienst doen. Zonder het licht is Gods schoone schepping grootendeels voor u verloren.

{==111==} {>>pagina-aanduiding<<}
De verbazende uitgebreidheid des heelals vertoont zich niet aan uw oog. Gij kunt geenszins de duizenden wereldbollen aanschouwen, die wentelende door het onmetelijk ruim der hemelen rollen, en aan den opmerkzamen de grootheid des Scheppers verkondigen. En op aarde zelve, wat zouden wij, zonder het licht, weten van de schoonheden der natuur, die dagelijks ons omringen? Wie kan ongevoelig blijven bij het aanschouw en van den liefelijken morgenstond? Telkens met verrukking staar ik op die aangename mengeling van kleuren aan de lucht in het oosten bij de uchtendschemering. Vogels begroeten als om strijd den naderenden dageraad. De voorwerpen op aarde worden meer en meer zigtbaar en zijn steeds duidelijker te onderscheiden. Ik verbeeld mij, getuige te zijn van de wording der dingen. Ja, het is alsof eene nieuwe schepping zich ontwikkelt voor mijn oog; en de wijsheid en liefde en grootheid des Makers staan overal in levend schrift te lezen.
Gelijk men het daglicht voor onontbeerlijk in de natuurlijke wereld mag houden, zoo heeft de mensch in zijne zedelijke betrekking ook licht voor den geest noodig, om in hoogeren zin te leven en zijnen aanleg voor volmaking behoorlijk te ontwikkelen. Onwetendheid gelijkt aan de duisternis van den nacht, en stelt bloot aan allerlei dwaling en verkeerdheid. Waar licht ontbreekt, zullen plant en dier kwijnen. Beroof den mensch van de gelegenheid, om in verlichting des verstands te deelen; wat zal er van hem worden? Zonder eene zekere mate van kennis zoude hij niet eens in staat zijn, om te voorzien in de eerste behoeften des levens. Hem ontbreekt die ingeschapene natuurdrift, waardoor het dier veilig wordt geleid tot het doel van zijn aanwezen. Als schepselen van hoogeren rang hebben wij het vermogen der rede ontvangen, en moeten velerlei kundigheden aanleeren, om in verschillende betrekkingen te worden, wat wij behooren te zijn. Is onderhoud van dierlijk leven niet het eenige of hoogste doel van des menschen bestaan op aarde, zoo heeft hij naar vermeerdering van kennis te

{==112==} {>>pagina-aanduiding<<}
streven. Moge dezelfde mate van uitgebreide wetenschap ook al niet verkrijgbaar of noodzakelijk voor ieder zijn, ik houd het evenwel voor een groot ongeluk, dat iemand geheel onkundig is of wanbegrippen heeft aangaande zaken, die op zijn genoegen, op zijne tevredenheid, op zijn welzijn naar ligchaam en geest betrekking hebben. Ja, M.H.! verlichting des verstands is altijd wenschelijk, en brengt geenszins die gevaren of nadeelen mede, waarvoor de tegenstanders schijnen te vreezen. Hoe toch zoude het kwaad kunnen zijn, dat wij de dingen in het licht beschouwen, en dus naar waarheid over dezelve oordeelen? Wanneer men ernstig het goede wil, heeft de duisternis noch voordeelen, noch aangenaamheden. Licht, daarentegen, is op velerlei wijze nuttig, zoo in de zedelijke, als in de natuurlijke wereld. Door middel van hetzelve kan men zien, wat er is, en hoedanig het is.
Maar, hebben er evenwel geene wanbegrippen en verkeerdheden plaats bij de genen, die zeggen, dat zij belang stellen in verlichting? Geenszins wil ik dit ontkennen, doch meen te mogen beweren, dat verlichting nog niet zoo groot en algemeen is, als dezelve behoorde te zijn. Wat voorts het kwade aangaat, dat, in weerwil van vermeerderde kundigheden, tot nu toe blijft voortduren, men zoude zich zeer bedriegen, als men wilde verwachten, dat verlichting terstond alle verkeerdheid moest doen ophouden. Neen, dezelve stelt ons slechts in de mogelijkheid, om te zien en op te merken, wat goed, wat betamelijk of onbetamelijk is. Zoude iemand de nuttigheid van het daglicht in twijfel kunnen trekken, omdat er zijn, die daarvan geen gebruik of ook wel misbruik maken? Is het lieselijk schijnsel der zon minder heilzaam voor de aarde, dewijl er menschen leven, die, de duisternis van den nacht beminnende, de schoone morgenuren in vadzigen slaap doorbrengen, en, uit gewoonte of traagheid, het beste gedeelte van den dag nutteloos voorbijgaan laten? Dat zoude ik niet denken. Al sluit gij uw slaapvertrek voor het indringen van de verkwikkende stralen der heldere morgenzon, zij schijnt evenwel, en

{==113==} {>>pagina-aanduiding<<}
vervrolijkt de gansche natuur. De dauwdroppel schittert als eene heldere parel op het frissche groen der planten. Rustig en vergenoegd graast het vee in de weide. Geurige uitwasemingen vervullen de lucht. De vogel roept, kweelt, sluit of zingt vrolijk zijn loflied tot verheerlijking des Scheppers; en voor den mensch, die in hoogere verlichting naar den geest mag deelen, is het een feestelijk uur van stille verwondering en eerbiedige aanbidding.
Gelijk in de natuur, zoo is ook in de zedelijke wereld het licht wel altijd goed en nuttig; doch men maakt soms geen gebruik van hetzelve, en menschen, die gaarne in het donkere leven, of, misschien om zekere redenen, liefst in de schemering wandelen, schijnen de noodzakelijkheid van helder schijnend licht minder te gevoelen. Ik beschouw verlichting als iets goeds; maar op zichzelve maakt zij de menschen nog niet gelukkig, daar het weten zonder het doen weinig zal baten.
Doch, T.! de belangrijkheid der stof zoude mij te lang misschien bij één punt kunnen doen ophouden. Ik wilde in de tweede plaats spreken over beschaving.
II. Wat is eigenlijk beschaving? Dit woord, gelijk zoo vele andere, in de oorspronkelijke beteekenis weinig meer gebezigd, werd van uitwendige voorwerpen overgebragt op de zedelijke hoedanigheden van den mensch. De schaaf is een zeer nuttig werktuig. Het hout, dat wij noodig hebben tot onze woningen, tot huisraad en gereedschappen, wordt door de natuur voortgebragt, in zeer grooten overvloed; maar het is slechts ruwe bouwstof, die de bewerking eener bekwame hand noodig heeft, om tot het bedoelde nut te kunnen dienen. Wat nu gebeurt er bij het schaven? De oneffenheden worden weggenomen. Men maakt de oppervlakte glad. Men bevordert zekere overeenkomst en evenredigheid. Vraagt iemand naar de nuttigheid van het schaven, o! deze is groot en niet in twijfel te trekken. Zonder bewerking zouden wij weinig of geen gebruik van het ruwe hout hebben. Met de schaaf neemt men oneffenheden der oppervlakte weg, die voor het oog minder behagelijk, en bij aanraking voor de

{==114==} {>>pagina-aanduiding<<}
hand onaangenaam of welligt kwetsend zijn zouden. Hier wordt alzoo het nuttige vereenigd met het schoone; terwijl men door beschaving het ruwe voortbrengsel der natuur meer bruikbaar maakt. De hoedanigheid van het hout blijft echter dezelfde, het zij de werkman veel of weinig of geheel niet schaaft. Het glad maken der oppervlakte vermeerdert de deugdzaamheid der stof niet, en geeft geene innerlijke kracht, waar die ontbreekt. Daardoor kan men echter den nadeeligen invloed van buiten eenigermate weren, of verminderen althans. Zijn de ruwe oneffenheden weggenomen, lucht en vochtigheid, die bederf aanbrengen, zullen minder indringen. Ook glijdt alles ligter en gemakkelijker henen over eene gladde oppervlakte. Onmiskenbaar is derhalve de nuttigheid van het beschaven. Doch men zoude ook zoo veel kunnen wegschaven, dat er ten laatste slechts weinig overblijft, en de noodige kracht verloren gaat.
Passen wij dit nu toe op het menschelijk leven, zoo blijkt ons, wat in een' overdragtelijken zin beschaving is, en welke waarde dezelve heeft. De voortreffelijkheid van den mensch werd dikwijls hoog geroemd; en wij moeten dezelve erkennen, als wij zien op aanleg voor volmaking. Hij brengt sluimerende vermogens, die op ontwikkeling wachten, met zich ter wereld. Door opvoeding en onderwijs moet hij tot het doel van zijne bestemming geraken. Neigingen, begeerten, driften, die met zelfbehoud in verband staan, zijn het werk der natuur. Wat wordt er van den mensch, wanneer geene bekwame hand te zijner vorming werkzaam is? Hij heeft en behoudt zekere ruwheid, die hem minder bruikbaar voor de zamenleving maakt. Hem ontbreekt de geschiktheid, om naar omstandigheden zich te voegen en met zijne medemenschen behoorlijk om te gaan. Waar hij in aanraking komt, ontstaan ligt onaangename botsingen. Dus veroorzaakt hij aan anderen ongenoegen en ondervindt zelf verdriet, of is ten minste verstoken van vele aangenaamheden des levens. Beschaving, derhalve, is er noodig, om het ruwe weg te nemen, dat de mensch

{==115==} {>>pagina-aanduiding<<}
doorgaans heeft, die gewoon is, lust en begeerte te volgen, naar de aandoeningen van het oogenblik te handelen, geheel naar eigen zin, luim of grillige verkiezing zich te gedragen, en weinig acht te geven, wat aan anderen kan behagen of mishagen.
Men spreekt van beschaafde en onbeschaafde menschen, standen en volken. Zouden deze uitdrukkingen ook misschien al te onbepaald gebezigd worden en wel geheel vrij zijn van verwarring der begrippen? Waar menschen in maatschappij leven, wordt door opvoeding en onderwijs altijd eenige beschaving medegedeeld, hoe onbeduidend die dan ook zijn moge. Maar beschaving is eene betrekkelijke zaak, en kan grootelijks verschillen in aard, mate en uitgebreidheid. Van de eerste ruwheid der natuur tot aan de uiterste verfijning der kunst zijn zeer vele verscheidenheden. Wat bij den eenen voor beschaafdheid wordt gehouden, zal bij anderen voor een teeken van gebrek aan beschaving gelden. Komt gij in zekere kringen, en bewijst gij naar oud-vaderlandsche wijze de burgerlijke beleefdheid, men zal misschien u met bevreemding aanzien, terwijl zeker medelijden stilzwijgend schijnt te zeggen: Die mensch weet den toon den fijnere beschaafdheid nog niet. Maar zet u neder aan den eenvoudigen disch in geringeren stand, en verzuim hier, bij het begin en einde des maaltijds, den gewonen wensch te uiten, men zal deze nalatigheid geenszins voor een bewijs van fijne beschaving houden. Zoo zeer kan het oordeel der menschen verschillen over beschaafdheid en onbeschaafdheid. Is er dan geen vaste maatstaf, waarop wij ons in dezen mogen verlaten? Dit zal afhangen van de beteekenis, waarin wij het woord beschaving nemen. Daar is eene uitwendige welvoegelijkheid, die op stilzwijgende overeenkomst berust, en alzoo grootendeels van gewoonte afhangt. Van zekere aangenomene begrippen en gebruiken, van heerschende meeningen in dezen af te wijken, wordt voor onbeschaafdheid gehouden. Doch men kan ook van beschaving spreken in eenen meer zedelijken zin. Deze heeft hoogere waarde, vereischt zekere

{==116==} {>>pagina-aanduiding<<}
mate van kundigheden, kan zonder liefderijke gezindheid van een welwillend harte niet bestaan, maakt het breidelen der driften noodzakelijk, doet overwinning op de eigenliefde behalen, verbant grillige luimen, en bevordert in den omgang die bevallige deftigheid, die blijde stemming, die opgeruimde vergenoegdheid, die bekoorlijke zachtmoedigheid, zonder welke de gezellige verkeering geen duurzaam, waar genoegen kan opleveren.
Beschaving, M.H.! zoo wij het woord in de verhevenste beteekenis nemen, is derhalve geenszins aan rang of stand verbonden. In elken kring kan de mensch beschaafd of ook onbeschaafd zijn. Maar hetgene men gewoonlijk beschaving noemt, is iets uitwendigs, en staat met kennis of zedelijkheid weinig in verband. Niet ieder, die zich tot den beschaafden stand rekent, munt derhalve uit in ware beschaafdheid. Daar is ook overbeschaving in het menschelijk leven; eene gevaarlijke verfijning, die eindelijk alle kracht en degelijkheid zoude benemen. Gij kunt het hout zoo dun wegschaven, dat er niet meer overblijft, om tot uw oogmerk te dienen. Men moet wel onder het oog houden, dat de schaaf geene sterkte aanbrengt, maar alleen de oppervlakte glad maakt. Beschaving, die het uiterlijk voorkomen van den mensch aangenamer en bevalliger doet worden, heeft allezins waarde, doch is niet hoog te schatten, wanneer geene loffelijke hoedanigheden van verstand en hart daarmede gepaard gaan.
Dikwijls schijnt men iemands beschaafdheid te willen afmeten naar zijnen stand en kring van verkeering. Maar deze maatstaf is zeer bedriegelijk. Geeft acht op stille deugd; gij zult soms beschaving vinden, waar gij ze niet vermoedt. Daarentegen heerscht er bij zekere lieden, die gaarne zichzelven bij uitsluiting beschaafd noemen, weleens verregaande onbeschaafdheid, in zekere opzigten. Men ontmoet soms menschen van hoogeren stand, die er eene eer in schijnen te stellen, dat zij door ruwe taal en woeste manieren zich onderscheiden en doen opmerken. Zullen wij de zoodanigen voor beschaafd houden, omdat

{==117==} {>>pagina-aanduiding<<}
zij tot den zoogenaamden beschaafden stand behooren? Eere doen zij dezen stand zekerlijk niet aan.
Beschaving, die alleen in uiterlijkheden bestaat, heeft geringe waarde, en kan nadeelig zelfs worden, wanneer men te veel op die spiegelgladde oppervlakte tuurt en weinig acht geeft op wezenlijker eigenschappen. Al is het uitwendige volkomen fraai en effen, wat baat dit, wanneer inwendige deugdelijkheid ontbreekt? Naar het oordeel van sommigen moge hij of zij beschaafd heeten, die zekeren toon in de gesprekken weet na te volgen, en in houding en gebaren, in gang en kleeding zekere vormen in acht te nemen; men late zich niet misleiden door bedriegelijke vertooning: ware beschaafdheid moet gepaard gaan met loffelijke hoedanigheden van verstand en hart. Verlichting en beschaving zijn alleen te waarderen, naar mate dezelve in verband staan met veredeling. En hierover wilde ik in de derde plaats nog spreken.
III. Wat veredeling is, zal wel niet moeijelijk te begrijpen zijn, als men acht geeft op zedelijke hoedanigheden. Van menschen sprekende, noemen wij die genen edel, welke door deugdzame gezindheid en voortreffelijke handelwijze zich onderscheiden van velen hunner natuurgenooten. Adel der ziel is daarom geheel iets anders, dan adeldom in een' staatkundigen zin. Deze wordt door stoute wapenfeiten, door vorstengunst, door geld, of ook, even als het geld, bij erfenis door geboorte verkregen. Doch, al verbindt men zekere burgerlijke voorregten en onderscheidingen met dezelve, niet ieder evenwel, die den naam van edelman draagt, is een edel man, wanneer het op zedelijkheid aankomt; en zedelijkheid moet immers de grond zijn van ware en duurzame achting.
Veredeling als noodzakelijk beschouwende, onderstel ik bij den mensch vatbaarheid voor zedelijke volmaking, maar tevens onvolkomenheid in meerdere of mindere mate. Verheven moge zijn aanleg wezen, dierlijk is het begin van zijn bestaan op aarde. De mensch heeft neigingen en begeerten, eer hij derzelver betamelijkheid of onbetamelijkheid kan beoordeelen. Besesvan zedelijkheid

{==118==} {>>pagina-aanduiding<<}
komt later, en ontwikkelt zich langzaam. Dan zijn gewoonlijk reeds deze en gene kwade hebbelijkheden gevestigd. Opmerking, nadenken, onderwijs kunnen veel nut aanbrengen. Een verward of donker gevoel maakt allengs meer en meer plaatse voor helderheid van begrippen. Daar gaat licht op voor den geest. Vele dingen beginnen zich anders te vertoonen. Men leert vragen, waarom of waartoe iets is of zijn moet. Zoo ontstaat verstandelijke verlichting - zoo neemt dezelve toe, en stelt ons in de gelegenheid, om beter naar behooren te oordeelen over onszelven en over alles, wat tot ons betrekking heeft.
Maar deze verlichting des verstands is nog geene veredeling des harten. Iemand kan in velerlei wetenschap vorderingen gemaakt hebben, en nogtans in zedelijkheid verre ten achtere zijn bij anderen, die minder uitgebreide kennis bezitten. Dit verschijnsel is niet vreemd in de wereld, en zeker eene der oorzaken, waarom sommigen met zoo veel bedenkelijkheid van verlichting spreken, en anderen dezelve als nadeelig of verderfelijk zelfs aangemerkt willen hebben. Maar ieder, die opregt genoeg is, om onpartijdig te spreken, zal moeten erkennen, dat het altijd beter is, te zien, dan niet te kunnen zien, wat er wordt vereischt, en wat er werkelijk plaatse vindt. Wie zoude ooit gebrek aan kennis verkieslijk houden boven eene ruime mate van kundigheden? Onwetendheid is gewoonlijk eene oorzaak van dwaling. Die den regten weg weet, ja, die kan ook van denzelven afwijken. Dit gebeurt dàn vooral, wanneer iemand op eenigen afstand een begeerlijk voorwerp meent te ontdekken, en, zonder acht te geven, waar hij zijne schreden rigt, een bijpad inslaat, om tot het doel van zijn verlangen te geraken. Had hij echter alles behoorlijk in het licht beschouwd, hij zoude opgemerkt hebben, dat hij gevaar en verderf te gemoet snelde.
Het licht, waardoor aanschouwelijk wordt, hetgene voor uwen voet is, kan wel niet nadeelig zijn; doch sluit gij uwe oogen voor het schijnsel der zon, of wendt

{==119==} {>>pagina-aanduiding<<}
gij uw gezigt naar elders, gij zelf zijt in dit geval te beschuldigen - het licht blijft goed en nuttig.
Zoodanig is ook de betrekking tusschen verlichting des verstands en veredeling des harten. Zal iemand zich verbeteren, hij moet eerst zijne gebreken kennen. Wetende, wat er ontbreekt aan zijne zedelijke vorming, wordt hij echter nog geenszins door onwillekeurige aandrift der natuur tot het goede bepaald. Neen, hij moet acht geven, opmerken, nadenken. Zoo vindt hij drangredenen, die veelvermogende kracht hebben ter beveiliging voor verkeerdheden. Het onderscheid tusschen zedelijk goed en kwaad vertoont zich dan steeds helderder voor zijnen geest. Hij ziet de beminnelijkheid van het eene, en de hatelijkheid van het andere. Hij kan niet nalaten, belang in de deugd te stellen. Hij gevoelt zich tevens opgewekt, om, naar eigene overtuiging, volgens de eeuwige en onveranderlijke wet der zedelijkheid te handelen. Doch ondervinding leert hem bezwaren en gevaren kennen, die het vervullen van pligt soms moeijelijk maken. De aandoenlijkheid zijner zinnelijke natuur is groot. Betrekkingen en omstandigheden des levens hebben veelvermogenden invloed. Al wil de mensch dan ook ernstiglijk het goede, hij bezwijkt ligt voor verzoekingen, en blijft niet altijd volkomen getrouw aan de beginselen van zedelijkheid. Maar ziet hij op het eigenlijk doel des levens, en verlangt hij aan zijne bestemming te beantwoorden, zoo zal hij pogingen ten goede telkens hervatten, en door aanhoudend streven allengskens vorderen in zedelijke volmaking, gelijk het kind door vallen en opstaan moet leeren, met vasteren tred te wandelen. Hij bekomt van tijd tot tijd alzoo meer sterkte in goede beginselen. Hij oefent zich, om over neigingen, begeerten en driften heerschappij te verkrijgen. Hij zoekt de dingen steeds in het ware licht te beschouwen, en hoe meer hij alles van nabij beziet, des te beter leert hij zich verheffen boven den verleidenden invloed van schijn en veranderlijke omstandigheden. Zoo wordt de zedelijke aanleg van den mensch ontwikkeld. Daar komt meer en meer liefelijke
overeen-
{==120==} {>>pagina-aanduiding<<}
stemming in zijn geheele bestaan. Onvermoeid pogen heeft veredeling ten gevolge; en in voortreffelijkheid boven natuurgenooten munt hij het meeste uit, die het voordeeligst zich onderscheidt door zuivere zedelijkheid en het verste vordert in eigene volmaking.
Verlichting des verstands moge dan niet altijd veredeling des harten ten gevolge hebben, als hulpmiddel staat de eene toch in naauw verband tot de andere. Kan ook edele gezindheid bij eene geringere mate van kennis plaatse vinden, vermeerdering van kundigheden, met goeden wil gepaard, zal geen nadeel doen, maar wel aansporingen tot deugd te meer opleveren. Alwie derhalve op verlichting roem wilde dragen en in veredeling geen belang stellen, die zoude of eigene onkunde, of dwaasheid, of een bedorven hart verraden, en de goede zaak meer benadeelen, dan bevorderen.
Gelijk verlichting hulpmiddel tot veredeling zijn moet, zoo meen ik ware beschaving als gevolg te mogen aanmerken. Niet altijd, echter, is dit kennelijk aan het uitwendig voorkomen der menschen. Gij zoudt u zeer bedriegen, wanneer gij de gesteldheid des harten wildet beoordeelen naar datgene, wat men gewoonlijk beschaafdheid noemt in de wereld. De Atheners, weleer zoo beroemd om de fijnere beschaving hunner zeden, waren vergaderd, om schouwspelen te zien. Een oud man, een hunner medeburgers, kwam in hun midden, en kon geene zitplaats meer vinden. Men liet den grijsaard een' geruimen tijd zoeken, of hij nog ergens zoude kunnen zitten. Geen beschaafd Athener bewees den ouderdom eere. Eindelijk naderde hij ter plaatse, waar juist Spartanen gezeten waren. De vreemdelingen hadden den naam, dat zij in beschaafdheid verre ten achtere waren bij hunne naburen. Doch oordeelt over beider handelwijze. De Spartanen, eerbied voor den ouderdom betoonende, staan terstond op, en bieden den ouden man eene zitplaats aan. De Atheners beschouwen de daad met verwondering, geven door handgeklap hunne goedkeuring te kennen, en bewijzen, dat zij het zedelijk goede weten

{==121==} {>>pagina-aanduiding<<}
te onderscheiden. Wie legde hier edele gezindheid aan den dag? wie gaf blijk van ware beschaving?
Verschijnselen van dezen aard zoude men welligt ook heden ten dage nog kunnen opmerken. Uitwendige beschaving hangt grootendeels af van opvoeding, gewoonte, en verkeering met menschen. Bewoners van groote steden hebben in dit opzigt veel vooruit boven dorpelingen en over het veld verspreide landlieden. Maar is de zedelijkheid ook deswege zoo veel te grooter? Dit volgt niet altijd en niet noodzakelijk. On er eene ruwe oppervlakte kan iets goeds, iets voortreffelijks verborgen zijn. Een mensch van onbeschaafd voorkomen heeft soms een edel harte; terwijl een ander, die op verliehting of beschaving roemt, niet handelt naar loffelijke beginselen. Dit geval vindt ligtelijk plaatse, wanneer men te veel waarde hecht aan uiterlijkheden en zich toelegt op overdrevene versijning, die nadeelig wordt voor zuiverheid van beginselen. Om zoodanig kwaad te vermijden, vormde een dweepend wijsgeer, j.j. rousseau, een hersenschimmig stelsel van opvoeding, dat onuitvoerbaar is, en ook grootelijks zijne nadeelen zou hebben, zoo iemand het in werking wilde brengen. Beschaving is geenszins te verachten; doch dezelve moet gepaard gaan met veredelde gezindheid, en gevolg zijn van zedelijke beginselen. Braafheid van karakter moge plaats kunnen hebben, ook wanneer het uiterlijk voorkomen van den mensch ongunstig is, het goede, vereenigd met bevalligheid, zal des te meer behagen in het algemeen. Verfijning zonder degelijkheid moet voor nutteloos, ja ook voor nadeelig gehouden worden. Men meent iets te hebben, en grijpt naar bedriegelijken schijn. Veredeling zij en blijve steeds hoofdzaak. Men beschouwe verlichting en beschaving altijd in verband met zedelijkheid. Daar is eene onderlinge betrekking tusschen dezelven. De eene helpt en bevordert de andere. Niemand scheide dan, hetgene gepaard moet gaan. Het licht der waarheid bestrale ons allen. Lust ten goede vervulle ieders harte, en drijve gedurig aan, om pogingen te doen ter bereiking van het

{==122==} {>>pagina-aanduiding<<}
verheven doel des levens. En zoo worde veredelde gezindheid meer en meer kennelijk aan ware beschaving en aangename zeden.

Heelkundige waarneming, omtrent eene darmzakbreuk. Door G.W. Tops, Heel- en Vroedmeester te Breda.

Den 15 Julij 1827 werd ik door den Heer schröder, Heelmeester te Baal-Hertog, verzocht, 's anderendaags met zijn Ed. mij te laten vinden in het dorp Chaam, ten einde daar te consulteren over den persoon, genaamd koornmans. Ik bevond den lijder een man te zijn van omtrent 60 jaren, van een zenuw-galachtig temperament. Sedert 14 dagen hadden de ontlastingen van faeces opgehouden. Gedurende dien tijd was hij door den Heelmeester van Chaam, den Heer desmarets, behandeld: warme pappen waren op de breuk aangelegd; clysmata had men geappliceerd; men had beproefd, de deelen door taxis binnen te brengen. De lijder was in een' staat van verregaande verzwakking; de pols klein, zamengetrokken en snel; de oogen stonden flaauw; er bestond facies Hippocratica, (zamentrekking der aangezigtsspieren.) De buik was opgezet en gespannen, en zeer pijnlijk op de betasting; de breuk zelve zeer gespannen, zonder echter in dien graad pijnlijk te zijn; een krampachtige hik en galbrakingen hadden reeds plaats. Ik deed eenige pogingen tot de terugbrenging, zonder hierin te slagen, en oordeelde, dat deze verschijnselen moesten worden toegeschreven aan de ophooping der drekstoffen, te meer, daar het mij voorkwam, dat de liesring in staat van verwijding was, en deze dus geene mechanische beklemming daarstelde, maar er plaatselijke aangroeijingen des darms met de omliggende deelen konden plaats hebben. Daar de inbrenging der breuk onmogelijk was, de opgegevene toevallen een dringend gevaar aanduidden, en ik overtuigd was, dat zeer spoedig de ont-
{==123==} {>>pagina-aanduiding<<}
steking van het buikvlies en darmkanaal konde plaats grijpen, en dus alle draling schadelijk was; zoo besloot ik, de deelen bloot te leggen, om langs dien weg de oorzaak der toevallen op te sporen, en, indien het kon, oezelve weg te ruimen. Ik maakte dus
eene insnijding in de bekleedselen, welke de breuk bedekten, en deed ze van een' duim boven den annulus (buikring) tot het middendeel van het scrotum, in eene schuinsche rigting, van den buiten- naar den binnenkant der breuk. Ik maakte voorzigtig de huid van de onderliggende deelen los; de breukzak was geheel met dezelve vereenigd; bij het openen van dezen ontlastte zich geen waterachtig vocht; de darm nu blootliggende, vertoonde zich deze zonder merkelijke ontsteking, maar was door een' celwijswevigen band, welke er dwars over lag, in eene soort van plaatselijke beklemming; de breuk scheen hierdoor in een boven- en onderdeel verdeeld te worden. Deze celachtige band werd door mij met omzigtigheid weggenomen, hopende ik hierdoor de oorzaak der toevallen te doen ophouden, te meer, daar eene merkelijke ontspanning der breukdeelen er het gevolg van was; andere celachtige banden, welke eene onderlinge aaneengroeijing des darms en des breukzaks bewerkt hadden, werden door mij weggenomen. De aangroeijing in den omtrek van den annulus was zoo sterk, dat de tusschenbrenging eener gegroefde sonde niet bewerkstelligd kon worden; trouwens de opsnijding van dien peesring beschouwden wij als onnoodig, daar dezelve geene beklemming daarstelde, en de aangroeijingen en het volumen der breuk alle terugbrenging zouden belet hebben; ook waren de darmen, in de buikholte bevat, zoo sterk gespannen, dat men uitwendig den boog des karteldarms in zijnen omvang kon zien liggen; de buikholte zou derhalve geene plaats vergund hebben aan dat gedeelte van het darmkanaal, dat reeds sedert lang zich daar buiten bevonden had. Welligt had ik, alvorens tot deze operatie over te gaan, nog het aanwenden der ijskonde bevochtigingen op de breuk beproefd, en eene onthouding van alle vaste spijzen, alsmede laxantia,

{==124==} {>>pagina-aanduiding<<}
voorgeschreven, welke behandeling in die gevallen, waar de ophooping der drekstoffen als oorzaak der toevallen wordt beschouwd, meermalen door Heelkundigen wordt aangeraden; doch daar onze lijder zeer zwak was, en alles aanduidde, dat men met grond moest vreezen, dat zich spoedig ontsteking en versterving kon opdoen, zoo was het plaatselijk onderzoek der deelen hoogst noodzakelijk. Mij nu van de onmogelijkheid der inbrenging verzekerd hebbende, trachtte ik door de volgende behandeling de ontlasting der drekstoffen te bevorderen. Ik verzocht den Heelmeester van Chaam, den lijder viermaal 's daags een clysma te appliceren, zamengesteld uit acht oncen aftreksel van Roomsche chamomillen, een half once Engelsch zout, een once lijnolie; den onderbuik liet ik bevochtigen met eene oplossing van ammoniak-zout in water, om den motus peristalticus (wormswijze beweging van het darmkanaal) op te wekken; den omtrek der breuk liet ik met een afkooksel van heemstwortel nat houden. Na aangelegd verband, nam ik afscheid van den lijder, hem hoop op herstel inboezemende.
Den 20 Julij ontving ik van mijn' Collega schröder de tijding, dat onze lijder wel gerust, en dat hij eenige bouillon had gebruikt, welke niet door braking was uitgeworpen; dat na het vierde lavement eenige drekstoffen zich ontlast hadden, en de krachten des lijders zich schenen te herstellen: dit een en ander werd door ons als goede voorteekens opgenomen.
Dan, den 23sten werd ik wederom in consult gevraagd, en vond den lijder, wat de krachten belangt, als vóór de operatie, doch den pols sneller, den buik in den hoogsten graad van spanning en harder op het gevoel, den doortogt der faeces nog gestremd; de beterschap was dus slechts momentaneel geweest. De Heeren schröder en desmarets stemden mij toe, dat de lijder zich in het allerdringendst gevaar bevond. Ik oordeelde, dat de vorige plaats gehad hebbende ontlasting door dat gedeelte van het darmkanaal, dat zich onder de breuk bevond, was opgeleverd; de doorloop der faeces moest her-
{==125==} {>>pagina-aanduiding<<}
steld worden; hiertoe was de eenige ons overgeblevene weg het daarstellen van eene drekfistel in de breuk zelve; dit konde ik te veiliger ondernemen, daar de darm met de zaadstreng en onderliggende deelen door aangroeijing was vereenigd, en de terugtrekking des darms in de buikholte zoo wel, als de uitstorting van faeces in de holligheid hierdoor belet werd. Na dit een en ander overwogen te hebben, maakte ik eene insnijding in de lengte des darms van een' halven duim lengte, hopende, dat hierdoor de ontlasting der drekstoffen zou plaats hebben, en alzoo den lijder uit zijn' gevaarvollen toestand te redden; doch mijne verwachting werd hier door een buitengewoon verschijnsel te leur gesteld, doordien de geopende darm geheel was ontaard; deszelfs rokken waren vleezig geworden; deszelfs holligheid was bijna geheel vernietigd, zoodat zich noch drekstoffen noch gazdeelen ontlastten. Ik beproefde, om langs de gemaakte opening, met eene sonde, tot een gezond gedeelte des darms, dat drekstoffen bevatte, door te dringen, en deze stoffen eenen uitgang te bezorgen; dan, door de vernaauwing des darms werd ik hierin belet. Ik moest dus vreezen, den lijder te zullen verliezen. Immers, daar ik jong Praktizijn was, konde ik, om des hagchelijken uitslags wille, hier geenszins het
voetspoor van den Franschen Heelkundige litre volgen, die, in een bijna dergelijk geval, in de buikspieren zelve eene insnijding maakte, de colon opende, deze in de gemaakte wonde vasthechtte, en alzoo eene anus artificialis daarstelde. Ik meende dus, mijne werkdadige hulp hiertoe te moeten bepalen. Ik vulde de gemaakte opening des darms met zacht pluksel op, verzocht de bijzijnde Heelmeesters, deze open te houden, van wege de zich steeds in den onderbuik bevindende luchtstoffen, welke zich trachtten in evenwigt te stellen met de buitenlucht; de aandrang hiervan kon de faeces naar de opening toestuwen en zoo ontlasting bevorderen. Om tot dit doel mede te werken, schreef ik een zach laxeermiddel voor, bestaande uit de fructus tamarindor. en de sulphas sodae, als ook het toedienen van herhaal-
{==126==} {>>pagina-aanduiding<<}
de lavementen. Hoezeer mij deze behandeling voorkwam geheel naar de regelen der kunst ingerigt te zijn, vreesde ik echter mijnen lijder te zullen verliezen, indien niet de natuur hare wondervolle krachten op de eene of andere wijze gebruikte. Immers plaatselijke versterving kon zich opdoen, even als bij een' Fuselier van het 36 Bat. N.M., welken ik in 1816 dagelijks verbond, onder opzigt van den Heer de mees, Chirurgijn Majoor in het Militaire Hospitaal te Breda. Gemelde Fuselier had niet in tijds kunnen geopereerd worden; de versterving nam, over eene aanmerkelijke uitgestrektheid, hand over hand toe; drekstoffen en wormen ontlastten zich dagelijks door de wonde, en, buiten verwachting van den grooten brugmans zelven, sloot deze wonde langzamerhand, en herstelde zich de loop der drekstoffen langs den natuurlijken weg. Vier jaren daarna zag ik dezen man te Brussel geheel hersteld, zonder eenige hindernis overgehouden te hebben. Doch, daar in het onderhavig geval de darm
geheel gesloten was, moest er een andere weg door de natuur ingeslagen worden; en mijn plan was, indien ik den lijder verloor, het lijk te onderzoeken, en te zien, welke verschijnselen zich in den onderbuik opdeden.
Den 28 Julij ontving ik, tot mijn groot genoegen, de tijding, dat onze patiënt ontlasting langs den natuurlijken weg had gehad van zeer verharde drekstoffen; dat de buik thans minder pijnlijk en gespannen was; dat de galbrakingen ophielden, en er dus veel hoop op herstel was. De lijder werd echter zeer door opzetting van winden gekweld, en hiertegen was een geneesmiddel voorgeschreven; de wonde droeg sterk; de lijder bleef nog altijd zwak; hierom werden hem goede bouillons en wijn toegediend, welke tot zijn herstel allernoodzakelijkst waren.
Eindelijk, den 16 Augustus 1827, zag ik voor het laatst den lijder. De wonde was bijna gesloten; de doortogt der drekstoffen hersteld; door de verettering en de werking der opslurpende vaten waren de breukdeelen meer dan drie vierde in volumen verminderd, en de lijder zal wederom in staat zijn, zijn gewoon werk te verrigten.

{==127==} {>>pagina-aanduiding<<}

Over de vraag: hoe heeft de natuur de gemeenschap hersteld tusschen het bovendeel des darmkanaals en dat gedeelte, hetwelk zich onder de breuk bevond, daar toch dat gedeelte, hetwelk in de breukdeelen was bevat, hiervoor verloren was? kan men theoretische gissingen maken; doch dezelve kan niet dan na het overlijden van den man stellig uitgemaakt worden.




De Vereenigde Staten van Noord-Amerika. Door den Burggraaf De Chateaubriand.

De Vereenigde Staten bieden den opmerker een hoogst belangrijk schouwtooneel. Onder het genot van burgerlijke en godsdienstige vrijheid neemt de bevolking zeer sterk toe. De vorderingen in kunsten en wetenschappen worden steeds grooter. Ongelukkigen, die het land hunner geboorte verlieten, om armoede of onderdrukking te ontwijken, vonden in Amerika een veilig verblijf, en bragten derwaarts herinneringen over uit het werelddeel, van waar zij verhuisden. Namen van plaatsen, die weleer in Europa beroemd waren, of het nog zijn, werden aldaar gegeven aan oorden, steden of dorpen, waar de nieuwe bewoners zich vestigden. Zoo wilde men in levendig aandenken houden, wat belangrijk was in de Geschiedenis, of dierbaar, uit hoofde van vroegere betrekkingen. Men vond gaarne iets weder, waarbij men dingen van vorige dagen zich kon herinneren.
Doch er is in de Vereenigde Staten bijna geen gewest, hetwelk niet eene stad, een dorp of gehucht heeft, waardoor de naam van washington wordt vereeuwigd. Welk eene treffende eenstemmigheid eens dankbaren volks in het betoonen van hulde aan verdiensten!
De rivier de Ohio besproeit thans vier staten, Kentucky, Ohio, Indiana en Illinois. Dertig afgevaardigden worden door deze gewesten ter algemeene vergadering gezonden. Virginië en Tenessee strekken zich op twee punten tot aan de Ohio uit, aan welker oevers

{==128==} {>>pagina-aanduiding<<}
men honderd een-en-negentig graafschappen en tweehonderd-en-acht steden telt. Thans wordt een kanaal gegraven, dat in drie jaren voltooid moet zijn, en den stroom zelfs voor groote schepen bevaarbaar zal maken tot aan Pittsburg, hetgeen tot nu toe, wegens watervallen, niet mogelijk was.
Drieëndertig groote wegen loopen er van Washington, de hoofdstad, gelijk eertijds de Romeinsche wegen van Rome, en voeren, langs veelvuldige zijtakken, naar alle punten in de Vereenigde Staten. Dezelve hebben, te zamen genomen, eene lengte van vijfentwintigduizend zevenhonderd zeven-en-veertig mijlen. Deze wegen gaan door streken, die vóór korten tijd nog woest waren, doch thans behouwd en bewoond zijn. Op de meeste vindt men rijdende posten. Geregelde postwagens brengen u, voor een' bepaalden prijs, van de eene plaats naar de andere. Men begeeft zich thans op zoodanig rijtuig naar de Ohio, of naar den waterval van de Niagara, werwaarts men, slechts weinige jaren geleden, zich moest laten geleiden door een' Indiaanschen gids of tolk. Zijwegen hebben gemeenschap met de hoofdwegen, en bieden insgelijks goede gelegenheid aan tot geschikte vervoering. De middelen hiertoe zijn meestal tweederlei; want, daar overal meren en rivieren gevonden worden, kan men ook te water reizen, hetzij dan met roeischuiten en zeilschepen, of met stoombooten.
Stoombooten varen er geregeld van Boston en Nieuw-York op Nieuw-Orleans. Ook zijn er aangelegd op Kanada, de meren Ontario, Erie, Michigan en Champlain; wateren, waarop men, vóór dertig jaren, naauwelijks eenige praauwen van wilden zag.
De stoombooten dienen in de Vereenigde Staten niet alleen ten nutte van den koophandel en tot gemak der reizigers; men gebruikt ze ook tot verdediging des lands: eenige vaartuigen van deze soort, zeer groot van bouw, aan den mond der rivieren geplaatst, voorzien met kanonnen en kokend water, gelijken naar hedendaagsche vestingen en tevens naar kasteelen der middeleeuwen.
Bij de hoofdwegen, ter lengte van vijfentwintigduizend

{==129==} {>>pagina-aanduiding<<}
zevenhonderd zeven-en-veertig mijlen, moet men nog voegen eene uitgestrektheid van vierhonderd-en-negentien gewestelijke wegen, en die van achtenvijftigduizend eenhonderd zeven-en-dertig mijlen vaarwater, dat vooral door de menigte kanalen wordt vermeerderd. Het kanaal van Middlesex vereenigt de haven van Boston met de rivier Merrimack. Het kanaal Champlain bewerkt de gemeenschap van dit meer met de wateren van Kanada. Het kanaal Erie, of dat van Nieuw-York, verbindt het meer Erie met den Atlantischen Oceaan. De kanalen Sautee, Chesapeake en Albemarle behooren tot de slaten Carolina en Virginië. Daar breede rivieren, in verschillende rigtingen stroomende, en in de meren of zeeën uitloopende, ter plaatse, waar zij ontspringen, niet ver van elkander verwijderd zijn, is derzelver onderlinge vereeniging zeer wel tot stand te brengen. Reeds kan men langs vijf verschillende wegen zich naar den Stillen Oceaan begeven; één derzelven loopt door Spaansch grondgebied.
Eene wet van het Congres, in 1825, beveelt het daarstellen van een' militairen post aan de Orego. De Amerikanen, die eene vastigheid aan de Columbia hebben, dringen alzoo door tot aan de Zuidzee, tusschen Engelsch, Russisch en Spaansch Amerika, door eenen aardgordel van nagenoeg zes graden breedte.
Eene natuurlijke beperking, echter, zal het uitbreiden der volkplantingen vooreerst beletten. De bosschen worden, ten westen en noorden van de Missouri, vervangen door onmetelijke vlakten, of steppen, die geen' enkelen boom hebben en geheel woest liggen. Hier schijnt de ontginning te moeten ophouden, ofschoon er gras in overvloed groeit. Dit groene Arabië moet den volkplantelingen tot doortogt dienen, om aan de rotsachtige bergen en in Nieuw-Mexico te komen. Hetzelve zal de Vereenigde Staten der Atlantische zee scheiden van de Vereenigde Staten der Zuidzee, gelijk in de oude wereld ook woestijnen de vruchtbare landen van elkander scheiden. Een Amerikaan heeft den voorslag gedaan, om voor zijne rekening eenen grooten weg met ijzeren

{==130==} {>>pagina-aanduiding<<}
sporen aan te leggen, van St. Louis aan de Missisippi tot aan den mond van de Columbia, op voorwaarde, dat men hem, langs de geheele uitgestrektheid van dezen weg, den grond aan beide oevers, ter breedte van tien mijlen, daarvoor zoude afstaan; doch het plan tot eene zoo reusachtige onderneming is niet aangenomen.
Ten jare 1789 waren er slechts vijf-en-zeventig posthuizen in de Vereenigde Staten; thans beloopt het getal boven de vijfduizend. Van 1790 tot 1795 werden dezelve van vijf-en-zeventig tot op vierhonderd drie-en-vijftig vermeerderd; in 1800 beliep het aantal negenhonderd-en-drie; in 1805, vijftienhonderd acht-en-vijftig; in 1810, tweeduizend driehonderd; in 1815, drieduizend; in 1817, drieduizend vierhonderd negen-en-vijftig; in 1820, vierduizend-en-dertig; in 1825, omtrent vijfduizend vijfhonderd.
Brieven en andere papieren van aanbelang worden verzonden met brievenposten, die in één etmaal ongeveer honderdvijftig (Eng.) mijlen afleggen. Voor plaatsen, niet aan den grooten weg gelegen, zijn postboden te paard en te voet. - Eene groote linie van posterijen strekt zich uit van Auson, in den staat van Maine, over Washington, tot aan Nashville, in den staat van Tenessee; een afstand van veertienhonderd acht-en-veertig mijlen. Een dergelijke loopt er van Highgate, in den staat van Vermont, tot aan St. Maria, in Georgië; een afstand van dertienhonderd negen-en-zestig mijlen. De herbergen zijn goed en zindelijk, ja eenige zelfs voortreffelijk.
In de staten van de Ohio en van Indiana, op het grondgebied van Michigan, Missouri en der Arkansas, in de staten van Louisiana, Missisippi en Alabama, zijn kantoren gevestigd, die van landswege grond verkoopen. Men meent, dat er nog wel meer dan honderdvijftig millioenen morgen lands, voor bebouwing geschikt, woest liggen, zonder den grond der uitgestrekte bosschen mede te rekenen. Men schat dezelve op ongeveer een milliard en vijfhonderd millioenen dollars, en dus elken akker, dooreengeslagen, op 10 dollars; inderdaad eene zeer gematigde berekening.

{==131==} {>>pagina-aanduiding<<}

Er zijn in de Noordelijke staten vijfentwintig militaire posten, en tweeëntwintig in de Zuidelijke.
In 1790 bedroeg de bevolking der Vereenigde Staten drie millioen negenhonderd negen-en-twintigduizend inwoners; in 1800 was het getal vijf millioen driehonderden-vijfduizend; in 1810, zeven millioen tweehonderd negen-en-dertigduizend; in 1820, negen millioen zeshonderd-en-negenduizend. Bij deze bevolking moet men een millioen vijfhonderd een-en-dertigduizend slaven rekenen (*). Dus is de bevolking der Vereenigde Staten, van 1790 tot 1820, elk tiental jaren vijf-en-dertig personen op de honderd toegenomen. Reeds zijn er zes van de tien jaren verloopen, die met 1830 moeten eindigen, op welk tijdstip het aantal der bewoners waarschijnlijk tusschen de twaalf en dertien millioenen zal bedragen. Zoo nu de bevolking in dezelfde evenredigheid steeds blijft vermeerderen, zal men in 1855 meer dan vijf-en-twintig millioenen zielen, en in 1880 reeds over de vijftig tellen.
In 1821 werd uit de Vereenigde Staten aan inlandsche en vreemde voortbrengselen uitgevoerd voor eene som van 64,974,382 dollars; ten zelfden jare beliepen de inkomsten van den lande 14,264,000 dollars, en de ontvangst overtrof de uitgaven 3,334,826 dollars. Te dien tijde was de openbare schuld verminderd tot op 89,204,236 dollars.
Het leger is soms op honderdduizend man gebragt geworden. Elf linieschepen, negen fregatten, vijftig oorlogschepen van verschillende grootte maken de zeemagt der Vereenigde Staten uit.
In het burgerlijke en godsdienstige heerscht er volkomene vrijheid. Ieder burger is gehouden, tot eenig Christelijk kerkgenootschap te behooren. Geen eerdienst wordt overigens boven andere bevoorregt. Ieder kan zijne eigene overtuiging in het doen van belijdenis volgen. De

{==132==} {>>pagina-aanduiding<<}
Katholijken breiden zich zeer uit in de staten van het Westen.
Al ware het ook, dat de van staatswege openbaar gemaakte opgaven in de Vereenigde Staten vergroot zijn geworden door den volkshoogmoed, daar zou evenwel in de geheele gesteldheid der dingen goed en voordeel genoeg overblijven, dat allezins onze bewondering verdiende.
Om dit verwonderlijk tafereel te voltooijen, moet men zich steden voorstellen, als Boston, Nieuw-York, Philadelphia, Baltimore, Savannah, Nieuw-Orleans, des nachts fraai verlicht, vol paarden en rijtuigen, en alle de genietingen der weelde aanbiedende, welke door duizenden schepen in derzelver havens aangebragt worden. Men denke bovendien aan die meren van Kanada, vóór weinige jaren nog zoo eenzaam, en thans bedekt met fregatten, korvetten, kotters, kleinere schepen en stoombooten, die, benevens de praauwen en booten der Indianen, in menigte daar elkander kruisen, gelijk de zware schepen en galeijen in de wateren van den Bosphorus te midden der pinken, sloepen en andere roeivaartuigen. Tempels en huizen, verfraaid door pilaren van Grieksche bouworde, verheffen zich aan de boorden van die rivieren, waar onlangs nog bosschen het eenige sieraad der wildernis uitmaakten. Bovendien zijn er openbare leerscholen opgerigt en belangrijke instellingen ter bevordering van de wetenschappen gemaakt in plaatsen, waar voorheen woeste onkunde heerschte. Nuttige kennis wordt er meer en meer verspreid. Menschen van allerlei godsdienstbelijdenis en van de strijdigste gevoelens leven in vrede met elkander, en werken gemeenschappelijk, ter ontwikkeling des verstands en ter verbetering des menschelijken geslachts. Zoodanig zijn de wonderen der vrijheid!
De kostelijkste schat, welken het vierde werelddeel in zijnen boezem bevat, is de Vrijheid. Deze mijn heeft onmetelijke rijkdommen; ieder volk kan er uit delven. De vertegenwoordigende volksregering in de Vereenigde Staten is een der belangrijkste staatkundige verschijnselen in

{==133==} {>>pagina-aanduiding<<}
de wereld. Van tweederlei aard kan de burgerlijke vrijheid zijn. De eene behoort aan de kindschheid der volken; zij is eene dochter der zeden en der dapperheid: zoodanig was de vrijheid der vroegste Grieken en Romeinen, gelijk ook die der wilden van Amerika. De andere wordt tijdens den ouderdom der volken geboren, en is de dochter van verlichting en rede. In de Vereenigde Staten wordt thans deze vrijheid gevonden, welke de vrijheid van den Indiaan vervangt. Gelukkig land, waar men, in den loop van nog geene drie eeuwen, van de eene tot de andere als van zelve is overgegaan! Niet langer dan acht jaren duurde de worsteling.
Eindelijk: de bevolking der Vereenigde Staten beslaat nog geen achttiende gedeelte van derzelver grondgebied. De Amerikanen wonen nog, als 't ware, in eenzaamheid. Nog langen tijd zullen hunne wildernissen hunne zeden, en zal hunne verlichting hunne vrijheid zijn.

Iets, betreffende de Nederlandsche zeereizigers, Willem Barentz en Cornelis Matelief, den Jongen.

Het is bij de lezing der nu uitgekomene belangrijke, door het Utrechtsch Genootschap bekroonde, Verhandeling van de Heeren r.g. bennet en j. van wijk, r.z., over de Nederlandsche ontdekkingen in Amerika, Australië enz., dat mij de volgende opmerkingen voorkwamen, die wel van geen het minste gewigt zijn voor de daarbij behandelde stof, maar echter welligt nog waardig, om door dit letterkundig tijdschrift te worden medegedeeld. De eene betreft den genoeg bekenden willem barentz, bij den eersten reistogt naar het Noorden, in 1594, Kommandeur op het schip de Mercurius van Amsterdam, bij den tweeden, in 1595, Schipper op het schip de Windhond, mede van Amsterdam, en, na het uitstaan van de grootste moeijelijkheden en gevaren, op de terugreis joverleden. Het is vreemd, dat men (immers zoo veel mij bekend is) geen belang schijnt gesteld te hebben in de plaats, waar die man, zoo zeer door tijdgenooten en nakomelingschap, naar verdiensten, geroemd, van daan was,

{==134==} {>>pagina-aanduiding<<}
't geen men anders wel omtrent zoodanig iemand gewoon is op te merken. In de voorzeide Verhandeling is daarvan niet opzettelijk gemeld; in het Kort Verhael van d' eerste Schipvaert, getogen uyt het Journael van gerrit de veer, leest men: ‘Op 't schip van Amsterdam is stuurman geweest willem barentz van der Schellingh, borger derzelver stadt, bij hem hebbende een Schellinger visschersjacht;’ en in de voorgemelde Verhandeling, gelijk mede bevorens in die van Prossssor moll, over eenige vroegere zeetogten der Nederlanders, wordt hij ‘willem barentz van Ter Schelling’ genoemd. Men zou mitsdien daaruit opmaken, dat hij, schoon naderhand burger der stad Amsterdam, geboren was op het eiland Ter Schelling; doch zulks wordt wedersproken door het getuigenis van jacobus revius (in Daventria illustrata, pag. 537); hetgeen door 's mans gezag alléén geloof zou verdienen, maar ook wordt ondersteund door de betrekking, die hij te kennen geeft op hem gehad te hebben. ‘Bernardus Heyingius Daventriensis avunculus meus,’ (zegt hij) ‘qui, cum prima Hollandorum classe Indias orientales petierat, in reditu navi, cui a Mauritio nomen erat, praefectus, subitanea morte obiit,’ voorts in zijnen lof uitweidende; - zoo vindt men dan ook in de Korte Chronyke der stadt Deventer, door a. moonen, (1714) bl. 140: ‘Anno 1595. 26 Julij is Barent Heink van Deventer, Kapitein op het schip Mauritius, die met de eerste schepen uit Hollant naer Oostindië was gevaeren, in de
herwaertskomste overleden.’ - Hoe zeer nu beiden zich in den naam van het schip vergissen, en hem niet willem barentz noemen, schijnt het toch buiten bedenking, dat zij geenen anderen bedoeld hebben, en hij zoude dus niet van Ter Schelling, maar van Deventer askomstig zijn; en dat die stad te dier tijd een zoo bekwaam en moedig zeeman heeft voortgebragt, zal niet bevreemden, wanneer men mag gelooven, 't geen in de Beschrijving van Deventer, door g. sylvanus, achter voorzeide Chronyke geplaatst, (bl. 18) op of omtrent het jaar 1580 verhaald wordt, dat het voornaam bedrijf van de burgers van Deventer was de koophandel, dien zij wijd en zijd, in allerhande waren, ook naar Bergen en verder in Noorwegen, voortzetteden.
De andere opmerking betreft cornelis matelief, den Jongen. Ook hij is genoeg bekend. In de meergenoemde

{==135==} {>>pagina-aanduiding<<}
Verhandeling wordt hij, bl. 167, en in die van Professor moll, bl. 118, met lof vermeld. Hij voer in 1605 uit naar de Oostindiën met eene vloot van elf schepen, waaronder een genaamd Erasmus, duidelijk genoeg de betrekking op Rotterdam aanduidende. Het verhaal zijner reize vindt men uitvoerig in het werk: Begin en voortgang der Oostindische Compagnie, 1646, 2de Deel, No. 13; en bijzonder van zijne onderhandelingen op de reede van Malacca met den Koning van Johor in 1606, bl. 13 en volg., en daaruit overgenomen in het Vaderlandsch Woordenboek. In Holland in 1608 teruggekomen, had hij onder anderen medegebragt een Arabisch handschrist. Er is te Rotterdam eene kleine, bijna vergetene verzameling van oude boeken, die in eene kamer aan de groote of St. Laurens-kerk bewaard wordt, van welke in 1814 een Catalogus in druk is uitgegeven. Aan deze zoogenaamde librarie schonk matelief dat medegebragte handschrift, hetwelk op den Catalogus, onder de manuscripta, No. 3, pag. 24, dus vermeld wordt: ‘Coranus Arabice quem nautarcha Matelief Junior huc attulit 1600’ (1608) ‘desunt multa.’ Vóór in hetzelve leest men, met de hand geschreven, aldus: ‘Anno 1606. is desen Alcoran den 20 Julij voor Malacca den heer Admirael Matelief de Jonghe van den Bisschop van Johor op sijn ernstich aenhauden geschonken, waermede hij, met victorie ende goede gesontheyt wederom door des Heeren genade thuys gekomen sijnde, deze librarie van Rotterdam vereert heeft.’ - Over de waarde of onwaarde van dat gedeelte van een Arabisch handschrift van den Koran zou best een der Hoogleeraren in de Oostersche talen
kunnen oordeelen, tot wier kennis hetzelve misschien nog niet gekomen is, daar gemelde librarie denkelijk zelden wordt bezocht en bij weinigen bekend is. - Volgens de Beschrijving van Rotterdam uit de handschriften van j. kortebrand (bl. 100) is de Admiraal cornelis matelief, de Jonge, in de St. Laurens- of groote kerk begraven.

W.C.A.


{==136==} {>>pagina-aanduiding<<}

De jongste uren en laatste gewaarwordingen van een' ter dood veroordeelden.

(Een echt Verhaal.)

Allerzeldzaamst mag wel het verhaal geacht worden, dat wij hier onzen lezeren willen mededeelen, als behelzende de gewaarwordingen, tot het einde toe, eens Engelschmans, om begane schriftvervalsching tot den strop verwezen, en, na de werkelijke voltrekking van het vonnis, in het oogenblik, dat men gereed stond het vermeende lijk aan de ontleedkunde te onderwerpen, weder bijgekomen; waarna men hem de gelegenheid verschafte, om zich naar Amerika in te schepen. Een Amerikaansch dagblad deelt het eigenhandig verhaal mede, welks voornamen inhoud wij zullen overnemen; terwijl wij vertrouwen, dat de bewustheid der gelukkige uitkomst zijns lots den gevoeligen lezer, gelijk onszelven, bij voorraad zal schadeloos stellen voor het akelige, hetwelk dit in zijne soort eenig geval natuurlijk met zich brengt.
De lijder vermeldt vooraf de bijzonderheden zijner gevangenneming, zijne gevangenis zelve in Newgate, het vonnis, over hem in de Assises van Old Bailey, in 1826, geveld; en hier begint de ontwikkeling van alwat hij ondervond, van zijne veroordeeling tot zijne teregtstelling. De trapswijze verdooving van alle zedelijke denkbeelden; de zinnelijke gewaarwordingen, in kracht en helderheid toenemende, naar gelange de zielsvermogens afnamen; het schier volstrekte onvermogen, om zich tot godsdienstige gedachten te verheffen, - ziet daar wat ons inzonderheid trof in dit verhaal. Nadat de gevangene zijn jongste onderhoud met elizabeth clare, een meisje, aan hetwelk hij zeer verkleefd was, heeft geschilderd, gaat hij, wien wij van nu af zelf zullen laten spreken, zonder iets in den stijl of in de bewoordingen te veranderen, dus voort:
‘Het was 4 ure in den namiddag, toen elizabeth mij verliet; en, toen zij weg was, scheen het mij toe, dat al, wat ik op deze wereld nog te doen had, was verrigt. Ik zou gewenscht hebben, toen daar ter plaatse en in het eigenste uur te sterven; ik had de laatste daad mijns levens, en de bitterste van alle, volbragt. Maar, naar gelange de avond viel, werd mijn kerker kouder en vochtiger; en het was een sombere en mistige avond; en ik had vuur noch licht, hoewel

{==137==} {>>pagina-aanduiding<<}
het in Januarij was, noch deksel genoeg, om mij te verwarmen; en mijne geestkracht verzwakte trapswijze; en mijn hart bezweek onder de ellende en naarheid van alwat mij omringde; en van lieverlede (want hetgene ik thans schrijf moet strikte waarheid zijn) begon de gedachte aan elizabeth, en wat er van haar zou worden, plaats te maken voor het gevoel van mijnen eigen' toestand. Ik weet niet, hoe het bijkwam; maar het was nu eerst, dat mijn geest volkomen het vonnis bevatte, dat ik binnen weinige uren stond te ondergaan; en, toen ik daarop doordacht, greep mij een ontzettende schrik aan, alsof mijn doodvonnis mij werd voorgelezen, en alsof ik tot duslange niet werkelijk en stellig had geweten, dat ik sterven moest.
Sinds 24 uren had ik niets gegeten. Er was spijze voorhanden, welke een medelijdend man, die mij bezocht had, mij van zijne eigene tafel had toegeschikt; maar ik kon er niet van proeven, en, als ik dezelve beschouwde, maakten zonderlinge gedachten zich meester van mijn denkvermogen. De spijze was uitgezocht, en dus geenszins zoo als gevangenen die erlangen; en zij was mij gezonden, omdat ik des anderen daags sterven moest! En ik dacht aan de beesten des velds, aan de vogelen des hemels, die men mest voor de slagtbank. Ik gevoel, dat mijne gedachten niet zoodanig waren, als dezelve in zulke oogenblikken behoorden te zijn; ik geloof, dat mijn hoofd rondliep. Eene soort van dof gegons, gelijk aan dat der bijen, suisde aan mijne ooren, waarvan ik mij niet konde ontslaan; en, hoewel het stikdonker was, vlogen af en aan lichtvonken voor mijne oogen, en ik kon mij niets meer te binnenbrengen. Ik beproefde mijne gebeden op te zeggen; maar ik kon mij niets anders dan dit of dat woord herinneren, en het kwam mij voor, dat die woorden zoo vele Godslasteringen waren, die ik uitsloeg. Ik weet niet, wat ik sprak; ik kan mijzelven geene rekenschap geven van hetgene ik toen zeide. Maar eensklaps dacht mij, dat al die schrik ijdel en noodeloos was, en dat ik daar ter plaatse niet behoefde te blijven, om er den dood af te wachten. En ik sprong in eens op, vloog naar het tralievenster van mijn hok, en klemde mij aan hetzelve vast met zulk eene kracht, dat ik ze krom boog; want ik gevoelde in mij leeuwenkracht. Vervolgens beproefde ik met mijne handen ieder deel van het slot mijner kerkerdeur, en zette mijn' schouder tegen de deur zelve, hoewel ik wist, dat zij met

{==138==} {>>pagina-aanduiding<<}
ijzer beslagen, en zwaarder was, dan die eener kerk; en ik tastte langs de muren, en tot in de schuilhoeken van mijn kot, hoewel ik zeer wel wist, zoo ik bij mijne zinnen was geweest, dat alles hechte steen was, drie voet dik, en dat, zelfs zoo ik door eene spleet konde dringen, kleiner dan het oog eener naald, ik geen de minste kans had van behoud. Te midden van alle deze worstelingen werd ik aangetast van eene magteloosheid, alsof ik opium had ingenomen, en ik had naauwelijks krachts genoeg, om, al waggelend, de plek te bereiken, waar mijn leger stond. Ik viel er op neder, en ik denk, dat ik eene flaauwte kreeg. Maar dit duurde niet lang; want mijn hoofd draaide, en mijn verblijf scheen mij toe, mede te draaijen. En ik droomde, tusschen waken en slapen, dat het middernacht was, en dat elizabeth terugkwam, gelijk zij mij beloofd had, maar dat men weigerde, haar toe te laten. Het scheen mij toe, dat er eene digte ineeuw viel, en de straten daarmede geheel, als met een wit laken, bedekt waren; en ik zag haar dood in de sneeuw liggen, te midden der duisternisse, aan de poort des kerkers. Toen ik tot mijzelven kwam, worstelde ik, en hijgde naar adem. Na verloop van eenige minuten hoorde ik de klok der kerk 10 ure slaan, en ontwaarde, dat ik gedroomd had.
De aalmoezenier der gevangenis trad binnen, zonder dat ik om hem had gezonden. Hij vermaande mij plegtig, niet meer te denken aan de zorgen en moeiten dezer wereld, maar mijne gedachten te wenden naar de toekomende, en te trachten mijne ziel met den Hemel te verzoenen, in de hope, dat mijne zonden, schoon groot, mij zouden worden vergeven, indien ze mij opregt berouwden. Toen hij was heengegaan, vond ik mij, voor eenige oogenblikken, eenigzins bemoedigd. Ik rigtte mij wederom op in mijn bed, en deed mijn uiterste best, om mij met mijzelven bezig te houden, en mij te bereiden voor mijn naderend lot. Ik bragt mij voor den geest, dat ik, in allen gevalle, slechts weinige uren meer te leven had; dat er geene hoop voor mij bestond in dit leven; dat het voor 't minst betaamde, op eene waardige en mannelijke wijze te sterven. Vervolgens trachtte ik mij te herinneren alwat ik had hooren zeggen over de straf van het hangen; dat het slechts een lijden was van een oogenblik; dat het weinig of geen smart veroorzaakte; dat het het levensbeginsel oogenblikkelijk vernietigde; en daarop ging ik over tot wel twintig andere vreemde denkbeelden. Allengs-
{==139==} {>>pagina-aanduiding<<}
kens begon mijn hoofd weder in de war te geraken, en andermaal om te dolen. Ik bragt mijne handen aan mijne keel, en neep die sterk, om de gewaarwording van het wurgen te beproeven. Vervolgens betastte ik mijne armen, op de plaatsen, waar het touw dezelve moest binden; ik voelde het omslaan en het leggen van elken knoop, tot dat het wel stijf was toegehaald; ik voelde mij ook de handen vastbinden: maar, wat mij het meeste afgrijzen verwekte, was de voorstelling, dat de witte muts over mijne oogen en mijne aangezigt werd getrokken. Zoo ik dit konde ontgaan, dacht mij al het overige niet zoo verschrikkelijk! Te midden dezer voorstellingen vermeesterde eene algemeene verdooving van lieverlede mijne ledematen. De bedwelming, welke ik onderging, werd gevolgd van eene zware gevoelloosheid, welke het lijden,
door mijne denkbeelden verwekt, verminderde, hoewel ik nog voortging te denken. De kerkklok sloeg middernacht. Ik had besef van den klank; maar dezelve kwam verward tot mij, als door verscheidene geslotene deuren, of van een' grooten afstand. Van tijd tot tijd zag ik de voorwerpen, welke in mijne ziel ronddwaalden, al minder en minder duidelijk, voorts slechts ten deele, tot dat zij geheelenal verdwenen. Ik sliep in.
Ik sliep in! en ik sliep door, tot ..... een uur vóór de teregtstelling! - Het was 7 ure in den morgen, wanneer een slag op de deur van mijn hok mij wekte. Ik hoorde het gerucht, als in een' droom, eenige sekonden vóór dat ik volkomen wakker werd; en mijne eerste gewaarwording was die der gemelijkheid van een' zwaar vermoeiden, wien men overhaast wekt. Ik was moede, en ik wilde nog meer slapen. Eene minuut later werden de buitengrendels mijner gevangenis weggeschoven; een portier trad binnen, met eene kleine lamp, gevolgd van den cipier en den aalmoezenier. Ik ligtte het hoofd op; eene rilling, even als een elektrieke schok, of als eene dompeling in een ijsbad, doorvloog mijn gansche ligchaam. Een oogwenk was genoeg. De slaap was verdreven, even of ik niet geslapen had, en nooit meer slapen zou! Ik gevoelde mijnen toestand. “R***,” zeide de cipier tot mij, met eene zachte, maar vaste stem, “het is tijd, dat gij opstaat.” De aalmoezenier vroeg mij, hoe ik den nacht gesleten had, en noodigde mij, zich met hem te vereenigen in den gebede. Ik rigtte mij op, en bleef zitten op den rand van mijne legerstede. Mijne tanden klapperden, en mijne

{==140==} {>>pagina-aanduiding<<}
kniën sloegen, onwillekeurig, tegen elkander. Het was nog niet volkomen dag; en, daar de deur van mijn hok openbleef, kon ik van daar op de kleine bestrate binnenplaats zien: de lucht was dik en somber, en het regende zacht, maar aanhoudend. “Het is ruim half 8, R***,” zeide de cipier. Ik verzamelde mijne krachten, om te verzoeken, dat men mij tot het laatste oogenblik wilde alleen laten. Ik had nog 30 minuten te leven.
Ik poogde nog iets te zeggen of te vragen, toen de cipier heenging; maar ik kon de woorden niet uitspreken; mijne tong kleefde aan het gehemelte: ik was het spraakvermogen kwijt; ik deed twee geweldige pogingen, maar vergeefs; ik kon niets uitbrengen. Toen zij vertrokken waren, bleef ik ter zelfde plaatse op mijn bed zitten. Ik was verstijfd van koude, waarschijnlijk door den slaap, en door de ontwende buitenlucht, welke in mijnen kerker was gedrongen; en ik wikkelde mij, om zoo te spreken, in mijzelven, om warm te worden, de armen over mijne borst geslagen, met hangend hoofd, en bevende door alle leden. Mijn ligchaam scheen mij van eene ondragelijke zwaarte te zijn, welke ik buiten staat was op te heffen of te bewegen. De dag brak meer en meer door, schoon dof en geelachtig, en het licht drong trapswijze in mijn hok, mij de vochtige muren en den zwarten steenen vloer vertoonende; en (hoe vreemd zulks zijn moge) ik kon niet nalaten, deze nietsbeduidende dingen op te merken, hoewel de dood mij elk oogenblik verbeidde. Ik sloeg de lamp gade, welke de portier op den grond had nedergezet, en die flaauw brandde, met eene lange pit, gedrukt en bijkans verstikt door de koude en ongezonde lucht; en ik dacht daarbij, (in dit oogenblik!) dat zij sedert den vorigen avond niet was opgehaald. En ik bekeek het kale en beijzelde behang van het ijzeren veldbed, op hetwelk ik gezeten was; en de geweldig groote koppen der spijkers, waarmede de deur van mijn hok was beslagen; en de woorden, op de wanden geschreven door andere gevangenen. Ik voelde mij den pols; hij was zoo zwak, dat ik de slagen naauwelijks tellen kon. Het was mij niet mogelijk, in spijt van alle mijne pogingen, het zoo ver te brengen, om het gevoel op te wekken, dat ik ging sterven. Te midden van dien zelfstrijd hoorde ik de kapelklok aanvangen te slaan; en ik dacht: “Heer! heb medelijden met mij, ongelukkige!” - Dat kon toch nog geen kwartier vóór 8 ure zijn.....! Het
uurwerk sloeg kwartier vóór 8 ure..... voorslag..... 8 ure!

{==141==} {>>pagina-aanduiding<<}

Zij waren in mijnen kerker, vóór dat ik hen gewaar werd. Zij vonden mij ter zelfde plaatse, in dezelfde houding, zoo als zij mij verlaten hadden.
Hetgeen mij nu nog te vermelden overblijft, is niet veel: mijne herinneringen zijn zeer klaar, tot aan dit oogenblik toe; maar op verre na zoo klaar niet, omtrent hetgene thans volgt. Ik zal echter niets verhalen, dan hetgene ik zeer wel weet. Ik herinner mij zeer goed, dat ik mijnen kerker verliet, om naar de groote zaal te gaan. Twee mannen, klein en gerimpeld, in het zwart gekleed, ondersteunden mij. Ik weet, dat ik poogde op te staan, toen ik den cipier met die mannen zag inkomen; maar dat ik zulks niet vermogt.
In de groote zaal bevonden zich alreeds de twee ongelukkigen, die met mij hun vonnis moesten ondergaan. Armen en handen waren hun op den rug vastgebonden, en zij lagen op eene bank, wachtende tot dat ik gereed zou zijn. Een magere grijsaard, met witte en weinige haren, las overluid voor een van hen; hij kwam naar mij toe, en zeide iets tot mij..... “dat wij elkander moesten omhelzen,” geloof ik; want ik verstond het niet regt.
De moeijelijkste zaak voor mij was thans, mij op de been te houden. Ik had gedacht, dat dit oogenblikken van razernij en vertwijfeling zouden zijn, en ik ondervond niets dergelijks, maar alleen eene zwakte, alsof het hart mij ontzonk, en alsof de grond zelf, waarop ik stond, onder mij wegzakte. Ik kon niet dan een teeken geven aan den grijsaard met het witte haar van mij met rust te laten: er kwam iemand tusschenbeiden, die hem wegzond. Thans had men gedaan met mij armen en handen te binden. Ik hoorde iemand, half luid, tot den aalmoezenier zeggen, dat alles gereed was!..... Zoo als wij de zaal verlieten, bragt een der in het zwart gekleede mannen een glas water aan mijne lippen; maar ik kon niet slikken.
Wij begonnen nu den togt door de lange gewelfde gangen, die uit de groote zaal naar het schavot leiden. Ik zag de lampen, die nog brandden, daar het daglicht hier nooit doordringt; ik hoorde het haastig klokluiden, en de zware stem van den aalmoezenier, lezende, terwijl hij voor ons uit ging: “Ik ben de opstanding en het leven, zegt de Heer; wie in mij gelooft, zal leven, al ware hij ook gestorven.” En: “Als de wormen mijne huid zullen doorknaagd hebben, zal ik uit mijn vleesch God aanschouwen.”

{==142==} {>>pagina-aanduiding<<}

Dit was de lijkdienst, de gebeden voor zulken, die in het graf liggen, onbewegelijk, dood, opgezegd voor ons, die nog ons beweegden en leefden! Nog eenmaal gevoelde ik, dat ik leefde; en dit was het laatste oogenblik van volkomene zelsbewustheid, dat ik had. Ik voelde den schielijken overgang uit deze onderaardsche, door lampen verlichte, en in dit saizoen warme, benaauwde gangen naar de opene stellaadje en de trappen van het schavot; en ik zag de ontzettende volksmenigte, die de gansche straat beneden mij als in het zwart kleurde, de vensters der huizen en winkels aan de overzijde opgepropt met aanschouwers, tot de vierde verdieping. Ik zag de gemelde kerk in de verte, midden door den gelen nevel, en hoorde het luiden van hare klok. Ik herinner mij den bewolkten hemel, den nevelachtigen morgenstond, de vochtigheid van het schavot, den ontzaggelijken zwarten klomp van gebouwen, den kerker zelf, die zich ter zijde verhief, en zijne schaduw op ons scheen te werpen, de frissche en koude koelte, die, toen ik buiten kwam, op mijn gelaat speelde. Ik zie nog heden alles; het ijsselijk verschiet staat nog in zijn geheel voor mij: het schavot, de regen, de gedaante der volksmenigte, het volk, klimmende op de daken, de rook der schoorsteenen, die langzaam om dezelve heen zweefde, de karren, vol vrouwen, op het plein der herberg daar tegenover, het zacht en dof gemompel, uit den verzamelden hoop opgaande, toen wij verschenen. Nimmer zag ik zoo vele voorwerpen te gelijk, zoo klaar en duidelijk, dan in dien éénen oogopslag; maar het was van korten duur.
Te rekenen van dien oogopslag, van dat oogenblik, was alwat thans volgde niets voor mij. De gebeden van den aalmoezenier, het vasthechten van den noodlottigen strik, de muts, die mij zoo veel angst had gekost, in 't kort, mijne teregtstelling en mijn dood, hebben geenerlei herinnering bij mij achtergelaten; en, zoo ik niet zeker ware, dat dit alles was gebeurd, zou ik er geen het minste gevoel van hebben. Ik heb sedert in de Couranten de bijzonderheden gelezen van mijn gedrag op het schavot. Men zegt daar, dat ik mij mannelijk en kloekmoedig heb gedragen; dat ik zonder veel doodsangsten scheen te sterven; dat ik geene tegenweer heb geboden. Welke moeite ik gedaan heb, om mij eene enkele dezer omstandigheden te binnen te brengen, het heeft mij niet willen gelukken. Alle mijne herinneringen nemen een einde met het gezigt van het schavot en de straat. Hetgene, voor mij, on-
{==143==} {>>pagina-aanduiding<<}
middellijk schijnt te volgen, is mijn ontwaken uit een' diepen slaap. Ik bevond mij in eene kamer, op een bed, waarnevens een man stond, die, toen ik de oogen opende, mij oplettend aanzag. Reeds had ik alle mijne vermogens hernomen, vóór ik nog aaneengeschakeld kon spreken. Ik meende, dat ik kwijtschelding van straf had verworven, dat men mij van het schavot had weggedragen, en dat ik in eene flaauwte was gevallen. Toen ik de waarheid der zake vernam, dacht mij eene donkere voorstelling, als van een' droom, te ontwaren, dat ik mij op eene vreemde plaats had bevonden, naakt uitgestrekt, en een aantal zich bewegende gedaanten rondom mij; maar dit denkbeeld vertoonde zich volstrekt niet aan mijnen geest, dan nadat men mij had kenbaar gemaakt, wat er met mij was gebeurd, en waarvan het mij niet vrijstaat meer te zeggen.’




Verslag van het wedervaren eens schips, bestemd, om, in den grooten waterval der Niagara, ten schouwspel te verstrekken.

Op Zaturdag, den 8 September l.l., ten drie ure in den namiddag, werd de groote en sterkgebouwde schooner, Michigan, van 136 tonnen, te Buffalo aan den stroom en den val der Niagara prijs gegeven. Een aantal gegoede bewoners der beide oevers van dezelve hadden zich vereenigd tot aankoop van dit schip, om het (waarlijk zeldzaam en grillig) genoegen te smaken, van zich en hunnen vrienden een schouwspel te verschaffen, welks luister en grootheid bezwaarlijk door eenige verbinding van kunst en natuur in eenig ander werelddeel zou kunnen worden geëvenaard. Alle de vensters en andere openingen van de Michigan werden zorgvuldig gesloten tegen het indringen des waters. Men was van gevoelen, dat, wanneer het schip behouden door den maalstroom geraakte, en onbeschadigd het begin van den val bij het zoogenaamde hoefijzer bereikte, het den loodregten sprong van 160 voet, zonder te verbrijzelen, zou kunnen wederstaan, daar de kom, in welke het dan nederstortte, 5 à 600 voet diepte heeft, en deszelfs vlottende kracht het genoeg zou opheffen, om niet op de rotsen in dien afgrond te verpletteren. Door booten werd het schip op sleeptouw genomen, en nabij den eersten maalstroom gebragt, om het-
{==144==} {>>pagina-aanduiding<<}
zelve de geschiktste rigting te geven. Op het verdek werden onderscheidene sterkgespierde dieren, als twee beeren, een buffel, een hond, een paar katten enz., geplaatst. De herbergen in de nabijheid van den waterval waren zoo volgepropt, dat schier overal een duim gronds, om zoo te spreken, eene bekwame slaapplaats werd geacht. Ongeveer ten twee ure vernam men het geroep: ‘Het komt! het komt!’ en, na verloop van nog een half uur, bereikte het schip inderdaad de eerste draaikolk. Het helde zeer sterk, viel op zijde, en verloor mast en stengen, waarna het zich weêr oprigtte. Door het verlies van den mast bekwam het van nieuws zijn evenwigt, en werd zijwaarts
af naar den tweeden maalstroom heengedreven, waar het stootte en eene minuut lang vastzat; terwijl het scheen, alsof de elementen hunne laatste en geweldigste krachten inspanden, om het over denzelven heen te voeren. Het lag nu geheel op zijde, werd met water gevuld, rigtte zich evenwel weder op, en dreef verder. De beeren verlieten thans het schip, en zwommen naar den oever, waar men hen opving, naar de herberg bragt, en voor vijf dollars het stuk verkocht. Ook de buffel sprong in den stroom; maar, zich naar den waterval wendende, werd hij door denzelven in den afgrond geslingerd, en door een op zijnen rug nederstortend stuk houts gedood. Wat van de overige dieren geworden zij, is niet bekend. Nadat het schip de tweede draaikolk was doorgekomen, werd het geheel van achteren naar voren omgeworpen, in welken toestand het met den waterval nederstortte, ongeveer op de helft van zijne vaart de kiel verbrijzeld werd, en binnen weinige sekonden geheel verpletterd was. Men berekent, dat om en bij de 50,000 aanschouwers bij dit ontzettend tooneel tegenwoordig waren.

De godsdienst der zoogenaamde beschaafde wereld, een mengsel van heidendom, mohamedismus en valsche wijsgeerte. (*)

(Uit het Hoogduitsch.)

In staten, hoedanige de Duitsche zijn, waar men wijsgeerte

{==145==} {>>pagina-aanduiding<<}
als den grondslag der wetenschappen beschouwt, moest, zou men denken, het licht dezer wijsheid, zoo niet tot de lagere standen, althans tot alle zoogenaamde beschaafde kringen lang zijn doorgedrongen. Bij Christelijke volken, hoedanige de Duitsche zijn, sedert omtrent duizend jaren bekeerd, sedert de hervorming tot een' hoogeren trap van Evangeliekennis verheven, - bij zoodanige volken moest, zou men meenen, de Godsdienst van jezus, zoo niet in alle harten, ten minste op het verstand van alle zoogenaamde beschaafde lieden werkzaam geworden, althans zoo veel hebben te weeg gebragt, dat er onder hen geen spoor meer bestond van bijgeloof, noch zoodanig ongeloof, als zelfs aan Gods voorzienigheid en liefde twijfelt. - Verre vandaar! De Godsdienst der beschaafden (der lieden naar de wereld) is veeleer, in dit 27ste jaar der negentiende eeuw na christus' geboorte, nog immer een bont mengsel van Heidendom, Mohamedismus en valsche Wijsgeerte, waarmede de dunne grond van het godsdienstig onderwijs vóór de belijdenis overgestreken is.
Hooren wij eerst, wie en wat hun god zij. - Zijn naam is Hemel. ‘Dat weet de Hemel; de Hemel heeft het anders gewild; de Hemel heeft mij een goed man beschoren; wij wenschen hem den zegen des Hemels; heden ontnam mij de Hemel mijne lieve vrouw.’ Slechts onder deze firma mag het Hoogste Wezen in fatsoenlijk en welopgevoed gezelschap worden gedacht. De uitdrukking Voorzienigheid is na deze de gangbaarste, doch riekt reeds naar bigotterij; geestelijken alleen kunnen dezelve, zonder verwijt van fijnheid, veel bezigen. God te zeggen, is slechts voor het misbruik geoorloofd, als eens eene naald op den grond valt, een glas gebroken wordt, of men elkander een' trek speelt; doch in vollen ernst van god te spreken, gaat althans voor een vergrijp tegen den goeden toon, zoo niet voor eene absurditeit.

{==146==} {>>pagina-aanduiding<<}
Een deel van het gezelschap keert zich in den beginne tot den man, die zich daaraan schuldig maakt, doch wendt zich spoedig met een spottend of beklagend lachje weêr af; want het is klaar, dat of huichelarij of onnoozelheid de grond is. Slechts in één geval bezondigt men zich, door gebruik van het woord god, niet tegen de beschaafde zeden; wanneer men, namelijk, met een' geestelijke spreekt. Het is overeenkomstig de beleefdheid, met een' buitenman over den landbouw, met een' koopman over den handel, met een' regtsgeleerde van pleidooijen te spreken; daarom mag men ook met een' geestelijke van god spreken, en zelfs christus noemen, hetgeen anders dol zou zijn.
Dat de Godheid der beschaafde lieden Hemel heet, heeft een' dieper' zin. Zij heeft inderdaad geen' anderen zetel en schouwplaats harer werken, dan den luchtkring. Het is mogelijk, dat zij ook zon, maan en sterren gemaakt hebbe; maar men hoort daarvan niet, zelfs niet wanneer er iets buitengewoons aan den hemel plaats heeft. Eene komeet, eene eklips wordt waargenomen en beoordeeld, zonder dat men aan een' Schepper denkt. Maar in het weder wordt eene Godheid opgemerkt: zij veroorzaakt vriezen en dauwen, regen en zonneschijn, overstrooming en storm. ‘De Hemel heeft onze reis tot water gemaakt. De landman vergaart den zegen des Hemels in zijne schuren. De Hemel was ons gunstig: wij hadden goeden wind en eene snelle vaart. De Hemel haalde ons eene streep door de rekening: de rivier was buiten hare oevers getreden en vol ijs.’ In eenige gevallen van deze soort veroorlooft men zich zelfs onzen lieven Heer te zeggen, zonder daarmede nogtans iets meer, dan den jupiter der Heidenen, den god (of Heer) der luchten, aan te duiden.
Bij den aanmerkelijken afstand des hemels van de aarde, gelooft niemand, dat de Godheid zich om iets anders bekommert, dan de meer geweldige bewegingen in de natuur en het meest algemeene in de menschenwereld. Donder, aarobevingen, orkanen behooren tot haar gebied; doch op het bijzondere leven der menschen kent men haar geenen invloed toe. Wat zich hier scheidt of vereenigt, verheft of daalt, in elkander wart of ontwikkelt, wat tot welzijn van het geheel of iemand in het bijzonder gewerkt of tegengearbeid wordt, daarvan mag zij wel het noodige weten, maar heeft er volstrekt geen deel aan. Geneest iemand van eene

{==147==} {>>pagina-aanduiding<<}
zware krankheid, zoo noemt hij zijnen arts als den eenigen helper, en zegt: ‘Dien heb ik mijn leven te danken.’ Sticht iemand eene algemeen nuttige inrigting, zoo houdt men dezelve voor het werk zijner wijsheid en magt; en mislukt zij daarna, zoo wordt zulks aan zijne onvoorzigtigheid of de boosheid zijner vijanden toegeschreven. Aan een hooger bestuur denkt men niet.
In eene zonderlinge vermenging hiermede vertoont zich het vrij algemeen verbreide geloof aan eene onwederroepelijke bepaling der menschelijke lotgevallen door een blind noodlot. Voor den krijgsmansstand, namelijk, houdt men hetzelve onontbeerlijk; deze kon niet dapper vechten, was hij niet overtuigd, dat geen kogel treffen kan, dan de voor ieder gegotene, en dat deze met geen wapen af te keeren is. Niet dwazer is de Janitsaar, die zich zonder eenige voorzorg, met blinde woede, den vijand tegenwerpt; niet onnoozeler de Turksche knaap, die zich gerust op het leger zijns aan de pest kranken vaders nederiegt.
Volgens het boven gestelde kan ook de vraag niet wel te pas komen, of god iets van den mensch vordert, en of deze te bedenken heeft, wat Genen welbehagelijk zou kunnen zijn. Bij de opvoeding wacht men er zich wel voor, op gods gebod te wijzen. ‘Wat moeten de menschen wel zeggen, als gij zoo loopt?’ zegt men aan den morsigen knaap; - ‘wat zouden de lieden denken, als ik u vandaag reeds weêr daarheen liet gaan?’ aan het dansgrage meisje. Het oordeel der menschen, niet gods heilige wil, staat bovenaan, onder de drijfveren tot het goede en onder de waarschuwingen tegen het kwade. Wie is derhalve goed? Die, met eene gladde oppervlakkigheid, anderen weet voorbij te streven, zonder iemand te kwetsen. Welke is de hoogste roem, ten aanzien van zedelijke goedheid? ‘Hij doet geen kind kwaad; nooit hoort men een boos woord van hem; dien wilde ik wel eens zien, wien hij ten vijand heeft.’ Wie daarentegen is slecht? Slechts hij, die steelt, valsch speelt, of openlijk bedriegt. En wat jongeling is nog rein? Die vrij gebleven is van onnatuurlijken wellust. Dat reeds de lust zondig is, dat zelfs door blikken overspel kan bedreven worden, daaraan denkt niemand. Zelfs ontuchtige bedrijven worden slechts als kleine mispassen aangezien; eene gestrengere beoordeeling grijpt dàn alleen plaats, wanneer de openbare welvoegelijkheid gekwetst wordt.

{==148==} {>>pagina-aanduiding<<}

Het valt intusschen niet te loochenen, dat menigeenen nog een indruk van het eerste onderwijs is bijgebleven, die hem zegt, dat god een deugdzaam leven verlangt. Men verzwijgt dit dan ook niet, maar voegt er, op goed Mohamedaansch, bij: ‘Wij hebben eenen barmhartigen god. Ik doe mijn' pligt, en ben met mijzelven tevreden. Zondaren zijn wij allen, en niemand is zoodanig als hij behoorde. Maar god kan en zal ook van den zwakken mensch geene volkomene deugd verlangen, en vergeeft, wat wij in overijling begaan.’
Den met zoo menschelijke bekrompenheid gedachten god laat zich natuurlijk geen vertrouwen schenken. Gij wilt de reis ter zee, naar eene verafgelegene stad, aan de landreize voortrekken; men herinnert u de gevaren derzelve, en gij beroept u op den bijstand van god, op wien gij vertrouwt. Nu vraagt men u met een' medelijdenden glimlach, ‘of god dan uwentwege de stormen zal bezweren, die in zijn wereldplan liggen opgesloten?’ Het wordt avond, eer gij van eenen lieven vriend in zijn huis scheiden kunt; gij hebt nog een' uren langen, eenzamen weg voor u, door de maan slechts flaauw verlicht. Evenwel wilt gij voort, en zegt vol vrolijk vertrouwen: ‘God zal met mij zijn.’ - ‘Dit is tot daar aan toe,’ antwoordt men u; ‘maar het is toch wezenlijke vermetelheid, te gelooven, dat god om u wonderen doen en den arm des booswichts verlammen zal, die op u loert.’ - Het schrikkelijkste vertoont zich dit gebrek aan vertrouwen in nood en lijden. Ik wil eene weduwe troosten, die geene mogelijkheid tot onderhoud en verzorging harer kinderen ziet; ik noem haar, daar bloedverwanten en vrienden bijstand weigeren, god, als den Vader van weduwen en weezen, en dat men nooit het zaad der opregten gebrek zag lijden. ‘Ja, dat is waar,’ antwoordt mij de bedrukte; ‘maar dat is ook het eenige.’ Elke andere troost zou haar derhalve meer welkom zijn, en die uit god is slechts eene armelijke noodhulp. Doch eene andere wijst ook dezen troost af, en verklaart rondelijk, in de aankondiging des doods van haren man: ‘Troost verlang ik niet.’ Eene derde verschoont zich van het bezoek harer vrome vriendin, om geene bijbelspreuken van haar te hooren, die haar tegenstaan. Eener vierde wordt gezeid, dat haar ongeluk door god toegezonden werd,
en zij antwoordt: ‘Dat is onmogelijk; zulk eene zondares ben ik niet, dat ik verdiend

{==149==} {>>pagina-aanduiding<<}
zou hebben, zóó door Hem gestraft te worden.’ - ‘Mij treft alles,’ roept eene vijfde in hare woeste smart uit; ‘ik kan niet gelooven, dat er een god in den Hemel is; Hij kon mij zoo niet nederslaan.’ - Vergeeflijk schijnt, hiermede vergeleken, nog de lafheid van velen, die, na het sterfuur des nabestaanden, het treurhuis uitvliegen, en niet wederkeeren, vóór de doode begraven is. Zij weigeren wel de artsenij der smart, welker heelkracht zij even zoo weinig erkennen als hunne wonden; maar zij bezondigen zich toch niet tegen god.
Zal, eindelijk, een god, als de hier beschrevene, aanspraak op vereering kunnen maken? - Hoe zou dat mogelijk zijn? De kerk, houdt men zich inwendig overtuigd, is eene inrigting van den staat, ter beteugeling van den ruwen hoop; de beschaafde kan zich aan hare bijeenkomsten onttrekken. ‘Wij gaan niet naar de kerk,’ heet het hier op spottenden toon; ‘wij werken in stilte.’ - ‘Wat mij van den kansel gezegd wordt, weet ik al lang,’ zegt een ander. - ‘De predikant wordt er voor betaald,’ laat een derde zich hooren; ‘hij moet wel wat zamenslansen, al houdt hij er ook niet van. Ja, als die heeren er nog zelve naar deden, en geloofden, wat zij leeren! Maar wij weten immers, hoe het daarmede gaat.’ - De kerklucht wordt daarom voor de gevaarlijkste gehouden, en door ziekelijke personen het eerst vermijd en het laatst weêr bezocht, nadat de genezing reeds lang gevolgd is. De dame, die aan hoest of borstkwaal lijdt, verzuimt des morgens de Godsdienst, en bezoekt in den vochtigen avondnevel het kransje, den schouwburg of het concert. ‘Waarom zou zij dien dag niet in den schouwburg gaan? Zij kan er meer leeren en meer goede voornemens opvatten, dan bij menige predikatie. Er zijn immers zoo vele goede, ja godsdienstige stukken, in welke werkelijk gebeden wordt, waar men de deugd in den schoonsten glans aanschouwt en tot tranen geroerd wordt. Men komt daarom dikwijls veel beter uit den schouwburg, dan uit de kerk.’
Diensvolgens is van hem of haar, die geregeld ter kerke gaat, niet veel goeds te denken. ‘Zulks is openbare huichelarij; want voorheen deelden zij in alle vermakelijkheden, en nu vertoonen zij heiligen.’ Wilt gij intusschen nu en dan de Godsdienst bijwonen, dat valt niet in het oog. De vriend, die u op den weg uit de kerk ontmoet, roept u dan toe:

{==150==} {>>pagina-aanduiding<<}
‘Zijt gij vandaag vroom geweest?’ Alsof zulks slechts eene zeldzaam voorvallende verpoozing van den gewonen levensgang mogt zijn.

(Het vervolg en slot hierna.)

Edele trek van eenen deurwaarder in Frankrijk.

Kort na den dood eener rijke Dame, bekroop hare erfgenamen, die, ook zelfs buiten de aanzienlijke erfenis, onder de welgestelde lieden behoorden, de lust, om eenen doodarmen marskramer, die een klein huisje van de overledene, sedert vele jaren, bewoonde, tot betaling van vier jaren achterstallige huurpenningen aan te spreken. Alle vervolgingen, van wege het onvermogen van den eerlijken maar armen man, vruchteloos gebleven zijnde, kreeg nu de deurwaarder den harden last, om de meubeltjes en de geringe kramerijen, en alwat bij den ongelukkigen te vinden was, in beslag te nemen. De deurwaarder begeeft zich, vergezeld van twee getuigen, op zekeren morgen, naar de woning van den huurpligtige. Maar, getroffen door de verregaande armoede en ellende, die zijn oog dáár aanschouwt, is hij buiten staat, het wreede bevel, dat hem gegeven is, te volbrengen. Hij keert terug, begeeft zich naar den praktizijn van de onmeêdoogende erfgenamen, en zegt, dat het hem onmogelijk is voort te gaan. Het door hem naar waarheid opgehangen tafereel, noch de beschrijving van des ongelukkigen persoonlijken toestand, dat de vrouw vóór een paar dagen bevallen is, dat nog vier kleine kinderen van honger schreijen, dat de man als verstomd van droefheid nederzit, en noch zijnen kinderen brood geven, noch hem deurwaarder kan antwoorden, - niets is in staat, den praktizijn te bewegen, om het bevel in te trekken, zelfs voor eenige oogenblikken op te schorten, wanneer de deurwaarder zich aanbiedt, om zelf het hart der erven te gaan vermurwen. ‘Nu,’ roept de deurwaarder eindelijk met verontwaardiging uit, ‘dan heb ik geen moed, om mij andermaal naar dat verblijf der ellende te begeven. Er gebeure wat er wil, ik weiger aan zulk een wreed bevel gehoor te geven. Liever deed ik oogenblikkelijk afstand van mijn beroep, hoezeer ik er met vrouw en kinderen van bestaan moet.’ Deze uitroep werd gelukkig gehoord door iemand, die zich toevallig in een
nevenvertrek bevond, en welke,

{==151==} {>>pagina-aanduiding<<}
bewogen door het medelijden van den deurwaarder, niet nalaten kon, de kamer, waar dit tooneel plaats vond, binnen te stuiven, met de vraag op de lippen: ‘Hoe veel de schuld van dat rampzalig gezin bedroeg.’ - ‘Hij is 460 francs schuldig,’ antwoordt hem de deurwaarder, ‘doch kan geen stuiver betalen.’ Nog eenige weinige vragen worden door den menschenvriend aan den edelen deurwaarder gedaan, en het einde van dit onderhoud is: ‘Wacht slechts een oogenblik; ik neem de voldoening van de geheele schuld en van al de kosten op mij.’ Hij hield woord, en voldeed de schuld; doch de deurwaarder weigerde, iets meer dan zijne verschotten aan te nemen.

Oud en nieuw.

Onlangs las men in de nieuwspapieren een berigt van wormen, die op de sneeuw in Rusland waren waargenomen, en, in een warm vertrek gebragt, spoedig stierven. Het zou niet wel mogelijk zijn, uit de hoogst onvolledige beschrijving, die men er van gaf, met eenige zekerheid te bepalen, tot welke der bekende diersoorten deze diertjes te brengen waren; het schijnt echter niet onmogelijk, dat het maskers of onvolkomene insekten waren, misschien van kevers. Doch, hoe dit ook zij, als eene bijdrage tot de bekende uitspraak, dat er niets nieuws onder de zon is, moge, uit vele andere berigten, die men zonder moeite zou kunnen opzamelen, de volgende plaats van aristoteles dienen, die wij eenvoudig vertalen willen; een en ander, daarin vervat, voor rekening van den beroemden Wijsgeer en Vader der Dierkunde geheel en van harte overlatende: ‘Er ontstaan ook dieren uit hetgeen het minst voor rotting vatbaar schijnt; zoo ontstaan er wormen uit oude sneeuw, en zij zijn daarom rood en harig, omdat oude sneeuw ook rood is. Maar in de sneeuw in Mediën zijn zij wit en groot. Zij zijn allen traag. Op het eiland Cyprus, waar men den lapis chalcites (*) vele dagen achtereen brandt, ontstaan aldaar in het vuur diertjes, wat kloeker dan groote vliegen, die door het vuur wandelen en vliegen. Zij sterven echter, als men ze uit het vuur neemt, eveneens als de eersten, wanneer men ze buiten de sneeuw plaatst.’ - Aristot. Hist. Anim. V. 19.


{==152==} {>>pagina-aanduiding<<}

De zangeres Henriëtte Sontag te Frankfort.

Toen henriëtte sontag, voorleden jaar, te Weimar, op zekeren avond, door göthe was onthaald geworden, las men in de Courant: ‘De Koning der Dichters heeft het Wonderkind gelaafd met spijs en drank.’ Ook te Frankfort heeft men zich dermate uitgeput in haren lof, dat men gerustelijk een' prijs van honderd dukaten konde uitloven voor hem, die een op haar nog niet verbruikt bijvoegelijk woord uitvond. Men heeft haar, onder anderen, genoemd: de Onnoembare, de Hemelsche, de Hooggeprezene, de Onvergelijkelijke, de Hooggevierde, de Hemelsche Jonkvrouwe, de zachte Parel, de jonkvrouwelijke Zangeres, het geliefde Meisje, de schoone Maagd, de Heldin des Gezangs, het Godenkind, de dierbare Zangnimf, de Parel der Opera, enz. Het lust ons, te harer eere, de dronkenschap, welke zij te Frankfort verwekte, te vermelden: immers een zoo algemeene roes, hij moge ook de drinkers niet vereeren, strekt in allen gevalle tot lof van den wijn!
Met eene geringe woordverandering, kan henriëtte sontag met cesar uitroepen: ‘Ik kwam; men zag; ik overwon!’ De overwinning ging voor haar uit, en haar strijd was slechts een spel, tot viering der zegepraal. De eerste, belangrijke hulde werd haar bewezen door het Vreemdelingsblad, dat hare aankomst in deze bewoordingen aankondigde: ‘Jonkvrouwe sontag, Koninklijk-Pruissische Kamerzangeresse, met Gevolg en Onderhoorigen (Dienerschaft);’ terwijl omtrent Vorstelijke personen alleen nog het woord hoog bij Gevolg wordt gevoegd, waardoor men haar tot aan de trappen des troons verhief, en, zonder zich aan de misdaad van gekwetste Majesteit schuldig te maken, wel niet verder konde gaan. Aan deze eerste hulde sluit zich gevoegelijk de laatste, welke haar te Frankfort wedervoer; daar de waard der herberg, welke zij veertien dagen lang bewoonde, bij haar vertrek geen' penning wilde aannemen, en hierdoor ‘den ouden Roomschen Keizer’ (het uithangbord) verjongde, en veredelde tot een Prytaneum, waar vermaarde Duitschers in naam des vaderlands geherbergd en onthaald worden. Tusschen deze beide huldigingen breidden zich alle de overige, in ontelbaren getale, uit. Zij verscheen op eenen tijd, dat het veel bezwaarlijker viel, de algemeene opmerkzaamheid te vestigen, dan te verdienen; te weten, toen de tijding van den

{==153==} {>>pagina-aanduiding<<}
zeeslag bij Navarino in het Joden- en Effekten-rijke Frankfort aankwam. De woeste Turksche muzijk zelfs kon den zoeten nachtegaalstoon niet verdooven, en maakte met dezel al een zeer wonderlijk kontrast. De Sultan en de sontag, codrington en othello, de Divan en de Barbier, dit alles werd dooreengemengd. Den Joden zelfs overviel eene ligte duizeling; en, wanneer zij ter Beurze over achtsten en kwarten handelden, wist men soms niet, of zij maten of percenten meenden. De prijs der schouwburgsplaatsen werd verdubbeld; en echter stroomden de aanschouwers in groote scharen derwaarts, zelfs heel uit Keulen en Hanover! Het was gelijk ten tijde der Olimpische spelen. Een Engelschman, die geene plaats meer in de loges kon bekomen, wilde, in zijne kunstwoede, den ganschen bak voor zich alleen bespreken. Een jongeling kwam heel van Wisbaden, acht uren ver, te voet, kreeg met ongeloofelijke moeite eene staanplaats, werd flaauw vóór dat de gordijn was opgehaald, en, wijl er geene ruimte overschoot om in onmagt te vallen, overeindstaande en schier levenloos van hand tot hand ter deure uitgeschoven, kwam niet tot zichzelven dan nadat het scherm gevallen was, en keerde, des anderen morgens vroeg, te voet terug, van waar hij gekomen was. Een ander bekocht werkelijk zijne kunstdrift met den dood; terwijl velen voor dezelve met ziekte en kwetsuren boeteden. De nieuwsbladen waren als doorzaaid met aankondigingen van vermiste colliers, ringen, braceletten, shawls en andere fraaijigheden, welke vrouwen in gedrang kunnen verliezen. Men zag in den schouwburg eene algemeene oogenrusting der gansche weerbare manschap van Frankfort; en de vele
honderden, in den glans der kroonlusters schitterende tooneelkijkers, alle op ééne zwakke maagd gerigt, leverden eene geduchte krijgshaftige vertooning op. Doch wel nooit werd eenige artillerij slechter bediend: de vijand werd in het geheel niet, maar alleen de aanvallers zelve werden gewond! - De schouwburg werd twee uren vroeger dan gewoonlijk opengezet, en reeds lang te voren was het groote voorplein met menschen bedekt. Men zou gezegd hebben, dat den eerst intredenden gelaarsden voet een paar gouden sporen was toegedacht!

(Het vervolg en slot hierna.)


{==154==} {>>pagina-aanduiding<<}

Het heimwee.


Ik zit en zucht 
Naar beter huis 
En reiner lucht. 
't Geloei der gure noordervlagen, 
Der baren wild en woest gebruis, 
Het dommelen der donderslagen 
Bedreigt mijn broze kluis 
Met kruis. 
Wel bergt een zwaan 
Op zee haar pluim, 
Wanneer de orkaan 
Haar rust verstoorde, in stille watren; 
Zij zoekt der baaijen spieglend ruim, 
En, schoon van ver de donders klatren, 
Zij nebt er stil die pluim 
In 't schuim. 
Eene andre kust, 
Een hooger strand 
Belooft de rust, 
Na 't breken van mijne aardsche woning; 
De vrede ontvlugt het lage land, 
En 't heil werd, door der zielen Koning, 
Slechts boven sterrenstand 
Geplant. 
Ja, de ijdele aard' 
Is leed noch last 
Noch zorgen waard. 
De wijsheid, warrende in haar boeijen, 
Van dorst naar hooger afgevast, 
Ziet, weenende, alle wangen gloeijen, 
Terwijl ze in 't blinde tast 
En past. 
Kom, duistre nacht 
Van zerk en graf! 
Uw zwarte vacht 
Worde als een dag vol zonnestralen. 
Den moeden zijt ge een steun en staf, 
Die, zwervende in de diepe dalen, 
Verachten, wat het kaf 
Hun gaf. 

{==155==} {>>pagina-aanduiding<<}

De rede faalt 
Aan 's Hemels wet; 
De vrijheid dwaalt, 
En de onschuld, in de lust verzonken, 
Verliest haar leliewit helmet; 
De schaamte strandt op lip of lonken, 
En smoort in 't warrend net, 
En smet. 
 
De rozentijd, 
Een flikkerlamp, 
Vervliegt, benijd 
Of aan haar zilvren kroon gegrepen; 
Of zwichtende in der driften kamp, 
Die lijf en ziel ten afgrond slepen. 
Dan is de drift een damp 
En ramp. 
 
Het schoon vergaat, 
Gelijk een mist 
Voor dageraad. 
Één donder schudt den grond der bergen. 
Slechts Hij is vast, dien niemand gist; 
Die, spelend met den bouw van dwergen, 
Te hoog is voor de twist 
Of list. 
 
Ja, wie hier ween', 
Bij God is rust. 
Bij Hem alleen! 
Zijn schild is vreugde en vreê zijn wapen, 
Als, borlende aan dees lage kust, 
Het bloed waakt, en de deugden slapen, 
Wier moed een monster sust: 
De lust. 
 
De leeplaar wijkt, 
Wanneer een storm 
De abeelen strijkt, 
Of de ijzige aâm der najaarsbuijen 
Zijn spel heeft met hun' zomervorm. 
Dan zoekt de zwaluw 't zoele Zuijen, 
En spijze in edler worm 
En vorm. 

{==156==} {>>pagina-aanduiding<<}

o Lieflijk oord 
Van rust en licht, 
Ontsluit uw poort 
En ingang tot den stillen tempel, 
Tot rust en lust omhoog gesticht! 
De moede houdt, aan zijnen drempel, 
Op u zijn zwak gezigt 
Gerigt. 
 
g. gravé, jz. 
1827. 





Alexander Ypsilanti op Mongatsch.

X.


Ypsilanti kwijnde op Mongatsch' hoogen toren in zijn boei; 
De uitgesleten venstertralies trilden van het stormgeloei; 
Zwarte wolkgevaarten vlogen, doofden maan- en sterrenschijn - 
Ende Grieksche Vorst riepzuchtend: ‘Ach, mogt ikin vrijheid zijn!’ 
Naar de zuider kimme starend, hakend naar 't geliefde strand: 
‘Mogt uwe aard' mijn stof bedekken, o mijn dierbaar vaderland!’ 
En hij opende het venster, blikte in 't woeste land rondom; 
Kraaijen zweefden in de diepte, adelaars de rotsen om. 
‘Brengtdangeen van u mijkondschap,’ dusverzuchttehij, ‘vandaar, 
Uit het land van mijne vadren?’ ... en het ooglid werd hem zwaar - 
Zwaar: van matheid? of van tranen? - en zijn hoofd zonk op de hand. 
Zie! zijn aanschijn wordt zooheider...Droom thij van het vaderland? - 
Zoo dan zat hij, en op eenmaal stond een edel Held voor hem, 
Zag hem aan met welbehagen, sprak met reine geestenstem: 
‘Alexander Ypsilanti! heil zij u! hervat den moed! 
In die engten, u zoo dierbaar om het plengen van mijn bloed, 
Waar driehonderd Sparters' assche in één graf verzameld wierd, 
Hebben vrije Grieken heden op den Turk gezegevierd. 
'k Ben de Hemelboô dier zege, eindpaal van de slavernij. 
Alexander Ypsilanti! Hellas' heilig land wordt vrij!’ - 
't Oog nog nat van vreugdetranen, rijst de Vorst, en, op dat pas 
Aan zichzelven weêr hergeven, roept hij uit: ‘Leonidas!’ - 
Hoor! hetruischt...Een konings aad laark lap wiekt boven hem, envliegt 
Uit zijn cel, daar hij de vlerken in den zilvren maanschijn wiegt. 
 
j.w. ijntema. 
Naar wilhelm mülller. 






{==157==} {>>pagina-aanduiding<<}

Mengelwerk.

Voorlezing, over den smaak.

Door H. van Loghem

Er heerscht in alles, wat de natuur ons vertoont, eene schikking en orde, voor ieder voorwerp berekend, en in overeenstemming met het geheel. Elk voortbrengsel is op eene juiste schaal afgemeten en in het voordeeligst licht geplaatst, het zij op zichzelve, of in verband met andere gewrochten beschouwd. Het te doffe en te schitterende, het te flaauwe of verblindende, het te groote of te kleine, het onvolkomene of overladene treft men bij haar niet aan: alles is eenvoudig schoon, verheven, spreekt tot het gevoel, en laat bij den opmerker eenen altijd streelenden indruk na. Het navolgen van dat heerlijk voorbeeld der natuur door den mensch; het in acht nemen der regelen, van welke zij nimmer afwijkt, - van die zachte overgangen, welke wij bij haar aantreffen; van dat frissche, levendige, deftige en grootsche, waardoor zij vervrolijkt, streelt, roert, eerbied en ontzag inboezemt, - noemt men smaak. Aldatgene, wat zijnen stempel niet draagt, kan nimmer behagen; arbeid en kleuren worden, zonder zijne leiding, verspild: maar met dezen, alles veredelenden smaak draagt elk gewrocht den gordel der bevalligheden. Aan het beschouwen van dien Genius der groote meesters, in welk vak van kunst of wetenschap het dan ook zijn moge, van dat fijne gevoel, dat ook de voortreffelijke mannen, in den zedelijken zin, vormt, wilde ik nu met u, mijne geëerde lezers! eenige oogenblikken wijden; overtuigd, dat, mogt het mij gelukken,

{==158==} {>>pagina-aanduiding<<}
dien slechts eenigermate gelijkend te schetsen, gij mij gaarne volgen zult.
I. De echte smaak is de zin van en het gevoel voor het schoone. Ja, dat schoone, groote, edele, doelmatige en in alles overeenstemmende in de natuur te bewonderen en na te volgen, is smaak. Die bewondering getuigt, dat wij al dat voortreffelijke uit het regte oogpunt leeren beschouwen en gevoel voor hetzelve hebben. Die smaak is veel minder de indruk van eenen oogenblik, de gewaarwording, door een treffend en onverwacht tooneel veroorzaakt, dan wel de vrucht der kennis, welke, het geheel, de deelen, de orde en den zamenhang omvattende, die verrukking verwekt. Dat gevoel voor het schoone, in het dagelijksch leven overgebragt, is de echte maatstaf, naar welken wij alles beoordeelen, de schaal, waarop wij de waarde der gesprekken, bedrijven, inrigtingen, en wat dies meer zij, wegen moeten, en beslissen, of deze den stempel der natuur dragen; dat is, of de middelen met het oogmerk overeenstemmen, en het laatste edel, goed of nuttig zij. Voor de kunsten, eene navolging dier natuur, mag de smaak datgene geacht worden te zijn, wat het oordeel voor de wetenschappen is. De waarheid op te sporen en kennis te vergaderen, is het doel der laatste; het goede en shcoone voort te brengen, dat der eerste. De smaak is meerder of minder kiesch, naar mate hij het voortreffelijke en middelmatige juister weet te onderscheiden, en, bij het beoordeelen van het werk van anderen, of het scheppen van eigen, toetst, en zich houdt aan de regelen der natuur. Zijn gebied is dat dier lagchende moeder, en noch het groote noch het kleine liggen buiten hetzelve. Bij den smaakvollen kunstenaar vinden wij, gelijk bij haar, verscheidenheid en eenheid door eenen onverbrekelijken band vereenigd; de bevalligheid, eene vrucht der gemakkelijke daarstelling; de eenvoud, welke de majesteit van het schoone is. Smaak, in één woord, is derhalve de juiste gewaarwording en de gepaste uitdrukking van hetzelve.
II. Ja, de smaak, of het gebrek aan denzelven, ver-
{==159==} {>>pagina-aanduiding<<}
toont zich in het dagelijksch leven. Van denzelven getuigt het net en betamelijk kleed: bij de haveloozen en slordigen woont deze niet; eenvoud verkondigt dien: de bonte zwier is een bewijs tegen deszelfs aanwezen; een ongekunsteld en innemend voorkomen draagt zijnen stempel: het gezochte verraadt den wansmaak; geregeldheid doet dien in hare trekken herkennen: den ordeloozen is hij vreemd; de toon, gebaren en gesprekken zeggen ons, wie al dan niet het schoone huldigt, en de kieschheid is zijn gewrocht: van het ruwe heeft hij eenen afkeer. De kringen, in welke wij verkeeren, zijn de kenmerken van onzen meerderen of minderen smaak; de vermaken, welke wij najagen, die der mate van het fijn gevoel, dat van hem onafscheidelijk is; het genot, hetwelk wij ons veroorloven, is de steen, op welken wij denzelven toetsen kunnen. Zij, derhalve, die aan den tooi de bevalligheid opofferen; de beminnelijke eenvoud onder den ballast van het overtollige doen verstikken; de natuur schenden, om zich aan het gekunstelde te verslaven; orde noch regel kennen en door grillen worden geleid; die wanen, zich door het gemaakte en gezochte aan te bevelen; wier gesprekken onbeschaafd, wier gebaren onkiesch zijn; wier gezelschappen uit wezens bestaan, die het gevoel voor het schoone en edele hebben verloren; wier uitspanningen den redelijken mensch niet voegen; wier genot dat der dieren is: deze allen bezitten geenen smaak.
Even min woont bij hen, die in de pracht den luister van hun leven zoeken; den rang bejagen, om te schitteren; wanen, zich door een bezig leven te zullen onteeren; den lofredenaar liefkozen; den vleijer met hun goud betalen, en den nederigen, werkzamen burger ver beneden zich achten, de smaak, die het zigtbare, noch het fijn gevoel, dat het zedelijk schoone weet te waarderen.
Bij het laatstgenoemde moeten wij nog eenige oogenblikken stilstaan. In de natuur is niets overspannen noch overladen, alles aan regelen verbonden, en de orde onveranderlijk. Het geringe en het groote werken mede, om

{==160==} {>>pagina-aanduiding<<}
het doel te bereiken en tot instandhouding van het geheel; maar verspilling van krachten wordt er nimmer gevonden. Dat doel is het geluk der onderscheidene wezens, welke zij bevat; vooral dat van den redelijken mensch, wiens veredeling zij bevordert, opdat met deze de mate van hetzelve voor hem moge toenemen. Het is derhalve gevoel voor het schoone, goede en voortreffelijke, wanneer men hare leiding volgt, en aan de inspraak van het hart gehoor geeft; maar bewijs van bedorvenheid en wansmaak, trapt men hare wetten met voeten. Dat gevoel woont voorzeker niet bij hem, die der onschuld strikken spant, want zoo vernielt hij het heerlijkst bloempje, dat zij immer voortbragt; hij heeft hetzelve verloren, die in den arm van den wellust zinkt, het zinnelijk genot in dien van schandelijke wezens zoekt, en niet langer vatbaar is voor den indruk, welken de zedige, kiesche en dus eerbiedwaardige vrouw op het onbedorven hart maakt; hij kent het niet langer, dat schoone en geregelde, de man, een slaaf zijner lusten geworden, die, van godsdienst en deugd afgeweken, het ligchaam verwoest en den geest in nevelen hult; hij bezit geenen smaak, die, welke loopbaan ook ingetreden, een doel zoekt te bereiken, dat door zijn hart wordt gewraakt; den rijkdom door schandelijke middelen najaagt; om de gewaande eer bedelt; voor den magtigen in het stof kruipt, en zich zijner laagheid niet schaamt; noch hij, eindelijk, om niet alles op te noemen, die, waar de natuur het geluk van elk schepsel bevordert, dat geluk verwoest, over bergen van lijken en het puin van bloeijende steden zijnen Satanstroon beklimt, en zich met eenen helschen lach in de tranen der volken verlustigt. Die ellendelingen! Het schoone is voor hen niet schoon; het edele, het voortreffelijke, de uitvloeiselen van den weldadigen geest der hooge Godheid, hebben voor hen niets verrukkelijks; de liefde, de adem der natuur, die alles bezielt, en de band der geheele schepping is, zouden zij, ware het hun mogelijk, van de
aarde verbannen. Maar gij bezit smaak, eerbiedwaardige wezens! die u naar het

{==161==} {>>pagina-aanduiding<<}
voorbeeld dier natuur vormt; gelijk zij, door uwe orde, door uwe werken, door uwe zegeningen, den verhevenen Maker huldigt; werkzaam en vlijtig aan hare wetten gehoorzaamt; matig, uwe krachten bespaart, om die geheel aan het goede te wijden; het edele, het nuttige bevordert; gestadig aan uwe veredeling arbeidt; rusteloos tracht in hare schatkameren door te dringen, om meerdere stof tot bewondering op te sporen; u met onverpoosden ijver aan het geluk van anderen wijdt; datgene najaagt, wat u het ingeschapen gevoel als schoon doet kennen; met geheel uw hart den besten Vader vereert, en getrouwe, gemoedelijke Christenen zijt. Ja, de Christen, het voorbeeld van orde, werkzaamheid, deugd, liefde en godsvrucht, draagt in alle zijne daden den stempel van den echten, kieschen, zedelijken smaak.
Er zijn nog een aantal kleine trekken, aan welke men den man van smaak herkent; te weten, aan die wellevendheid, welke, daar zij ongezocht en natuurlijk is, inneemt en de harten wint; aan die vereering der verdiensten, welke den grooten man streelt, zonder in den vorm eener lofspraak gegoten te worden; aan het veroordeelen van gebreken en dwaasheden, op eene wijze, die doel treft, zonder bitter te zijn en te beleedigen; aan het raden en op het regte spoor brengen van verdwaalden, zonder hen te zeer te vernederen en der wanhoop prijs te geven; aan het verspreiden van licht en kennis, met vermijding van alles, wat aanleiding zoude kunnen geven tot het vermoeden, dat hij zich als de zon beschouwt, van welke dat licht moet uitgaan; aan de verschooning van het al te teedere, welks wonden maar zelden genezen worden; aan het weldoen, waarbij de streelende vrucht lokt, en de weldadige stam in de schaduw verborgen blijft; eindelijk, en wel vooral, aan het fijn gevoel, dat hem, bij zijne onderscheidene betrekkingen tot de vrouwen, kenschetst. Waar de man zonder smaak, om zijne ellendige pligtplegingen, wordt uitgelagchen, vermag de ongekunstelde wellevendheid van dezen alles; waar de verdienstelijke van den lof des lafsen

{==162==} {>>pagina-aanduiding<<}
vleijers walgt, is zijne goedkeuring voor hem een verkwikkelijke geur; waar de scherpe hekelaar grieft en verbittert, opent het hart zich voor zijne lessen; waar de onverstandige hervormer den nacht in de hand werkt, zegent ieder zijne fakkel, die zich als een nederig lampje vertoont; waar niemand het ooft wil aannemen, dat de waanwijze uitvent, ontvangt het ieder met een dankbaar gevoel uit zijne weldadige hand; waar, eindelijk, bij het ontmoeten van den voor haren omgang onberekenden, de maagd en de vrouw den sluijer digtschuiven, openen zij voor hem het hart. Ja, dit vermag de zedelijke smaak, wier trouwe gezellin de nimmer volprezene kieschheid is.
III. De smaak van den beoefenaar der kunsten vertoont zich in het natuurlijke, gemakkelijke, doeltreffende, kiesche en bevallige; de wansmaak, in het gezochte, gekunstelde, overladene, bonte, overdrevene en wellustige. In de eerste plaats het natuurlijke; dat is, haar gewaad, hare kleuren en tinten, hare afwisseling, hare zachte overgangen, hare bevalligheid; het landschap, in den dos gestoken, welken zij draagt; het beekje, als zag men het kronkelen; de zacht bewogene blaadjes, als hoorde men de windjes suizen; het beeld, met de trekken, den mensch eigen; het oog, dat spreekt; de lippen, welke zich schijnen te bewegen; de ernst van den man; het teedere der moeder, met den zuigeling aan hare borst; het lenteblosje, dat zich op zijne bolle koontjes ontwikkelt; de taal der driften in de blikken en gebaren, zoodat wij ons haren storm vertegenwoordigen; het gewoel der wereld, als bevonden wij ons te midden van hetzelve; de tranen, als zagen wij dezen vloeijen; de wanhoop, als wrong zij zich voor onze oogen: - het gemakkelijke; alles zoo eenvoudig, dat wij ons verbeelden in de schoone dreven te wandelen, de kunstverf en het penseel niet bemerken, en wanen, dat de natuur zelve de tooveres van het heerlijk gewrocht was: - het doeltreffende, dat onze oogen aan het tafereel of de beelden des kunstenaars boeit; het landschap, dat ons aanlacht en tot vrolijkheid stemt; die zoden, waarop wij zoo gaarne

{==163==} {>>pagina-aanduiding<<}
ons zouden nedervlijen; die schaduw, wier koelte wij schier gelooven in onze aderen te voelen; dat loeijen van den storm, waarbij ons hart siddert; die bliksem, welken wij angstig nastaren, of hij ook de lage hut of de torenspits treffen mogt; dat medelijden met de ongelukkige moeder, het verlaten weesje en de krimpende armoede, hetwelk hij verwekt; die held, om wiens kruin wij zoo gaarne den lauwer vlechten, met welken wij den marteldood vrijwillig zouden ondergaan: - het kiesche, dat ons het beeld der natuur vertoont, zonder haren zedigen sluijer op te ligten; het vijgeblad der schaamte niet aanraakt; ons de lieve maagd als het beeld der onschuld voorstelt, en de bronnen van het leven bij de eerbiedwaardige moeder met het hullend weefsel bedekt: - de bevalligheid, eindelijk, eene vrucht van dit alles, die ons aantrekt, zonder uit te noodigen; welke bloemen heeft, die wij ontdekken, zonder dat deze ons aangeboden worden; die trekken bezit, waarop wij verlieven; in één woord, dat schoon, dat voortreffelijk, dat bezield tafereel, van hetwelk wij niet scheiden kunnen: dit, schilders, beeldhouwers, toonkunstenaars, redenaars, dichters, navolgers der heerlijke natuur! is de echte smaak; is het bewijs, dat het sijn en alles doortintelend gevoel u bezielt; dit geeft aan uwe stukken, aan uwe toonen, aan uwe lessen eene waarde, welke onveranderlijk blijft; dit verzekert aan uwe werken de onsterfelijkheid.
Maar nimmer zal zij het deel zijn van u, die, door dat gevoel niet geleid, van die natuur afwijkt; slechts het gekunstelde voortbrengt; den reus naast dwergen plaatst; de eenvoudige en betooverende schakering van licht en schaduw niet kent; met eene kwistige hand tooit; de tinten, die zachte overgangen van kleur tot kleur, wegneemt, en het bonte daarstelt. Uw wansmaak verraadt zich in het beeld dier Venus, welke niet langer de hemelsche is; in dat van Hebe, in welke wij den morgenglans der jeugd niet vinden: en te vergeefs zoekt het oog naar die bedekking, welke der maagd en vrouw vergunnen, tot uw gewrocht te naderen. De toonen van uwe

{==164==} {>>pagina-aanduiding<<}
luit dringen niet tot in het hart; uwe gezangen zijn de vruchten van het hollen der verbeelding, en die van uwen arbeid de geeuwende verveling.
IV. De echte smaak heeft zelfs bloemen voor de meest afgetrokkene wetenschappen; maakt derzelver beoefening aangenamer en minder moeijelijk.
De zucht naar kennis moge zich tot den ether verheffen; het reuzengevaarte of eenen worm ontleden; de stoffen scheiden, of zich met den stoffeloozen geest bezig houden; het gewrocht of den oneindigen Schepper in zijne werken beschouwen, - alomme vindt de smaak bij die kennis bloemen te garen en anderen aan te bieden. Ruw mogen de ertsen zijn; hij wijst ons op den glans en den gloed, dien zij verspreiden kunnen: verbazend zij de weg langs de onafmetelijke sterrebanen; zijne beschrijving doet elke nevelvlek in den verstverwijderden melkweg voor ons schitteren: slechts voor het gewapend oog zij het wriemelend insekt zigtbaar; hij wijst ons op het fijne weefsel, de ligte zijden vlerkjes, en zijn levensgenot uit de schatkameren der natuur: log, bij deszelfs aanblik, de ontzettende elefant; hij onthaalt ons op dat vernuft, hetwelk den menschelijken geest schijnt te naderen: ingewikkeld de zamenstelling van ons ligchaam; hij verrukt door het treffende der beschrijving, ook van het onaanzienlijkst deel: duister de werking der ziel; hare voortreffelijkheid, haren aanleg, hare bestemming plaatst zijne bezielde veder in het heerlijkst licht: onbereikbaar voor onze bevatting, ondoordringelijk in deszelfs wezen, oneindig in deszelfs bestaan de Vader van het heelal; zoo vurig schetst hij ons de grootheid en de liefde van den Algoeden, dat het gevoel in onze aderen gloeit, ons hart van dankbaarheid klopt, en wij in stille aanbidding wegzinken. Wie bewandelt niet met verrukking, aan de hand van buffon, het onmetelijk rijk der natuur; met locke en leibnitz, de paden van den menschelijken geest; met robertson en muller, het puin van vroegere eeuwen? Ja, de echte smaak doet ook den lust voor de beoefening der wetenschappen ontvlammen, en maakt het gros meer geschikt voor haar begrip.

{==165==} {>>pagina-aanduiding<<}

V. De wansmaak is besmettelijk voor - de ware smaak heeft eenen weldadigen invloed op de maatschappij.
Wie toch zal den verderfelijken invloed van het zedeen ordelooze, van het losse, verwijfde, de liefde tot pracht en zwier, en meer andere ziekten der zamenleving, ontkennen? De jongeling, die den smaak voor het goede en edele heeft verloren, vernielt, op eene jammerlijke wijze, de bloesems, welke den vriend der deugd eerbied inboezemen; hij vergaapt zich aan het zoo duur gekocht genot, en wordt een zwelger; in den roes der vermaken ontwent hij zich aan de bezigheden, en welhaast verwoest hij, tot de laagte van eenen schandelijken lediglooper gezonken, eigen geluk en dat van anderen. Immers dat fladderen als de vlinders behaagt de losse knapen; het voorbeeld sleept mede; het bloemenschenden wordt een tijdverdrijf; het moorden van den tijd eene gewoonte; het verdooven van den geest door den roes eene behoefte. De wansmaak brengt de moeder eens huisgezins tot den kostbaren zwier; de nette en bekoorlijke eenvoud gaat in de bonte pracht over; verspilling eischt, met elken dag, meer offers: en wie durft het vragen, of zij ook navolgeressen vindt! De middelstand zwelgt het lokaas in, dat denzelven door hoogeren geboden wordt; de tooi en de weelde knagen de welvaart tot aan het gebeente af, en de arme huisvrouw verkoopt haar brood, om te kunnen schitteren. De losheid in de grondbeginselen van den godsdienst is, maar al te dikwerf, de rampzalige vrucht van den heerschenden toon, en vreet als de kanker in; terwijl datgene welhaast ophoudt eene schande te zijn, waarvan de onbedorvene natuur eenen afschuw heeft. Maar het zedelijk en betamelijk gedrag; de gestadige huldiging van het schoone, edele en voortreffelijke; de orde, welke bij alle handelingen voorzit; de matigheid, die het genot regelt; de werkzaamheid, welke hetzelve doet geboren worden; de eenvoudige netheid, welke van alles asstraalt; de kieschheid, die den luister verhoogt, zijn zoo vele voorbeelden, die voor de zamenleving niet verloren gaan. De zucht tot navol-
{==166==} {>>pagina-aanduiding<<}
ging is algemeen; de deugden en
ondeugden worden door de verkeering voortgeplant, en ook het geheel oogst de vruchten in van het zaad, door enkelen gestrooid.
Op de kunsten oefenen die smaak of wansmaak eenen gelijken invloed uit. Het aanschouwen en het hooren van het schoone stemt op den duur ons gevoel voor hetzelve; dat van het afzigtelijke en krassende bederft oog en oor. Bezoekt de woningen van den zoogenaamden gemeenen man, die maar zelden toegang tot den tempel der bevalligheden heeft; hoe grievend wordt daar dat gevoel niet beleedigd! Een wanstaltige heilige; eene afbeelding, waarvoor de kladschilder zijn' verfkwast te goed zoude achten; de heerlijke geschiedenis van den verloren zoon, door de hand eens broddelaars misvormd, vindt gij aan den muur; de voortreffelijke prenten van luilekkerland, of Jan de wasscher, zijn in der kinderen handen; de fraaije, kiesche liederen heeft men van de zedige zangers geleerd; de kunsten, welke men er nabootst, zijn de walgelijke tooneelen van den hansworst of de ronzebons. Waarom? Omdat men den smaak naar geene meer schoone voorbeelden heeft kunnen vormen. - Verder: vergenoegt men zich in de kleine steden niet met schouwspelen, even aanstootelijk voor de zeden als pijnlijk voor het kiesch gevoel, omdat de groote menigte nimmer andere heeft gezien? Hoe ver, met loffelijke uitzondering van enkelen, is onze natie, ten aanzien der toonkunst, bij andere volken niet ten achtere, omdat het haar aan voortreffelijke meesters, aan eenen leidenden smaak voor dezelve, welken wij bij dezen aantreffen, over het algemeen ontbreekt! Was niet de laagte, tot welke de dichtkunst in het midden der achttiende eeuw van lieverlede zonk, het gewrocht van die smakelooze afmeters van de maat en slaven van het rijm, welke het vuur uitbluschten, en de zangen koud als ijs deden worden? En hebben wij de hoogte, welke zij later beklommen heeft, niet aan mannen als de onvergelijkelijke feith, bellamy en hunne waardige kunstgenooten, aan de schitterende meesterstukken, welke zij leverden, en die de voorbeelden voor anderen waren, te danken?

{==167==} {>>pagina-aanduiding<<}

Ja, lezers! om van geene levenden te gewagen: voor de lier, mannen als vondel, schiller, milton en racine; voor de bezielende toonkunst, haydns en mozarts; voor het penseel, de rubbens, rembrands en correggio's; voor den beitel, eenen canova; voor de welsprekendheid, de lublinks en kantelaars: dan, ja dan gaat de smaak allengskens voort als het licht; dan leert het oog het echte schoone waarderen; dan huldigt het hart, door het gevoel, die onschatbare toetssteen, geleid, het edele en voortreffelijke; dan zegevieren allengs het eenvoudige, het ongezochte, het bevallige.
o, Dat wij, voor zoo verre dit van ons afhangt, tot de bevordering van dien smaak medewerken! In ons dagelijksch leven, in onze huisgezinnen, in onze openbare betrekkingen staat het in onze magt, voorbeelden van den zedelijken smaak te geven; en hun voorzeker, die door de Voorzienigheid met schitterende talenten beschonken werden, zal het eene streelende gewaarwording zijn, wanneer de maatschappij aan hunne meesterstukken de verspreiding en veredeling van den kunstsmaak te danken heeft.

Canning.

George canning, de man, die sedert 1822 de algemeene opmerkzaamheid trok, op wien de verdrukten hoopten, en welken de verdrukkers vreesden, is niet meer! In de armen der overwinning, gelijk een der tijdgenooten zich uitdrukt, stierf hij, betreurd door iedereen; en hooger te stijgen, ware hem niet mogelijk geweest, al had hij nog dertig jaren geleefd. Hij liet den roem na, dat al het goede, hetwelk sedert den dood van londonderry (Lord castlereagh) uit het Britsche kabinet voortgekomen is, zijn werk is; en men geloofde, dat hij, zoo hem een langer leven ware ten deel gevallen, nog veel grootere dingen uitgevoerd zou

{==168==} {>>pagina-aanduiding<<}
hebben. Hij, de zoon van een' arm' landverhuizer uit Ierland, (van goeden huize en beschaafde opvoeding evenwel) werd te Londen in den schoot der behoeftigheid geboren. Vroeg verloor hij zijnen vader; en, terwijl zijne moeder uit nood het tooneel moest betreden, en naderhand zelfs eenen tooneelspeler, met name hume, huwde, trok een bloedverwant van vaders zijde zich zijne aan, en liet hem in het beroemde Seminarie te Eton opvoeden. Reeds op deze school onderscheidde zich de jongeling door den rijkdom van zijnen geest, door de dichterlijke verheffing van zijne verbeeldingskracht; door bevalligheid in het spreken en in den omgang. Door deze laatste hoedanigheid vooral trok hij allen, wier gemoederen op gelijke wijze gestemd waren, als met tooverkracht tot zich, en verwierf zich, onder zijne staatkundige tegenstanders zelfs, de warmste vrienden. In een tijdschrift, the Microcosm getiteld, waartoe hij aldaar het plan ontwierp, en dat hij met behulp van eenigen zijner medeleerlingen uitgaf, vindt men de eerste voortbrengselen van zijnen geest; en eene menigte andere, afzonderlijke opstellen, gedichten, liederen, satyren enz., die sedert uit zijne pen vloeiden, en grootendeels in den, ten tijde der Fransche omwenteling verschenen, Anti-Jacobin geplaatst werden, strekken, benevens zijne redevoeringen, ten bewijze, dat deze buitengewone man, indien hij zich bij uitsluiting op de letterkunde had toegelegd, hierin even zoo goed, als in de staatkundige loopbaan, opgang gemaakt zou hebben. Hij studeerde te Oxford, en wilde zich aan de regtsgeleerdheid toewijden; doch william pitt, den aanleg des jongelings opmerkende, trok hem in zijne staatkundige betrekkingen. Ten jare 1793 trad hij in het Parlement, en den 31 van Louwmaand des volgenden jaars hield hij zijne eerste redevoering, die wel nog niet deed
blijken, wat hij eenmaal worden zoude, maar toch mannen, als pitt, fox, burke en sheridan, in hunne verwachtingen omtrent hem geenszins teleurstelde. Lieden, welke hem destijds kenden, hebben beweerd, dat hij, naar de

{==169==} {>>pagina-aanduiding<<}
innige overtuiging van zijn hart, een warm vriend der burgerlijke vrijheid was; maar, door de bij de omwenteling gepleegde gruwelen afgeschrikt, voorts door het voorbeeld en aanzien van pitt en burke medegesleept, en bijzonder door zijne behoefte, om aan de toen heerschende partij zich aan te sluiten, gedrongen, een tegenstander van dezelve is geworden, in zoo verre deze partij het voor noodig hield, zich vijandig daartegen te gedragen. Hij bleef steeds een aanhanger van pitt en diens stelsel; en, wat ook deze groote man en zijne navolgers, in het doorzetten van hun plan, tegen het regt der volken of tegen de vrijheden van hun land en van bijzondere personen ondernemen mogten, zij vonden in canning eenen ijverigen, welsprekenden verdediger. Hem strekt echter tot eere, dat hij geenszins, gelijk de andere navolgers van pitt, uit overhelling tot heerschzucht een tegenstander van vrijheid was, maar omdat hij, gelijk zijn meester zelf, de uitspattingen derzelve meende te moeten keeren, en, waar hij de neiging van zijn hart kon volgen, steeds de partij der onderdrukte menschheid koos. Zoo sprak hij b.v. altijd tegen den slavenhandel, tegen de onderdrukking van Ierland, en voor de emancipatie der Katholijken. In 1797 verkreeg hij, als Secretaris van het Ministerie van Financiën, zijnen eersten post, dien hij tot 1803 behield, toen pitt het Ministerie verliet. Intusschen had hij ten jare 1799 eene dochter van den Generaal scott gehuwd, welker zuster de gemalin des Hertogs van portland werd. Hierdoor verkreeg hij middelen en betrekkingen, die hem meer invloeds in het land verschaften, dan zijne welsprekendheid ooit zou hebben kunnen doen.
In 1804 trad canning op nieuw, met pitt, als Secretaris bij de Marine, in dienst van den Staat, en bleef daarin tot diens dood, ten jare 1806. In 1807 aanvaardde hij den post van Secretaris van buitenlandsche zaken, onder zijnen zwager, den Hertog van portland; in welke betrekking hij eene redevoering, die gerucht maakte, heeft gehouden, tot verdediging van het beschie-
{==170==} {>>pagina-aanduiding<<}
ten van Koppenhagen en het in bezit nemen der Deensche vloot. In 1813 noodzaakte hem eene bijtende satyre tegen zijnen ambtgenoot, Lord castlereagh, tot een tweegevecht met denzelven. Lord castlereagh daagde hem uit, en de beide Staatsdienaars schoten op elkander, den 21 van Herfstmaand, op de heide van Putney. Canning werd bij het eerste losbranden door den kogel gewond aan het been, doch liet het geenszins bemerken, en was gereed, om de tweede pistool te nemen, toen de Secondanten het bloed zagen en eene verzoening bewerkten. Dit voorval, dat groot opzien baarde, noodzaakte beiden, hunne posten neder te leggen. Doch castlereagh kwam spoedig weder in het Ministerie; en canning werd, bij den hoogen dunk des volks, schadeloos gesteld door het aannemen van een noodeloos gezantschap naar Lissabon, hetgene den Staat 12000 ponden st. heeft gekost. Reeds vroeger, in 1812, was hij, tegen den Heer brougham, tot lid van het Parlement verkoren door de stad Liverpool; eene eere, die hij, ten gevolge van gemelde zending, bij de volgende keuze weder verloor. Ten jare 1818 nam hij den post van Voorzitter des Bestuurs van de Oostindische zaken op zich; een' post, die hem gelegenheid gaf, om met zijne bekwaamheden nut te doen, en menigen willekeurigen stap van de bestuurders der Compagnie te verhinderen. Maar de bitterheid en
fijne spotternij, waarmede hij destijds van de toenmalige hervormers plagt te spreken, en de welsprekendheid, met welke hij de geweldige maatregelen der ambtenaren van Manchester en de invoering der beruchte zes Akten verdedigde, haalde hem den haat van de vrijheidsvrienden in den lande op den hals, ofschoon de aanzienlijken hem er geenen dank voor geweten hebben. Zijne geestverheffing was voor de meesten te hoog. Zijn licht verdonkerde den glans van den adel zijner hooggeborene ambtgenooten. Voor eenen man, wiens geboorte in geringe omstandigheden geene aanspraak op groote eer kon geven, was hij hun te aanmatigend, voor eenen staatsdienaar te dich-
{==171==} {>>pagina-aanduiding<<}
terlijk en geestig, in zijne zucht voor de vrijheid der Katholijken te ernstig, en over het algemeen te liberaal, om ten volle hunne goedkeuring of hun gansche vertrouwen te kunnen erlangen. Zelfs de Koning, zegt men, zou hem nooit bijzonder genegen zijn geweest; en hij verloor des Vorsten vertrouwen geheel, toen hij weigerde, aan de beschuldiging der Koningin deel te nemen, en niet alleen door zijne vrijwillige verwijdering uit het Ministerie, maar ook door eene krachtige redevoering in het Lagerhuis zijne afkeuring van die onregtvaardige daad aan den dag legde. Hij ging wel niet tot de tegenpartij over, welke hem destijds, toen de volksmenigte zoo zeer in beweging was, vergood zou hebben; maar de vermelde stap alleen was reeds genoeg, om hem bij de meesten bemind te maken, en george canning, den medewerker van de pitts, van de percevals en castlereaghs, in hunne ondernemingen tegen de nieuwere staatkundige verbeteringen, in canning den volksvriend te veranderen, of althans het algemeen daarop voor te bereiden, om hem later als zoodanig te erkennen. De Regering, aan welke hij misschien eenmaal in den weg zou kunnen zijn, wenschte hem intusschen op eene eervolle
wijze te verwijderen, en liet hem tot Gouverneur-Generaal van Indië benoemen. Reeds had hij van zijne vrienden te Liverpool, door welke hij als lid van het Parlement verkozen was, afscheid genomen, - reeds meende men zijne welsprekende stem voor de laatste maal in het Lagerhuis gehoord te hebben, als plotseling, door den dood van Lord londonderry, de post van Eersten Staatsdienaar kwam openvallen. Terstond waren aller oogen op hem gevestigd, en canning, welken men voor altijd uit den Raad des Konings verwijderd dacht te hebben, werd Minister van buitenlandsche zaken, in naam onder Lord liverpool, maar inderdaad, zoo als zijne vijanden zelfs met bitterheid erkennen, hoofd van het Ministerie. Dit gebeurde den 17 van Herfstmaand 1822. Welke omkeering door deze verwisseling in dien hoogen post werd voort-
{==172==} {>>pagina-aanduiding<<}
gebragt in Engeland, in Europa en Amerika, is te bekend, om het hier te herhalen: genoeg, het menschdom, dat door een verkeerd stelsel van staatkunde met kluisters werd bedreigd, begon op nieuw adem te halen; en zonder den algemeenen vrede te storen, of een enkel schot te doen, belette Engeland het schenden van de regten der volken, en beschermde de zwakken tegen de sterkeren. Meest in het oog loopende waren echter de veranderingen binnenslands: oproerige tijdschriften verdwenen, onstuimige volksvergaderingen hielden op; het volk, dat in de bestuurders alleen vijanden meende te zien, erkende in hen nu zijne beschermers: want van dezelven kwamen thans alle verbeteringen; vermindering van belastingen, uitbreiding van den handel door afschaffing of wijziging van verbodswetten, verbetering van oude en nadeelige bepalingen omtrent de lijfstraffen, als ook menige heilzame hervorming in andere zaken, deden ten minste den goeden wil blijken. En, was nog niet alles zoodanig, als men het wel zou
wenschen, men schreef dit gaarne aan den invloed der Tory's toe, welke den Heer canning en zijne jongere ambtgenooten niet zoo vrij wilden laten handelen, als die zelve verlangden. Kortom, men ademde vrijer, en zag gelukkiger dagen te gemoet. Onder deze omstandigheden gebeurde in het Britsche staatsbestuur die verandering, welke canning aan deszelfs hoofd stelde, en de zoo lang uitgeslotene Whig's tot zijne ambtgenooten en helpers maakte; eene omwenteling, welke niet alleen door Engeland, maar door de gansche beschaafde wereld, als eene zegepraal van den geest des tijds over verjaarde vooroordeelen, van bekwaamheid over geboorte, van gezond menschenverstand over sleursche gehechtheid aan bestaande vormen en oude gebruiken, met luide toejuiching werd vernomen.
De vijanden van canning beweerden, dat invloed van vrouwen het meeste tot zijne benoeming bijgedragen, en hij door list zijne oude ambtgenooten uit het veld verdreven heeft. Of dit al dan niet zoo geweest zij, waag ik, bij zoo gebrekkige bescheiden, als wij tot nu toe over

{==173==} {>>pagina-aanduiding<<}
de zaak bezitten, geenszins te beslissen. Doch in allen gevalle hebben de Koning en de gewezene Ministers voor het compliment, dat hun met deze beschuldiging gemaakt wordt, niet te bedanken. Ook is het der wereld niet vergund geworden, door ondervinding zich te overtuigen, of deze buitengewone man zoo bekwaam ware, om de eerste rol in het Britsche kabinet te spelen, als hij de tweede met roem gespeeld had; of het werkelijk het oude Ministerie was, dat zijne hoogere plannen in den weg stond, dan misschien enkel de drang der omstandigheden, gelijk meer waarschijnlijk is; en eindelijk, of hij inderdaad die verhevene zedelijke kracht bezat, welke vereischt werd, om over de zoo geduchte zamenspanning der aanzienlijken te zegepralen, die zich tegen zijn bestuur kantten, deels uit haat wegens vroegere beleedigingen, deels uit nijd om zijne voortreffelijke bekwaamheden en om zijn groot geluk, deels uit hoogmoed, daar zij zich door een' man uit het midden des volks zagen beheerschen, doch voornamelijk uit blijkbare vrees, dat hij zich zou laten vervoeren tot al te groote nieuwigheden, welke de voorregten van hunnen stand konden verminderen, of dat hij zijn aanzien zou gebruiken, om de zaak der Katholijken in Ierland te bevorderen; en misschien nog wel het meest hierom, dat velen het vertrouwen op hem ontbrak, hetwelk de Engelsche adel moet hebben, om zich aan eenen staatsdienaar aan te sluiten, dewijl de meeste leden het gaarne gemakkelijk opnemen en liefst hunnen voorganger blindelings volgen. Men had zijnen dood niet zoo spoedig verwacht, ofschoon zijne krankheid bekend was, en duidelijk bleek, dat het alleen zijn werkzame geest was, die het zwakke ligchaam nog staande hield. Naauwelijks had men zijn overlijden vernomen, of alle die vijandschappen waren bedaard, en alle partijen vereenigden zich tot den lof eens mans, in wien zoodanige rijkdom van gaven des geestes en des harten werd
gevonden, en wiens persoonlijke eigenschappen met zoo veel uiterlijken glans gepaard gingen, als men zelden vereenigd ziet. Ware hem eene hooge geboorte en

{==174==} {>>pagina-aanduiding<<}
in zijne jeugd een onafhankelijk bestaan ten deel gevallen, zoodat hij altijd onbedwongen zijnen eigen' weg had kunnen bewandelen, misschien zou hij zijns gelijken niet gehad hebben. Maar ook nu zal zijn naam steeds in aandenken blijven; want Engeland heeft althans zijns gelijken niet! - Op den 18 van Oogstmaand 1827 werd de beroemde man begraven in de abdij van Westminster. Het gebeente van george canning rust naast dat van pitt en fox. De begrafenis was hoogst eenvoudig, als die van een bijzonder persoon. Behalve de Hertogen van clarence en sussex en de Ministers van Staat, vergezelden alleen de bloedverwanten en naaste vrienden des gestorvenen de lijkstaatsie. Maar duizenden verdrongen zich op straat en in de kerk, om te zien; en, mag men van het uiterlijke tot het inwendige besluiten, zoo waren er weinigen tegenwoordig, die het geleden verlies niet diep gevoelden.




Brief van Carolus Niëllius aan Jean Augustijn, betreffende de synode te Dordrecht in 1618 en 1619.

Er is geen betreurenswaardiger verschijnsel in de geschiedenis der Christenkerk dan de vervolgingen, welke belijders van de leer des vredes tegen elkander in het werk stelden. Evenwel moet men zeggen, dat bijkans alle partijen de magt, die zij verwierven, misbruikten om hare tegenstanders te onderdrukken, en dat de zwakken eerder door onvermogen dan goeden wil weêrhouden werden om elkander kwaad te doen. De geest van 't meesterschap was tonder, dat voor ieders voeten lag: ééne vonk slechts, en het ontbrandde! Gelukkig behooren de bewijzen dier waarheid, met uitzondering op een enkel punt, tegenwoordig tot de geschiedenis; en als scheepslieden, die aan den storm ontkomen zijn, kunnen wij thans op ons grootste gemak met elkander spreken over de winden, die de hulk van Jezus Christus in het midden der opgeruide golven geslingerd hebben. De menschelijke driften hebben zich nedergelegd onder die hand, die liefde en vrede gebiedt. Verdraagzaamheid is op aller lippen, en, indien zij niet ontaardt in onverschilligheid, zal ook haar naam, als eene her-
{==175==} {>>pagina-aanduiding<<}
innering van aanmatigingen, die door het Christelijk gevoel gewraakt worden, plaats maken voor die van vrijheid en liefde. Iemand verdragen, is in den waren zin des woords, iemand dulden, wien men des verkiezende vrijheid heeft te weren of te dwingen. Verdraagzaamheid onderstelt alzoo het regt om te veroordeelen en te vervolgen, en is dus niets meer dan de scheede, waarin men het zwaard der vervolging opsteekt: de scheede, die het wapen in zich bewaart voor het gebruik en er steeds den vorm van toont, terwijl zij de scherpte der punt bedekt houdt. Het is dit wapen, geloof ik, dat alle Protestanten, volgens den geest van Christendom en vrijheid, voor eeuwig wegwerpen en afzweren zullen.
Deze woorden zijn genoeg om bewijs te geven van de zuiverheid der oogmerken, met welke ik den volgenden brief mededeele. Ik zou meer gezegd hebben; maar het oogpunt, waaruit twee beroemde Leeraren der Hervormde Kerk nog onlangs de kerkelijke geschillen in de Nederlanden beschouwd hebben, ontslaat mij van alle verdere redenen ter ontschuldiging. Slechts een enkel woord ter inleiding wil ik nog vooraf laten gaan.
De brief betreft de Synode te Dordrecht in 1618 en 1619. Het is onnoodig den aanleg en voortgang eener Kerkvergadering, die in een' vloed van schriften door beide partijen verhaald is, hier in het breede te ontvouwen. Voor hen, die weinig van dit alles weten, wil ik alleen aanstippen, dat in de Hervormde Kerk der Nederlanden reeds vroeg en vrij algemeen strenge gevoelens omtrent de Predestinatie gedreven werden, met welke zich een groot aantal leeken en bekwame Kerkleeraars niet konden vereenigen. Tegen dat leerstuk leverden zij dus in Februarij 1610 eene remonstrantie in, vervat in 5 Artikelen, die naderhand een oneindig gerucht maakten, en aan de opstellers den naam van Remonstranten bezorgden. Ter bijlegging dezer twisten werd in het voorjaar van 1611 eene zamenkomst in den Haag gehouden, naderhand de Haagsche Conferentie genoemd, waarin de bekwaamste Kerkleeraren van beide kanten hunne zaak voor Gecommitteerden uit de Staten van Holland bepleitten, doch zonder tot de gewenschte vereffening des geschils te komen. Na dezen groeide de verwijdering: in 1615 begonnen Remonstranten en Contraremonstranten zelfs afzonderlijke vergaderingen te houden. Dit duurde tot in 1618, wanneer Prins maurits bij de Algemeene Staten het houden eener Nationale Synode te Dordrecht wist

{==176==} {>>pagina-aanduiding<<}
door te drijven, in de hoop dat de Remonstranten, waaronder hij de voornaamste tegenstanders der vermeerdering van zijn gezag telde, aldaar veroordeeld zouden worden. Dit gelukte.
Behalve de inlandsche Godgeleerden van beide partijen, had men ook uit de meeste Protestantsche gewesten buitenlandsche Theologanten op de Synode geroepen, ten einde aan de punten des geloofs, die daar vastgesteld werden, het aanzien van uitspraken der gansche Christenheid te geven. Zoo kwamen dan de partijen met gelijk regt op de Synode, om door gemeenschappelijke beraadslaging tot overtuiging der dwalenden en alzoo tot eenheid des geloofs te komen. Doch vóór dat men nog tot den twist genaderd was, wierp de tegenpartij der Remonstranten zich als hun regter op, en werden zij in de 57ste zitting, den 14 Januarij 1619, uit de Synode gezet. Van dat oogenblik verschenen de Remonstranten daar niet meer als stemhebbende, maar als beschuldigden en gedaagden, en van dat oogenblik begint ook het verhaal in den volgenden brief.
De brief is zonder naamteekening; maar eene andere hand heeft er op aangestipt, dat hij door carolus niëllius aan jean augustijn geschreven is. Wie augustijn was, heb ik niet kunnen ontdekken; in allen gevalle een Fransche Remonstrant, wien men belangrijk genoeg rekende, om zich van zijn' persoon meester te maken. Niëllius is des te beter bekend. Hij was Predikant der Wallonsche Gemeente te Utrecht, en behoorde onder de Remonstranten, die op de Synode te Dordrecht geroepen waren. Zijn brief bevat, zoo verre ik weet, weinig bijzonders, dat niet van elders bekend is. Doch daar die brief van een' Remonstrant aan een' Remonstrant en in de grootste haast geschreven is, kan men hier met geen regt eenige verdraaijing der waarheid vermoeden, en de bijzonderheden, hier vermeld, kunnen dus strekken ter bevestiging van gelijkluidende verhalen. Bewijzen van dien aard vorderen de aanhaling van het oorspronkelijke stuk, en ik mogt den eigenen brief van niël in 't Fransch niet achterwege laten; maar ook mogt ik niet onverstaanbaar zijn voor lezers, die geen Fransch kennen. Ik heb mij uit dien hoofde de miskende en ondankbare moeite der vertaling getroost, welke de lezer achter het oorspronkelijke geplaatst vindt.

{==177==} {>>pagina-aanduiding<<}

Monsieur et treshonnoré frere.

Ayant entendu que ce present porteur alloit vers vous, je n'ay peu faillir de l'accompagner de ce mot, escrit en extreme haste, pour vous signifier, que vivez plus que jamais en noz prieres, et en la constante affection, non seulement de nous, qui vous sommes particulierement obligez, mais de tous les amateurs de verité, qui sont espars par le pays.
Les procedures exorbitamment iniques, qu'on a tenues contre nous en ce Synode, ont fort animé nos gens, et mesmes rendent la cause des adversaires suspecte, envers plusieurs, qui leur estoient affectionnez. Depuis qu'on nous a indiguiment chassé de l'assemblée, les peres ont commencé de besoigner a huis fermez, et si secretement, que les huissiers a chaque fois ont eu charge de faire recerche par tous les coins, pour voir si quelqu'un n'y seroit point caché, pour entendre leurs secrets. C'est chose certaine qu'il y a eu entr'eux des aspres debats, mais jusqu'à present nous n'en avons peu savoir les particularitez. Seulement nous scavons que ceux d'icy voudroyent bien estre quittes des estrangers: et ceux la au contraire se plaignent extremement, qu'on abuse de leur presence, pour authoriser des actions, desquelles ils ne scauront rendre conte ni a Dieu, ni a leur conscience, ni a la Chrestienté. Monsr Martinius m'en a parlé avec larmes, et m'a dit que luy et plusieurs autres voudroyent pour quelque chose de bien n'avoir jamais mis le pied en ce pays: qu'ils remarquent en ces affaires aliquid Divinum, aliquid humanum, aliquid Diabolicum. Cependant je ne voy point qu'ils ayent le courage et la resolution qui seroit requise pour brider et retenir la perverse impetuosité du plus grand nombre.
Tout ce qui se faict en publicq, c'est que tous les 4 ou 5 jours, quelqu'un des Theologiens prononce une harangue tendante a refuter les raisons ou passages alleguez par les nostres en la conference. Cela dure environ une heure. Nous en avons esté ouir quelques unes, nous fourrant deux ou trois des nostres parmi les auditeurs. Et en nostre defense du premier article avons refuté, tout ce qu'ils avoyent allegué contre nous de plus specieux. Les derniers qui ont peroré, ont esté 3 Allemans et un Suisse, si miserablement et puerilement, que vous eussiez esté estonnez de les ouir. Ils lisent de leur papier tout ce qu'ils prononcent, et encor ont ils quelque fois de la peine a bien lire leur propre es-
{==178==} {>>pagina-aanduiding<<}
criture. Mais le pis est, qu'ils ne disent rien, que ce qui se trouve in explicationibus Ursini et Paraei. C'est l'extremité de toute leur sagesse. Et cela encor se loue et prise par le president du Synode comme quelque chose de bien exquis.
On a desia presques achévé le 4triesme article. Sur lequel un Suisse, ayant commencé son quamquam avcc beaucoup de parade, ne nous propose autre chose pour response a tous passages, que la distinction entre la vocation externe et interieure. Qu'a ceste la on peust resister, et les reprouvez y resistent necessairement, mais point a ceste cij. Apres avoir applicqué ce notable emplastre a toutes playes, qu'on faict a leur Enthusiastique Manicheisme, il fist un aspre et horrible conclusion, disant que ceste opinion de la grace resistible renverse tout le fondement de religion et de l'assurance du Chrestien. Pourtant qu'il falloit dire avecques David: Deus rupes, Deus turris mea etc. Et cum Apostolo: quid separabit nos a dilectione Dei etc. Rom. 8. Voila toute la sagesse de ce bon docteur, qu'il a fallu aller querir de si loin. Et la dessus se donnera la sentence sur le 4triesme article. Et cependant qu'on besoigne en telle maniere, et qu'on prepare nostre sentence, on nous commande de bailler a messieurs les Deleguez des Estats Generaux nos escrits contenans tout ce qu'avons a dire pour nostre defense sur les 5 articles. Mais on nous limite le temps si court, qu'il est impossible de satisfaire a ce que requiert le merite de la cause. On a voulu premierement, qu'eussions a livrer en dedans 14 jours, tout ce qu'avions a dire. Nous avons faict tout ce qu'avons peu selon qu'entendrez plus amplement par le porteur et par les lettres des autres freres.
Durant que je suis icy, l'Eglise schismatique de nostre langue a Utrecht a obtenu de la Classe Wallonne assemblée a Leyde, que l'Agache, qui jusqu'a present leur a presché comme extraordinaire, leur soit accordé a plein et confirmé au ministere, ce qui se fera dimanche prochain. C'est a dire a moy, que je m'en aille. Car il ne faut point penser qu'on veuille la avoir deux ministres pour une poignée de gens, et la pluspart pauvres. Aussi voila desia ma sentence donnée et executée sans qu'on m'ait encor parlé de rien. De ma part, je ne suis point marri d'estre separé de ces gens, les procedures desquels ne sont pas moins contraires a toute justice, equité et integrité Chrestienne, que leur opinion a la nature de Dieu et de toute religion. Et je prevoy de-
{==179==} {>>pagina-aanduiding<<}
sia, si le bon Dieu n'y met remede, qu'ils attireront des horribles et tristes confusions sur le pays, et exposeront la religion reformée en opprobre et execration a tout le monde. Comme toute equité, humanité et integrité est bannie de l'assemblée Ecclesiastique, aussi semble il, que la gravité et benignité n'a non plus de lieu entre messieurs les Politiques. Lorsque nous fusmes presenter la premiere partie de noz escrits, autant qu'avions peu achever en 14 jours, on se facha qu'apportions un tel volume si grand, et cependant on nous tança tres aigrement que n'avions point achevé tout le reste. Nous remonstrames qu'il nous avoit esté impossible de faire davantage, et que ne pouvions respondre pleinement a toutes exceptions de noz adversaires et estre briefs. On nous replicqua que n'avions que faire de refuter l'opinion de noz adversaires, mais seulement de defendre la nostre. Nous respondions estre impossible de faire l'un sans l'autre. Un autre nous cria, qu'on ne demandoit qu'une simple proposition de nostre sentiment. Cela, dismes nous, est desia faict
passé longtemps. Messieurs donc ne veulent ils pas, que nous nous defendions, et que nous combattions l'opinion contraire? Nous ne vous empeschons point cela, dirent ils. Quoy donc, qu'est ce qu'on veut de nous? On ne veut point avoir le nom qu'on nous empesche de nous defendre, et cependant on se fache, que nous disions ce qui est necessaire pour respondre au principal contenu de tant de livres par lesquels on charge nostre doctrine. Monsr. Brederode crioit d'une, Essens du pays de Gueldre d'autre. En somme un brouillis confus de diverses voix, qui ne s'accordoyent ensemble, ni ne s'entendoyent l'un l'autre, tellement qu'il nous fut impossible de tirer de tant de crieries un advis certain. Seulement qu'on nous bailloit encor de grace 8 jours, pour dire sur les 4 autres articles tout ce que pourrions. Nous sommes resolus, non obstant toutes ces tanceries et menaces de nous haster avec raison, et de poursuivre par ordre nostre defense aussi avant que pourrons. Quand ils ne voudront plus avoir de nos escrits, qu'ils les laissent la. Nous ne lairrons point pourtant en privé de passer outre. Nostre labeur pourra servir cy apres a d'autres. Mais ce que je deplore en mon coeur, est le miserable gouvernement du pays. Ceux qui crient le plus haut le gagnent sur les autres.
On pense tout effectuer par violence. Les plus excellens personnages sont exposez a l'opprobre et calamité de la prison. On a adjousté aux 3 grands personnages nostre Sr de

{==180==} {>>pagina-aanduiding<<}
Moersbergue qu'on a esté querir avec 4 cornettes de cheval du pays de Munster. Vous scavez que c'est la perle de nostre noblesse, voire de toute la chambre des Estats de nostre Province. Le voila tristement encoffré en un cachot. On est extremement irrité contre lui, et le bruict court, qu'on le mettra sur la torture. O Dieu! a quelles calamitez sont subjects les plus excellens personnages du monde. J'estime que son principal crime sera, qu'il a esté vers la Haye par l'advis de feu Ledenberg, pour faire que les Estats de Hollande deputassent quelques uns pour encourrager noz magistrats a se roidir contre la demande de son Exce. Maintenant on se vangera sur luy sous ombre de descouvrir des trahisons imaginées pour l'oppression des meilleurs Patriots. Je ne scay encor que penser, quelle fin ces extremitez prendront. Le bruict court partout que Monsr l'Advocat et ce dernier pris laisseront leur teste sur un eschaffaut. O Religion! O Esprit nullement de Christ qui se couvre du pretexte de pureté! Or Monsr et treshonnoré frere, nous sommes tous a bon droict en peine pour vous. On veille de toutes parts pour vous attrapper. Et se dit que sept soldats auroyent faict offre qu'ils vous livreront vif ou mort es mains de ceux qui vous haissent extremement sans cause. Je vous supplie prendre de pres garde a vous mesmes: vous tenir en la ville ou vous estes sans sortir des portes. Aussi bien cest estat ne pourra guerres durer ainsi qu'il est a present. Preservez vous tant que vous pouvez si par adventure le bon Dieu se voulloit encor servir de vous à quelque plus grand bien. Les plus clairvoyans d'entre les Seigneurs sont eux mesmes bien fort en peine. L'Anglois descouvre ses desseins qu'il a de se prevaloir de noz confusions, comme je pense qu'aurez veu la brusque et tres discourtoise proposition de son Ambassadeur. Pour contenter le peuple on a faict
courrir le bruict que sa Majesté desiste de ses principales demandes. Mais nous entendons de bonne part le contraire. Touttes fois nous ne regardons point a tout cela, mais simplement a Dieu, qui nous peut sauver de tous inconveniens, et a la bonté de nostre cause, qui nous donne advantage en toutes sortes, et pour laquelle maintenir nous sommes prestes moyennant la grace de Dieu de souffrir tout ce que le Seigneur permettra aux hommes de nous faire. Nous luy avons consacré corps et ame, et esperons, qu'il nous fera la grace de poursuivre courrageusement le cours de nostre ministere, aussi bien au milieu des difficultez qui nous mena-
{==181==} {>>pagina-aanduiding<<}
cent, qu'avons faict auparavant en prosperité. Aussi voyons nous, qu'au milieu de ces adversitez nos Eglises accroissent en nombre et en zele. La verité sera plus chere et precieuse, lors qu'il la faudra maintenir avec dommage et peril. Il est vray que plusieurs nous abandonneront: mais les plus gens de bien demeureront des nostres. Et ores qu'il nous adviendroit d'estre abandonnez de tous si ne faut il pas abandonner pourtant celuy qui a par devers soy les paroles de vie eternelle. Je le prie de tout mon coeur, qu'il restaure au milieu de la Chrestienté la verité salutaire, nous face tous instrumens de sa grace, et vous maintienne,



Monsieur et treshonnoré frere,



en longue vie et prosperité, vous preservant des embuches des hommes sanguinaires, et vous fortifiant en corps et en esprit pour le bien de son Eglise.
En tres extreme haste de Dordrecht ce 15 Febvrier 1619.

Vre treshumble et affectionné serviteur que connoissez.
Lecta Vulcano tradenda.

Mijn Heer en zeer geëerde Broeder!

Gehoord hebbende, dat brenger dezes naar u toeging, konde ik niet afzijn hem dit lettertje mede te geven, geschreven in de grootste haast, om u te betuigen, dat gij meer dan ooit in onze gebeden leeft; leest in de onwrikbare genegenheid niet alleen van ons, die u bijzondere verpligtingen hebben, maar van alle liefhebbers der waarheid, zooverre die door den lande verspreid zijn.
De schreeuwende onbillijkheid, met welke men ons op deze Synode behandelt, heeft onze aanhangers geweldig verbitterd, en de zaak onzer tegenstanders zelfs bij hunnevrienden verdacht gemaakt. Nadat men ons zoo hondsch uit de Synode gedreven heeft, zijn de vaderen begonnen met geslotene deuren te onderhandelen, en zoo bedekt, dat de deurwaarders telkenreize last kregen alle hoeken te doorsnuffelen, of er iemand school, om hunne geheimen af te luisteren. Zeker is 't, dat er raauwelijk onder hen getwist is; doch de bijzonderheden konden wij vooralsnog niet te weten komen. Alleen is ons bekend, dat de inlandsche

{==182==} {>>pagina-aanduiding<<}
Theologanten wel van de buitenlandsche wenschten ontslagen te zijn; terwijl deze zich op hunne beurt beklagen, dat men hunne tegenwoordigheid misbruikt, om daden te wettigen, welke zijn noch voor God, noch voor hun geweten, noch voor de Christenwereld verantwoorden kunnen. Mijnheer (*) Martinius sprak er mij van met tranen in de oogen, en zeide, dat vele anderen met hem om een fraai ding wilden, dat zij nooit een voet in dit land gezet hadden, als ziende in dezen ganschen handel (†) iets van God, iets van de menschen, en ook iets van den Duivel. Evenwel vrees ik, dat hun de noodige moed en beradenheid mangelt, om de boosaardige onstuimigheid der meerderheid perk te zetten.
Wat ze in 't openbaar verhandelen, bepaalt zich tot redevoeringen, welke sommigen der Theologanten om de 4 of 5 dagen houden, ter wederlegging der redenen, door de onzen in de conferentie aangevoerd. Dit duurt zoo wat een uur. Door middel van twee of drie van ons, die zich onder de toehoorders steken, hebben wij er eenigen van gehoord; en wat daarin den fraaisten glimp van waarheid had, is door ons in de verdediging van ons eerste Artikel wederlegd. De laatsten, die gesproken hebben, waren (‡) drie Duitschers en één Zwitser; maar zoo rampzalig en kinderachtig, dat gij er verbaasd van zoudt gestaan hebben. Al-
{==183==} {>>pagina-aanduiding<<}
les, wat ze zeggen, lezen ze voor uit hun opstel, en nog hebben ze somtijds moeite om hun eigen schrift te lezen. Doch 't ergste is nog, dat ze niets zeggen, hetwelk niet in de Explicationes Ursini et Paraei staat. Hunne gansche wijsheid begint en eindigt daarin! En dat wordt door den Voorzitter der Synode nog als vrij wat bijzonders geroemd en geprezen.
Met het 4de Artikel is men bijkans ten einde. Een Zwitser, nadat hij zijn quamquam met groote praal had aangeheven, beantwoordde alle onze plaatsen met de ééne onderscheiding tusschen uit- en inwendige roeping, en dat de uitwendige wederstandelijk is (gelijk de verworpenen die noodzakelijk wederstaan) maar de inwendige niet. Nadat hij deze heerlijke pleister had gelegd op al de wonden, die hun dweepziek (*) Manicheisme zijn toegebragt, maakte hij eene raauwe en ijzingwekkende gevolgtrekking, zeggende dat het gevoelen der wederstandelijke genade de grondvesten van den Godsdienst en de zekerheid des Christens 't onderste boven keert; dat men evenwel met David moest zeggen: ‘God is mijn rotssteen, God is mijn hoog vertrek,’ etc. En met den Apostel: ‘Wat zal ons scheiden van de liefde Gods,’ etc. Rom. 8. Zie daar al de wijsheid van dien goeden Doctor, dien men zoo ver moest komen halen! En daarop zal 't vonnis vallen wegens het (†) 4de Artikel! Terwijl men in dezer voege beraadslaagt en den weg tot onze veroordeeling baant, gelasten ons de Heeren Gecommitteerden der Staten Generaal, om in geschrifte alles bij hen in te leveren, wat wij ter onzer verdediging over de 5 Artikelen te zeggen hebben; maar de tijd, dien zij bepalen, is zoo kort, dat wij aan 't geschil onmogelijk zijn eisch kunnen geven. Eerst wilde men, dat wij alles, wat wij te zeggen hadden, binnen 14 dagen inbragten. Al wat in onze magt was, hebben wij gedaan; gelijk brenger dezes en de brieven der andere broeders u breeder berigten
zullen.
Terwijl ik hier ben, heeft het (‡) scheurziek gedeelte der Wal-
{==184==} {>>pagina-aanduiding<<}
lonsche Gemeente te Utrecht van onze Classis te Leiden verworven, dat l'Agache, tot dus verre buitengewoon prediker, hun als gewoon kerkleeraar toegestaan is, en aanstaanden Zondag in den dienst bevestigd wordt. Dat is even of men mij zeide: ‘Gij kunt vertrekken.’ Want niemand moet denken, dat men om een handvol menschen, en die meest arm, twee kerkleeraars zal houden. Mijn vonnis is dus geveld en ten uitvoer gebragt vóór dat mij nog van iets gesproken is. Wat mij betreft, 't spijt mij niet, dat ik gescheiden word van lieden, wier handelwijze evenzeer strijdt met alle regt, billijkheid en Christelijke opregtheid, als hunne gevoelens met de natuur van God en allen Godsdienst. Ook voorzie ik reeds, dat zij, zonder Gods genadige afwending, de ijsselijkste beroerten over het land zullen brengen, en den Hervormden Godsdienst bij de gansche wereld ten schandvlek, ja tot een verfoeisel (*) maken zullen. Gelijk alle

{==185==} {>>pagina-aanduiding<<}
billijkheid, menschelijkheid en opregtheid uit het midden der kerkelijken verbannen is, zoo schijnt ook alle waardigheid en goedertierenheid de Heeren Politijken verlaten te hebben. Toen wij de eerste reis datgene onzer verdediging inleverden, wat wij in 14 dagen hadden kunnen afwerken, was men gebelgd dat wij met zulk een dik boek voor den dag kwamen, en te gelijk streek men ons vinnig door dat wij niet alles hadden afgedaan. Wij vertoonden de onmogelijkheid zoo wel om meer te doen, als om op alle uitvlugten onzer vijanden volledig te antwoorden en te gelijk kort te zijn. Men wierp ons tegen, dat wij met de weêrlegging der gevoelens van partij niets te maken hadden, maar alleen met de verdediging van onze eigene. Wij antwoordden 't onmogelijk te zijn om 't een zonder 't ander te doen. Een ander riep ons toe, dat eene eenvoudige voorstelling van ons gevoelen de eisch was, zonder wijders. Dit is, zeiden wij, voorlang reeds geschied. De Heeren willen dus niet, dat wij ons verdedigen en het gevoelen onzer tegenstanders wederleggen? Dat beletten wij u niet, was 't antwoord. Hoe nu dan, wat wil men van ons? Men wil den naam niet hebben, dat men ons belet ons te verdedigen, en evenwel is men gebelgd, dat wij op den hoofdinhoud van zoo veel boeken, waarin onze leer betigt wordt, het noodige ten antwoord zeggen. Hier riep ons de (*) Heer van Brederode dit toe, daar Essens weêr wat anders. In 't kort, 't was een verward getier van allerlei stemmen, die dwars uit elkander liepen en de eene de andere niet verstonden, zulks 't onmogelijk was uit al dat ge-
{==186==} {>>pagina-aanduiding<<}
schreeuw iets zekers op te maken. Dit alleen begrepen wij, dat ons uit genade nog 8 dagen gegund werden, om over de 4 verdere Artikelen alles, wat wij konden, te zeggen.
Hoezeer doorgestreken en bedreigd, hebben wij besloten ons voorzigtig te haasten, en onze verdediging, zoo veel wij kunnen, geregeld voort te zetten. Willen zij ons geschrijf niet meer inzien, zij laten 't dan staan: wij zullen echter in stilte onzen gang gaan. Onze arbeid kan den nakomeling nuttig zijn. Wat ik echter in mijn hart beschrei, is de rampzalige regering van dit land. Die hier 't hoogste schreeuwt, wint het.
Alles denkt men met geweld te drijven. De uitmuntendste menschen staan bloot voor de schande en ellende des kerkers. Bij de drie groote personaadjen heeft men nu gevoegd onzen Heer van (*) Moersbergen, die door vier cornetten ruiterij in 't land van Munster is opgeligt. Hij is de parel, gelijk gij weet, van onzen adel, ja van het gansche ligchaam der Staten onzer provincie. Daar zit hij nu opgesloten in een treurig kerkerhol! De verbittering tegen hem is ten top, en 't gerucht wil, dat men hem op de pijnbank leggen zal. O God! wat rampzaligheden hangen den uitmuntendsten sterveling niet over 't hoofd! Zijn hoofdmisdrijf zal, mijns achtens, wezen, dat hij op aanraden van wijlen Ledenberg naar den Haag geweest is, om den Staten van Holland op eene bezending aan te staan, die onze Magistraat aanmoedigde, om zich tegen (†) den eisch van zijne Excellentie te kan-
{==187==} {>>pagina-aanduiding<<}
ten. Nu zal de wraak zich aan hem koelen, onder voorwendsel van verraderlijke
aanslagen te ontdekken, die ter verdrukking der beste patriotten verzonnen zijn. Ik weet niet waar 't met die hevigheid nog heen moet. Overal loopt het gerucht, dat Mijnheer de Advocaat en de laatst gevangene hun hoofd op het schavot laten zullen. O Godsdienst! O Geest, vervreemd van Christus, die u kleedt met den mantel der heiligheid! Maar, Mijn Heer en zeer geëerde Broeder, wij allen zijn met grond bekommerd over u. Men loert van alle kanten om u te vangen. Zelfs zeggen ze, dat zeven soldaten zich hebben aangeboden om u dood of levend in de handen van hen te leveren, die u bitter, maar zonder reden, haten. Mag ik u bidden, wees op uwe hoede. Houd u in de stad waar gij zijt, en zet geen voet buiten de poort. Ook kunnen de zaken, zoo als ze nu staan, niet lang blijven. Pas op uzelven zoo veel gij kunt, of God zich mogelijk van u nog voor een nuttiger einde bedienen wilde. Ook de voorzienigste onder de Heeren toonen zich grootelijks bekommerd. De Engelschman verraadt zijn oogmerk, om zich onze beroerten ten nutte te maken; het barsche en hoogst onbeleefde voorstel van zijnen Gezant hebt gij, denk ik, vernomen. Om het volk te sussen heeft men het gerucht verspreid, dat de Koning van zijne ergste eischen afziet. Maar wij vernemen van goeder hand het tegendeel. Daar evenwel letten wij niet op; maar op God, die ons voor alle ongemak kan bevrijden, en op de zuiverheid onzer zaak, die ons aan alle kanten de overhand geeft, en om welke te handhaven wij bereid staan alles met Gods hulp te lijden, wat Hij de menschen zal toelaten ons aan te doen. Wij hebben Hem ligchaam en ziel toegewijd, en hopen van zijne genade kracht, om den loop van onzen dienst in het midden der zwarigheden, die ons dreigen, even moedig te vervolgen, als voordezen in den voorspoed. Ook zien wij onze kerken, ten spijt dier tegenspoeden, in getal en ijver aanwinnen. De waarheid zal te meer dierbaar worden, nu men haar met gevaar en schade zal moeten handhaven. Velen, het is waar, zullen ons
verlaten; maar de welgezindsten zullen de onze blijven. En al zagen wij ons ook van allen verlaten, daarom betaamt het echter niet Hem te verlaten, die de woorden des eeuwigen levens heeft. Ik bid Hem van ganscher harte, dat Hij zijne zaligmakende waarheid in het midden der

{==188==} {>>pagina-aanduiding<<}
Christenheid herstelle; dat Hij ons allen tot werktuigen zijner genade make, en u,



Mijn Heer en zeer geëerde Broeder,



lang leven en voorspoed schenke, bewarende u voor de hinderlagen van de mannen des bloeds, en versterkende u naar ziel en ligchaam, tot welwezen zijner Kerk.
In vliegende haast van Dordrecht, den 15 Februarij 1619.
Uw onderdanige en genegene Dienaar, wien gij kent.

Na de lezing aan Vulkaan te offeren.

De verzameling, waartoe de bovenstaande brief behoort, trof ik onlangs aan bij een' mijner vrienden hier ter stede; bij eene vlugtige inzage kwam zij mij zeer belangrijk voor, als bevattende eene menigte brieven van episcopius, hogerbeets, de groot, camphuysen en andere vervolgde Remonstranten. Wij bieden den lezer dus dezen brief slechts aan als eene proeve van grooter voorraad, en noodigen hem op de lezing van eenige volgende, zoo deze de eer mogt hebben van zijne goedkeuring weg te dragen. Vaarwel!

halbertsma.
Deventer, den 10 Februarij

De godsdienst der zoogenaamde beschaafde wereld, een mengsel van heidendom, mohamedismus en valsche wijsgeerte.

(Vervolg en slot van bl. 150.)

Zich aan het bepaalde voorschrift der kerkelijke instellingen te onderwerpen, vorderen de staatswetten. De kinderen moeten gedoopt worden; en dit geeft bovendien eene gewenschte aanleiding, om zijne naaste betrekkingen en vrienden, tot gezellig genot, bij zich te vereenigen, en anderen een compliment te maken. ‘Wij waren regt vrolijk bij den doop,’ heet het dan bij eene volgende ontmoeting. - De kinderen moeten ook aangenomen worden; dit is eene gewigtige handeling; het is de intrede in het leven, in de wereld. De zoon kan voortaan deel hebben aan het gezelschap der mannen, en, zonder de welvoegelijkheid te kwetsen, de kaarten opnemen, wanneer vader van het spel moet opstaan; en de dochter is van dat oogenblik aan rijp, om zich bij de bezoeken te voegen, die Mama geeft en neemt; ook verkrijgt

{==189==} {>>pagina-aanduiding<<}
zij nu ligt wel eene bijzondere kamer, om eigene bezoeken te ontvangen. - Papa en Mama hebben, na lange verwijdering van het altaar, zich toch voor deze keer met de kinderen daar bevonden. De predikant heeft aan elk kind eene afzonderlijke aanspraak gehouden, en hetzelve de belangrijkheid der zaak op het hart gebonden. ‘Onze dochter,’ vertelt Mama, ‘herinnerde hij haar' naam. Kunigunda, riep hij uit, welk een zielverheffende naam! Hij beduidt: de Koninklijke. Dat nooit de hooge geest uit hare ziel wijke, die haar geslacht zoo eigen is! Onzen zoon bragt hij zijns grootvaders verdiensten bij den staat in gedachten. Word hem gelijk, sprak hij; stel zijn edel beeld uw gansche leven voor het oog van uwen geest! Het was een feest, eenig in zijne soort; nooit ben ik zoo gesticht geweest.’ - In gindsche huis is onlangs eene dochter gehuwd. Dominé heeft zich zeer wèl gehouden; hij nam geenen trouwtekst uit den Bijbel ten grondslag, maar roemde de deugden der verloofden en hunne ouders, herinnerde hun ter loops de pligten hunner nieuwe betrekking, en beloofde hun de gelukkigste toekomst. Eene fijne tante was zoo dwaas, hem aan tafel daarover te onderhouden, en liet zich maar niet tevreden stellen; doch hij wees haar eindelijk kort af met de woorden: ‘Wij zijn niet hier, om van ernstige dingen te spreken, maar om bij eten en drinken vrolijk te zijn.’ - Daar is een vader gestorven; het geweten wordt wakker bij den zoon, die hem veel verdriets veroorzaakt en zijn' dood bespoedigd heeft. Hij gaat bij een' vriend des overledenen, en treedt met de wanhopige woorden in de kamer: ‘Mag een vadermoorder wel bij u komen?’ - ‘Ik bid u, welke grillen!’ is het antwoord: ‘Zet dat uit uw hoofd, en drink een glas wijn met mij!’ - Het gesprek in het treurhuis verzekert ons, dat men een deugdzaam man zal ter aarde bestellen. ‘Wie hem kende,’ heet het,
‘heest hem ook geëerd en bemind, en zal hem met ons beweenen.’ Het is overal maar ééne stem tot zijnen lof; en wie aan zijne volkomenheid wilde twijfelen, zou voor een' lasteraar gehouden worden. Ook de predikant zal aan het graf geene andere taal voeren; doch mogt hij het wagen, het zondige leven des afgestorvenen met slechts zachte woorden te gedenken, zoo wordt hij gesmaad, en het wetboek doorsnuffeld, of men hem niet voor het geregt zou kunnen betrekken.
Bij zoodanige vervreemding van het Christendom wil men

{==190==} {>>pagina-aanduiding<<}
echter geenszins het voorregt opgeven van een Christen te zijn, in tegenstelling met den Jood, dien men billijkerwijze meent te mogen verachten. Vraagt men, waarin het Christendom bestaat, zoo hoort men slechts van het geloof in God en aan de onsterfelijkheid der ziel. Niets weet men noch wil men weten van de grondleeringen des Evangelies; de Godheid van christus (*), de verzoening door zijnen dood, de regtvaardigmaking door het geloof, de heiliging van hart en leven door gods geest, en het laatste oordeel. Naauwelijks laten zich nog eenige zwakke herinneringen uit het jeugdig onderwijs vernemen; en deze dienen, even als de bijbelplaatsen, welke men sedert nog in het geheugen heeft, gewoonlijk tot spottende aanmerkingen. - Aan een levendig geloof aan de onsterselijkheid der ziele ontbreekt het den meesten volstrekt; want wie dezelve ook aanneemt, staat haar toch geenen invloed op hart en leven toe. Men houdt zich of in het geheel niet op met de gedachte aan de eeuwigheid, of oppert nuttelooze vragen, welker beantwoording het Christendom ons wijsselijk onthouden heeft; b.v. of de ziel der afgestorvenen welligt op eene ster zal komen? of de verbazende menigte der verrezenen, op eene wereldkloot als onze aarde, wel plaats zal kunnen vinden? Doch zijn leven, om der onsterfelijkheids wille, te reinigen en te heiligen, valt niemand in; want de gedachte aan dood en graf staat nu eenmaal tegen, en wie zich tot het leven na den dood wilde voorbereiden, moest die
gedachte vasthouden en koesteren.
De mannen laten het intusschen meestal aan zijne plaats, of de ziel zal voortduren. ‘Bestaat er nog een ander leven, het is goed; bestaat het niet, zoo kwel ik mij daarover geenszins.’ Dus hoort men hen spreken, en ziet er uit, dat zelfs de mogelijkheid van een bestaan na den dood niet ernstig bedacht, noch voor hen verschrikkelijk gevonden wordt, wien zingenot het eenige en hoogste goed is. - Hier schuilt dan ook de bron der immer zich vermenigvuldigende zelfmoorden; want slechts hij (†) kan zich dooden, die niet gelooft over

{==191==} {>>pagina-aanduiding<<}
het graf te zullen voortleven, en dus geene rekenschap vreest. Doch onder vele zoogenaamd beschaafde lieden wordt het voor verstandig gehouden, wanneer een zieke, die nog maanden, weken, dagen op eenen zekeren dood zou te wachten hebben, of wanneer een beleedigde, die geene bloedige wraak kan nemen, zich ‘den kogel door den kop jaagt.’ Doet het een huisvader, wiens zaken door eigene schuld in de war geraakt zijn, zoo wordt het althans door velen niet onverstandig gevonden, dat hij zich aan langere zorgen onttrokken heeft. Het ongeloof aan de voortduring der ziel is derhalve gewis zeer wijd verbreid.
Het vrouwelijk geslacht stelt een levendiger belang in de zaak; de moeders willen hare afgestorvene kinderen, de dochters hare ouders en bloedverwanten wederzien; daarom gelooven zij in onsterfelijkheid. Het is hierbij echter ook maar om dit wederzien te doen; bestond dat niet, zoo wenschtemen ook de onsterfelijkheid niet, en miste gaarne, wat de Schrift belooft, namelijk het helderder inzien van de wonderbare wegen en raadsbesluiten der Voorzienigheid, het aanschouwen van god en jezus christus, en de verkeering met de volmaakte regtvaardigen en de menigte veler duizend Engelen. - In vele doodsberigten luidt het: ‘Slechts het geloof aan een toekomstig wederzien kan ons troosten.’ Dus niet het geloof aan gods vaderliefde in christus, en zijne oneindige wijsheid; niet jobs gedachte; De Heer heeft gegeven, de Heer heeft genomen, de naam des Heeren zij geloofd! - Bij geene andere gelegenheid wordt het geloof aan de onsterfelijkheid der ziel, als een verroest schild uit eene oude wapenkamer, voor den dag gehaald, dan bij sterfgevallen, en van geene onsterfelijkheid wordt ooit melding gemaakt, dan eene zalige. ‘Hij heeft het wèl,’ zegt men, zonder onderscheid, van elken doode van goeden huize en opvoeding; ‘maar wij lijden de smart. Hij is niet te beklagen, maar wij.’ Wie daarbij slechts even wilde te kennen geven, dat wij over zaligheid of rampzaligheid der afgestorvenen geen volkomen oordeel vellen kunnen, en dat buiten twijfel velen eenen treurigen toestand tegengaan, die zou niet weinig aanstoot geven. Ook den bezwekenen in een tweegevecht, die met een onverzoenlijk hart naar de kampplaats stormde, en liever met de verijdelde hoop op wraak sterven, dan de troost zijner eenig achtergelatene moeder wilde blijven, heeft men, bij zijne begrafenis, hooren zalig prijzen.

{==192==} {>>pagina-aanduiding<<}
‘Kan god anders dan hem gelukkig maken? Het jonge mensch was immers alleen niet bestand tegen het heerschende vooroordeel der noodzakelijkheid van het tweegevecht; hij moest zich daarnaar schikken, wilde hij niet door alle zijne bekenden en makkers veracht worden; hij moest zijn leven, of anders de rust zijner ziel, op het spel zetten. Dat zal god toch niet uit het oog verliezen.’
Daar dit mengelmoes van halve meeningen en volslagene dwalingen met het Christendom geheel niets te doen heeft, zoo is het natuurlijk boven het verschil der bijzondere godsdienstige gezindten verheven. Men beschouwt elk derzelven als eene soort van Kaste, tot welke men door geboorte behoort, maar stelt hier geene waarde in, en plaatst geene van haar lager, dan de staatswetten die plaatsen.
‘Wij gelooven allen aan eenen en denzelfden god,’ dus verklaart zich de mindere klasse der zoogenaamde beschaafde lieden. ‘Het is slechts noodig, dat men zijner gezindte getrouw blijve,’ zegt de hoogere; ‘het verschil der leere doet tot de zaak niet, en daarover te spreken, is de zaak der geestelijken. Wie Jood is, blijve Jood; wie Katholiek, blijve Katholiek. Gesteld ook, dat men de meeningen eener andere partij beter keurde, zoo is het toch der moeite niet waardig over te gaan.’ Eene in dezen zin verlichte Protestantin buigt zich, in eene Katholieke kerk, zonder bedenken, voor het Hoogwaardige, om geen opzien te maken; en de aan haar gelijke reizigster betuigt, niet te kunnen begrijpen, waarom de Evangelischen te Rome geweigerd hebben te knielen, wanneer de Paus den zegen uitdeelt.
Vragen wij eindelijk naar het gebouw der zedelijke grondstellingen, op den valschen grond dezer Godsdienst der zoogenaamde beschaafden opgetrokken, zoo vertoont zich een treurig wargaren van Onchristelijke denkbeelden en Heidensch bijgeloof.
Als hoogste levensdoel wordt, zoo niet altijd genoemd, toch algemeen gevolgd, een betamelijk genot van zinnelijke genoegens, inzonderheid der gezellige vermakelijkheden. Dat de bestendige rigting der ziel daarop voor het inwendige leven verderfelijk is, komt niet in aanmerking. Wat die genoegens storen kan, moet verwijderd worden, al zou men daardoor ook heilige pligten uit het oog verliezen. De noodleugen gaat daarom voor geoorloofd en onvermijdelijk door, wanneer men op die wijze zich en anderen iets onaange-
{==193==} {>>pagina-aanduiding<<}
naams, hoe gering het ook zij, besparen kan. Men houdt niet slechts, door onwaarheden, de krankheid of den dood van geliefde personen verborgen, maar redt zich alzoo ook uit elke onbeduidende verlegenheid. Het schijnt een middel, dat men zonder bedenking bezigen kan, om onaangenaamheden te vermijden, en te zorgen, dat geen onvoorzigtig gedrag kwalijk opgenomen worde. Desgelijks ontziet men zich dikwijls niet, beroepspligt uit het oog te verliezen, en bij openbaar bedrog te zwijgen, wanneer men anders gevaar zou loopen, een' man van gewigt te verbitteren. ‘Eer ik mij dien ten vijand maak,’ heet het, ‘laat ik alles loopen, zoo als het wil.’ Zeer bevredigend is, in zulke gevallen, de grondstelling: ‘een ieder is zichzelven de naaste.’ Zoodra derhalve de eigenbaat, of die hersenschim der eere mede in het spel komt, welke zich ieder op zijne wijze gevormd heeft, vergeeft men zichzelven en anderen. ‘Dit voordeel kan hij medenemen,’ merkt men dan aan, in betrekking tot eenen ambtenaar, die zich langs wegen te verrijken weet, welke de staatswet niet stuiten kan; ‘daarover kan niemand hem iets zeggen.’ Op gelijke gronden houdt men het ook niet voor schandelijk, dat men zijn gegeven woord breke, wanneer men het buiten zijne schade niet houden kan. De bruid van den zoon wordt, zonder vele bedenkelijkheid, door den vader des bruidegoms aan hare ouders
teruggezonden, zoo de baardelooze jongeling haar zat geworden is; want ‘zijn levensgeluk mag niet op het spel gezet worden, wegens eene in jeugdige onbedachtzaamheid gedane belofte.’ Tot redding van de eer eener dochter wordt de voorslag gedaan, dat zij zich heden met haren ondeugenden verleider trouwen late, en na acht dagen weêr doe scheiden. Het huwelijk is, in het oog van velen, al haast niet meer, dan een akkoord op levering, waarbij men bedongen heeft om terug te mogen treden, zoo de geleverde waar de proef niet houdt. Het is daarom vergeefs, dat gij den minnaar voor de verbindtenis met een ligtzinnig, bedorven meisje wilt waarschuwen. ‘Ik zal het beproeven,’ antwoordt hij u; ‘gaat het niet, dan kan ik mij immers van haar scheiden laten: de kosten maken niet uit.’
Zou bij zoo bandeloos ongeloof inderdaad ook nog bijgeloof plaats vinden? - Hetzelve vindt niet alleen zijne plaats, maar handhaaft die ook, met gelijke kracht, onder de zoogenaamde beschaafde wereld, als onder de laagste volksklas-
{==194==} {>>pagina-aanduiding<<}
se. Nog immer worden er kaarten gelegd, of uit de koffij voorspeld, en kogels gegoten. De knaap, bij wien de arts niet spoedig genoeg de koorts verdrijven wil, moet met zijne oppasster, in den vroegen morgen, op eene brug rijden, en een briefje, met geheimzinnige figuur beschreven, in het water werpen. De bediende, die zich met eene bijl in de hand gehouwen heeft, moet, op raad van zijnen volkomen ongeloovigen heer, in wiens oogen de wonderen van christus oudewijfsfabelen zijn, het schadelijke ijzer door zijn eigen vuiluis halen, en dit drie dagen lang verzwijgen, om de wonde te doen heelen. Zijn dertien personen aan een' maaltijd bijeen, en wordt deze bedenkelijke omstandigheid eerst laat opgemerkt, zoo wordt in haast een veertiende ergens vandaan gehaald, en het eten begint niet, vóór deze gekomen is. Een man, in wiens oogen mozes een bedrieger, christus een zelfbedrogene is, wil een fraai huis niet koopen, omdat binnen deszelfs muren, in vier jaren, vier menschen zich vermoord hebben.
In dezen geest is de Godsdienst der zoogenaamde beschaafde lieden. Is zij u een gruwel, zoo bidt van nu aan nog inniger dan ooit: Heer, uw koningrijk kome! (*)

De zangeres Henriëtte Sontag te Frankfort.

(Vervolg en slot van bl. 153.)

Henriëtte sontag zong; en allen verklaarden eenparig, hunne hoogstgespannene verwachting overtroffen te zien, en tevens de uitspraak van catalani: ‘Zij is éénig in haar vak (genre); maar haar vak is klein,’ voor laster, uit jaloezij geboren. Men zag grijsaards weenen. Ik zelf (de verhaler, Dr. börne) was geheel weg..... En zoo men veelligt meent, dat ook mij te dezen iets menschelijks bejegend zij, dan voel ik mij niet sterk genoeg, om mij-
{==195==} {>>pagina-aanduiding<<}
zelven alleen aan een bespottend medelijden prijs te geven, maar wil ik mij verschansen achter de getuigenissen dergenen, die, zoo hier als elders, over henriëtte geschreven, gezongen en - geijld hebben. Aldus verbonden, kunnen wij de spotters zelve bespotten!
Ik duizel! Dronken Duitschers heb ik gezien, niet bevangen door wijn, maar door zuivere geestverrukking! De Tijd is zwanger, de Eeuw staat vader te worden, en groote dingen zullen gebeuren!... Wat is er niet al gedicht en gefabeld! Een landstorm werd er beschreven op den Olimp. Zelfs vrouwen, kinderen, grijsaards, en Veteranen in het gebied der Fabelkunde, grepen naar de wapenen. Kritische suffers hebben der Zangeresse liefdesverklaringen gedaan, en in het donker schuilende Recensenten derzelver voorbeeld gevolgd. Wigtige Philologen hebben ligte gedichten gemaakt, en beuzelende anakreons met het schoone meisje van dood en onsterfelijkheid gesproken, van den jammer der aarde en de zaligheid des Hemels, en haar gebeden, hare onschuld te bewaren. Een sentimentele ziener zong:

‘Lievling! kom, sla mij den sluijer open! 
Kom, ontraadsel mijnen hoogen zin!’ 

Maar ach! de lieveling is naar Parijs gegaan, en heeft den hoogen zin des gesluijerden niet ontraadseld.
Eene Geestenstem aan henriëtte sontag deed zich hooren; maar de Geest scheen zeer volbloedig: hij sprak, onder anderen, ook van galvanische verrukking. Een sterrekijker vergeleek haar bij ‘den melkweg, die aan het oog des gelukkigen bespieders steeds nieuwe werelden ontdekt.’ Een ander zeide: ‘er bestonden geene meeningen, geene tweespalt meer; de palm der tevredenheid verrukte alle gemoederen; alle tweedragt was verdwenen.’ (Ach, waarom zendt men haar niet naar Konstantinopel, om den Divan te vermurwen!) In onze Duitsche Novemberdagen werd de Zangeres van ‘Hesperische luchtjes’ omgoocheld. Een ander verklaarde: ‘dat hij met fierheid eens zijnen kieinzonen zou vermelden: Ook ik leefde in de groote Eeuw!’ Een dichter zong prosetisch en opregt:

‘Mij verlaat, bij uwen aanblik, 
Aêm, beweging, geest en leven!’ 

Een ander:

‘Een enkel woord deed zij mij hooren, 
Een zilverblik slechts ving ik op; 

{==196==} {>>pagina-aanduiding<<}

En zalig zal ik lang nog leven 
Van dezen blik en van dit woord!’ 

(Wanneer deze nuchtere poëet zoo matig voortleeft, kan hij den hoogen ouderdom van cornaros bereiken!) Een ander wenschte zich ‘argus-oogen, om al de bekoorlijkheid der beminnelijke verschijning in te zuigen.’ Een prozaïst kreeg zeer schilderachtige en natuurkundige Gedachtenvlokken, zinspelende op den winter, die water in sneeuw verandert. Een dichter wederom riep uit: ‘o, Zachte parel in den straal eens gevoelvollen bliks! gij rolt over de jeugdige wangen, opdat een Seraf, meer dan aeon, de ziel aller deugdzamen bescherme!’ Een grijze poëet zong, uit eigene ervaring: ‘In de oude beenen dringt weêr merg!’ En het welkome slot eener sonnet luidt als volgt:

‘Zoo klonk veelligt de harmonie der spheren 
Op d'eersten Zondag na het woord: “Het zij!” 
Om d'Eeuwigen te prijzen, te vereeren. 
 
Om ons diens Zondags klanken te doen hooren, 
Werd sontag aan deze aarde thans verleend, 
En ooren ons, om de éénige te hooren!’ 

(Zoo heeft dan de menschheid eerst in een' zesduizendjarigen ouderdom ooren gekregen! De Sonnettist heeft gelijk: reeds zesduizend jaar sprak de Geschiedenis, en wij hoorden haar niet!)
Doch niet alleen de menschen aan Main en Rhijn, maar ook de zoogenaamde levenlooze Natuur werd door henriëtte sontag bezield, verblijd en bedroefd. Immers wij lazen: ‘De Natuur heeft de intrede van sontag te Frankfort door een bijzonder teeken gevierd: want in het oogenblik, dat zij binnen onze muren verscheen, werd een lichtend luchtverschijnsel aan den horizon zigtbaar, hetwelk in een' slag, als van een stuk geschut, eindigde.’ (Een ongeloovige gibbon, die ons evenwel onze zaligheid niet zal ontrooven, heeft daarentegen beweerd, dat deze vuurkogel eerst dertig uren later dan de Zangeres verschenen is.) Nog lazen wij: ‘Naauwelijks had de Heldin des Gezangs onze muren verlaten, of zelfs de Hemel begon te weenen.’ (Dit laatste wonder durf ik bezweren: ik zelf heb gezien, dat het begon te regenen, onmiddellijk nadat de Heldin des Gezangs de poort achter den rug had.)

{==197==} {>>pagina-aanduiding<<}

Men moet onzen met sneeuw omstovene zangers het regt doen van te verklaren, dat zij, in hunne luchtin- luchtdoor- en-luchtover-zwevende sontags-liederen, zich van alle aardsche ketenen hebben weten te ontdoen, en zich aan geene regelen van het aardsche stof hebben gebonden:

Want in Dithyramben moet alles, wat schittren zal, 
Luchtaardig zijn, en donker, en zwartglinsterend, 
En vleugelvlugtrijk. 

Om een lief ding, evenwel, wenschte ik, dat zij, in stede van Zondag, Vrijdag heette: want dan hadden ook wij, Duitschers, eens de Vrijheid durven bezingen!..... Doch ik moet eindigen, eer mij ligt iemand toeroept:

Zij zijn niet allen vrij, die met hun ketens spotten!

Henriëtte sontag (dit getuigen allen, die haar kennen) heeft alle deze waterzuchtige en teringzieke pluimstrijkerijen met de beminnelijkste bescheidenheid opgenomen, en hare goedhartigheid heeft er zelfs niet eens om gelagchen. Mogt zij deze onschuld des harten ook te Parijs bewaren! En zoo de meer gekruide vleijerijen van den Franschen kok harer gezondheid mogten nadeelig zijn, zoo keere zij spoedig naar Frankfort terug, waar de hongerkuur des Tooneelbestuurs dezelve zeker weldra weêr zal herstellen. Zij heeft dit reeds ondervonden. Gewoon, overal, als een juweeltje, met zachte watten te worden omwikkeld, moet de grove, paklinnen bejegening van een schagcherend Tooneelbestuur haar uiterst hard gevallen zijn. Toen zij vroeger hier optrad, ontving zij, bij verdubbelden toegangsprijs, de helft der ontvangst. Thans schreef zij uit Berlijn, dat zij op dezelfde voorwaarden wilde overkomen; doch men antwoordde haar, dat dit niet zijn konde, wijl het publiek over die prijsverdubbeling geweldig had gemord, en bood haar voor elken speelavond 50 Louisd'or aan. Zij aanvaardde zulks. Maar, toen zij kwam, verdubbelde men evenwel den schouwburgsprijs, en hield zich tevens aan het gemaakte verdrag. Nog erger! Als eene Berlijnsche, die haren Koning (frederik) vereerde, had zij het ongeluk gehad te schrijven: ‘Ik ben tevreden met de aangebodene 50 Friedrichsd'or.’ En van deze blijkbare schrijfsout, veelligt uit een loffelijk Patriotismus voortgesproten, had men de laagheid gebruik te maken: men betaalde haar werkelijk in Friedrichsd or; en het bestuur van den schouwburg, dien hare vier speelavonden 5000 guldens zuivere winst hadden aangebragt, won hierbij nog 2 à 300 guldens meer!





{==198==} {>>pagina-aanduiding<<}

Over kleine zonden van groote mannen.

Dat veniam corvis....
Aan den Heere Redacteur der Vaderlandsche Letteroefeningen.

Brussel, 30 Dec. 1827.
Mijn Heer!

In de vooronderstelling, dat niemand der lezers van uw tijdschrift onbewust is van het bestaan der openbare lessen, sedert Maart l.l. te Brussel door een tiental kundige Leeraars gegeven wordende, onder de benaming van Musée des Sciences et des Lettres, houd ik het voor overbodig, over deze instelling in het algemeen uit te weiden. Ik zal dus maar, zonder verdere voorafspraak, overgaan tot de lessen van den Heer lauts, Leeraar der Nederlandsche taal aan het Athenaeum, die aldaar, in onze taal, meer bepaald handelt over onze letterkunde, om een brokstuk uit eene dier lessen hier mede te deelen, hetwelk mij belangrijk genoeg toescheen, om eene plaats in uw maandwerk te beslaan.
Nadat, namelijk, gemelde Heer, gedurende eenige weken, zijne toehoorders onderhouden had over onze letterkunde in het algemeen, van welke hij hun een beknopt en zakelijk overzigt gaf, trad hij achtereenvolgend in bijzonderheden van enkele stukken, en wel voornamelijk aangaande het Lierdicht. Weldra kwam hij op het onderwerp der dichterlijke navolgingen; en bij deze gelegenheid werd mijne aandacht gevestigd op het bedoelde brokstuk, omdat er van daadzaken gewaagd wordt, betreffende eenen man, van groote verdiensten wel is waar, maar van nog grootere verwaandheid, die, vooral in de laatste tijden, aan niemand buiten hemzelven een grein kunde heeft willen toestaan, en aan het hoofd der zijnen tegen verlichting en verdraagzaamheid te velde is getrokken. Het is niet goed, dunkt mij, dat zulk een man, die niet moede wordt van zichzelven wierook toe te zwaaijen, van het tooneel aftrede, (zoo als hij sedert vele jaren voorgeeft ieder oogenblik te zullen doen) zonder van tijd tot tijd een woordje waarheid, ook aan deze zijde van het graf, te vernemen. Zulks heeft daarenboven het nut, zijne tijd- en landgenooten voor overdrevene vergo-
{==199==} {>>pagina-aanduiding<<}
ding te behoeden, en de waarheid te bevestigen, dat groote verdiensten noch voor kleine zonden vrijwaren, noch dezelve verontschuldigen.
Ik zal van nu af den Heer lauts in zijne les laten spreken.

- Ja, ook wij, helaas! hebben Dichters, die soms een geheel gedicht, het zij dan al of niet van langen adem, aan het algemeen als een oorspronkelijk gedicht opdisschen, terwijl het slechts eene dichterlijke vertaling is. Zelfs vrees ik, dat wij daarvan voorbeelden bij een' onzer grootste Dichters vinden zullen. Doch, wanneer er iets is, dat verdient gegispt te worden, dan acht ik het beter, zulks bij voorkeur in onze grootste Dichters te doen, als een meer treffend voorbeeld opleverende, en beter geschikt, om aan jonge Dichters tot waarschuwing te strekken.
De Heer bilderdijk, wiens buitengewone verdiensten, als Dichter en als Geleerde, algemeen erkend zijn, heeft, vooral sedert de laatste twintig jaren, de gewoonte, die waarschijnlijk uit ongesteldheid voortkomt, van zichzelven ruimschoots lof toe te zwaaijen, en tevens over de verdiensten van anderen zich met partijdige bitterheid uit te drukken. In de voorrede van zijne Mengelpoëzij, voor het eerst in 1799 gedurende zijne uitlandigheid verschenen, vindt men van beiden reeds zigtbare blijken. Wijl hij in dien bundel verschillende navolgingen levert, spreekt hij in het breede over die, welke aldaar voorkomen, en doet te dier gelegenheid, voorzeker niet te onpas, eenen uitval tegen dichterlijke navolgingen, waarbij de naam van den oorspronkelijken Dichter verzwegen wordt. Hij zegt onder anderen (*): ‘De Heer van Landhorst’ (eene Romance, in den bundel voorkomende) ‘is uit het overoud Engelsch stuk, The Child of Elle genaamd; waar van burger in zijne Hoogduitsche Gedichten (met onderdrukking van den naam van 't oorspronklijk) een vertaling gegeven heeft. Zoo doen tegenwoordig’ (NB. de voorrede is geteekend Brunswijk, Oogstmaand, 1798) ‘de Duitschers meer, en maken met drok uit Engelschen en Italianen over te nemen, zich-zelv een' naam. De hoeveelste bij ons weet, dat bij voorbeeld de Hoogduitsche Elfride uit het Engels van mason, of

{==200==} {>>pagina-aanduiding<<}
het Blijspel Ehe es jemand erfahrt, het Curioso accidente van goldoni is? enz. enz. enz. Trouwens bij ons begint men die kunstgreep ook al in het werk te stellen, en men gaat veiligst bij de Engelschen ter markt, als wier Letterkunde in Holland wel het minst bekend is.’
Tot zoo verre de Heer bilderdijk, van wien men dus zou moeten gelooven, dat hij een' grooten afkeer heeft van het verzwijgen der namen van de oorspronkelijke Dichters, en dat hij voorzeker zich niet schuldig maken zal aan iets, waartegen hij zelf uitvaart. Zou men zich derhalve wel kunnen verbeelden, dat bilderdijk zelf van die kunstgreep heeft gebruik gemaakt? Het is nogtans zoo, en wel in denzelfden bundel, welks voorrede een zoo regtmatig ongenoegen tegen dergelijke onkiesche handelwijze aan den dag legt. Bilderdijk heeft zelf begrepen, ‘veiligst bij de Engelschen ter markt’ te kunnen gaan; want uit het Engelsch is het, dat hij zijne verzwegene navolgingen ontleend heeft. Het eerste stuk van dien aard, dat ik in de Mengelpoëzij (II. 121) vind, is eene uitgebreide Romance of vertelling, onder den titel: Urzijn en Valentijn. Dit is het bekende sprookje, waarvan wij in het Nederlandsch nog een oud volkslied hebben, dat ik in mijne vroege jeugd meermalen gehoord heb, zeer zeker getrokken uit het verhaal of den roman, aanvankelijk in de langue d'oil opgesteld. Aan dien zelfden oud - Franschen roman heeft ook eene Engelsche Romance haren oorsprong te danken, die, welligt reeds in de 14de eeuw gedicht, hetzelfde ongeluk gehad heeft, dat vele dichtstukken van dien en vroegeren tijd heeft getroffen, van namelijk in opvolgende eeuwen in handen te vallen der zulken, die meenden en taal en versmaat naar hunnen eigen' leeftijd te moeten veranderen. Die Romance of Ballade, zoo als de Engelschen dergelijke voortbrengselen bij voorkeur noemen, bezit ik, zonder naam van dichter of tijd van vervaardiging, in eene taal, die mij doet vermoeden, dat ze tot het einde der 17de eeuw moet gebragt worden. Dit zelfde voortbrengsel nu is door den Heer bilderdijk zoo getrouw nagevolgd, dat daaraan de naam
van dichterlijke vertaling moet gegeven worden. Ziet hier, ten bewijze, de twee eerste en de twee laatste coupletten van den eersten zang:

When Flora 'gins to deck the fields 
With colours fresh and fine, 
Then holy clerkes their mattins sing 
To good saint Valentine. 

{==201==} {>>pagina-aanduiding<<}

The king of France that morning fair 
He would a hunting ride: 
To Artois forest prancing forth 
In all his princely pride. 
 
With loss of blood and loss of strength 
The savage tamer grew: 
And to Sir Valentine became 
A servant try'd and true. 
 
And 'cause with beares he erst was bred, 
Ursine they call his name; 
A name, which unto future times 
The Muses shall proclame. 
 
Als Floraas hand den hof schakeert 
Met krokus en jasmijn, 
Dan viert men in het hooge Choor 
Den dag van Valentijn. 
 
De Vorst der Franken reed dien dag 
Ter vroege morgenjacht 
En rende 't woud van Rennes in 
Met vorstelijke pracht. 
 
Des Wilden bloed- en krachtverlies 
Verzachtte zijnen aart; 
En eindlijk wierd hem Valentijn, 
Hij, zijn' verwinnaar waard. 
 
Zijn boschverblijf in 't beerennest 
Bestemde hem een' naam, 
Die steeds roemruchtig klinken zal 
Door 't zilver van de Faam. 

Na den eersten zang zijn door bilderdijk hier en daar eenige geringe veranderingen gemaakt.
Die zelfde ‘kunstgreep,’ om bilderdijk's eigene uitdrukking te bezigen, vind ik nog eens in hetzelfde IIde deel der Mengelpoëzij, bl. 192, ten aanzien van de Romance, Margarethaas Geest. Dit stuk is eene navolging van de Margaret's Ghost, door david mallet, in het begin der 18de eeuw, in het Engelsch gedicht, waartoe het denkbeeld geleverd heeft eene zeer oude Romance, die ten tijde van fletcher nog vrij algemeen bekend was. Ook van het Engelsch van mallet en het Nederduitsch van bilderdijk wil ik, ter staving, de beide eerste en laatste coupletten bijbrengen:

{==202==} {>>pagina-aanduiding<<}


'T was at the silent solemn hour, 
When night and morning meet, 
Inglided Margaret's grimly ghost 
And stood at William's feet. 
 
Her face was like an April morn, 
Clad in a wintry cloud: 
And clay-cold was her lily hand, 
That held her sable shrowd. 
 
He hyed him to the fatal place, 
Where Margaret's body lay; 
And stretch'd him on the grass-green turf, 
That wrapt her breathless clay: 
 
And thriee he call'd on Margaret's name, 
And thrice he wept full sore: 
Then laid his cheek to her cold grave, 
And word spake never more. 


Het was in 't stil, ontzachlijk, uur, 
Als nacht en uchtend samenpalen, 
Dat Margareeths vergrimde geest 
Door Willems slaapvertrek kwam dwalen. 
 
Daar hield zij voor zijn nachtkoets stand, 
Met star op hem gevestigde oogen, 
Waar uit een Lentemorgen scheen, 
Met Winterwolken overtoogen. 
 
Hij sleept zich naar de doodsche plaats, 
Die Margarethes lijk bedekte; 
Waar hij, in diepen, stommen rouw, 
Zich op de zoden nederstrekte. 
 
Nu roept hij driewerf aan Margreeth, 
En driewerf blijft hij nokkend steeken. 
Hij drukt zijn wang in 't vochte gras, 
En de adem is zijn borst ontweken. 





De maarschalk soult weleer gedoodverwd tot koning van Portugal.

Eene nieuwelings in Londen uitgekomene History of the Peninsular War (Vol. II) vermeldt, dat soult eenmaal werkelijk het ontwerp heeft gevormd, om Koning van Portugal te worden. Er bestond zelfs aldaar eene partij, welke

{==203==} {>>pagina-aanduiding<<}
hetzelve begunstigde, en een Adres aan het Volk ontwierp, waarin alle de voordeelen werden aangeprezen, van deze keus te wachten. ‘De Beheerscher van Frankrijk,’ dus sloot hetzelve, ‘zal aan ons verzoek een gunstig oor leenen. Hij zal zich verblijden, wanneer wij het verlangen betuigen, een' zijner dapperen tot Koning te hebben, die, hem navolgende, te overwinnen, maar tevens te vergeven weet.’ Soult zelf ontving de met deze zending afgevaardigden als zoodanig, en had reeds zijne Proclamatiën gereed. Maar napoleon, die er de vonk van in den neus gekregen had, maakte eene streep door de rekening. Hij ontbood een' der eerste Officieren van diens Staf naar Parijs. Toen deze bij het lever verscheen, nam hem de Keizer ter zijde. ‘Wanneer gij weêr Proclamaties opstelt,’ zeide hij, ‘zoo ziet wel toe! Nog ééne schrede, en ik had u allen laten doodschieten. Mijn Rijk is nog niet groot genoeg, dat ik mijne Generaals tot Vorsten kan verheffen.’ - Hoezeer intusschen soult zich, tot dat einde, in de gunst des volks zocht in te dringen, bewijst de eerbied, dien hij aan het wonderdoend krucifix van Nosso Senhor de Boucas betoonde. Boucas is eene kleine stad aan de kust, twee uren van Oporto gelegen, en in het bezit van een aloud krucifix, dat, naar luid der overlevering, door nicodemus werd vervaardigd, en uit zee was komen aanspoelen. Het miste éénen arm. Vruchteloos beijverden zich alle kunstenaars, om er eenen anderen voor in plaats te stellen; niet één wilde aan het geheel passen. Op zekeren dag verzamelde eene vrouw droog zeegras aan het strand, en vond een' houten arm, dien zij, wanende dat dezelve aan een wereldsch beeld behoord had, met eenig struikgewas aan het vuur
leide. Maar de arm sprong er uit, en de buren schoten, op het geschreeuw der vrouwe, toe. De Priesters gisten, wat hier plaats greep, en droegen den arm in processie naar de kerk, waar het beeld stond, en ziet! oogenblikkelijk waren beeld en arm één. Sinds dien tijd behoort dit krucifix tot de vermaardste in Portugal. Uit alle oorden trekt men in bedevaart derwaarts. De Maarschalk soult was slim genoeg, om dezen Afgod des volks te huldigen. ‘Hij bezocht met zijnen ganschen Staf de kerk, wierp zich voor het altaar op de knie, en betoonde aan dit beeld al die achting en eerbied,’ dus schreef het Portugesche dagblad van Oporto, ‘welke de Religie van allen vordert, die met den waren geest des Christendoms bezield zijn.’ Hij vernam ‘met

{==204==} {>>pagina-aanduiding<<}
diepe smart,’ dat al het zilverwerk en de kostbaarheden der kerke ontroofd waren, en beloofde aan Nosso Senhor twee groote zilveren luisters, het fonds tot eene altijd brandende lamp, en aan den Pastoor en Kapellaan een verdubbeld inkomen. Een daartoe bijzonder strekkend decreet is intusschen slechts decreet, gelijk de Maarschalk Maarschalk gebleven.

De stervende kardinaal.


Een Kardinaal, Jezuit in 't harte, 
Lag in de folterendste smarte. 
Reeds klopt de Dood aan zijne deur. 
‘Ach!’ zegt hij tot die hem omringen, 
‘Voorwaar, 'k lijd Helsche folteringen!’ 
Deelnemend vraagt hem de Arts: ‘Hoe! nureeds, Monseigneur?’ 





De banneling uit Ithaka.

XI.


Britten! schrapt van uwe lijsten mijnen naam gerustlijk uit; 
Sluit mij vrij uit uw bescherming; 'k laat mijn woning u ten buit; 
'k Wil mijzelv' voortaan beschermen; 'k heb Gods hemel tot mijn dak; 
'k Volg met vreugd de stem der Vrijheid, die mij troostin 't harte sprak. 
'k Heb, ik zelf, op hare krijgsrol ('k deed zulks met mijn eigen bloed) 
Mijnen naam reeds ingeschreven, en een zwaard is al mijn goed. 
Britten! magtige beschermers! vraagt ge mij naar haar soldij? 
Haalt ge uw schouders op, bij 't wijzen op uw goud, met medelij'? 
Ach! het is wel zoo, de Vrijheid is op aarde eene arme vrouw, 
Naauw in staat, haar uitgemergeld lijf te dekken voor de kou'; 
Lid-in plaats van eere-teekens heeft zij op haar borst vergaard; 
Dwingelanden hebben, schendig, haar zelfs vogelvrij verklaard. 
Zoo, zoo kwam ze, uit verren lande wreed gebannen, in dit oord, 
En zonk, afgemat van 't zwerven, neder aan Ilissus boord. 
Daar, daar vonden wij haar liggen; wij herkenden ze in haar' druk, 
En wij zagen onze ketens, en wij voelden toen ons juk. 
Straks ontwaakte ze uit haar' doodslaap, enverhiefzichnaaromhoog, 
En stond op Minerva's tempel, als een Feniks, voor ons oog. 
o, Hoe fier wees ze op haar wonden! En haar blikken....ja, gewis 
Zochten zij, met stillen weedom, Marathon en Salamis! 
Toen verbraken we onze kluisters; met haar, alle slavernij. 
‘Zijt,’ sprak zij, ‘der Vrijheid waardig, en gij zijt voor eeuwig vrij; 
Vrij, als, in Thessalie's passen, Sparta's uit verkoren schaar; 
Vrij, gelijk de vorst der wouden; vrij, ja vrij als de adelaar!’ 
 
j.w. ijntema. 
Naar wilhelm müller. 






{==205==} {>>pagina-aanduiding<<}

Mengelwerk.

Voorlezing, over de ambitie. (*)

Door B. van Willes, Predikant te Lekkerkerk en Zuidbroek.

Wanneer wij met eenige opmerkzaamheid onder de menschen verkeerd hebben, dan hebben wij zekerlijk ook gezien, dat alwat mensch heet zijne eigene eer bezit, en dezelve op alle mogelijke wijzen vleit en troetelt.
De eer is de lieveling der rijken en aanzienlijken; de troost en laatste toevlugt der armen en minvermogenden; terwijl zij, die het weinigje eer, dat zij ooit hebben bezeten, al lang hebben verpand, nog zweren bij hun woord van eer, en alzoo ten minste in schijn willen behooren tot die menschen, die zonder eer noch leven, noch handelen kunnen.
Deze algemeene begeerte naar eer wordt niet weinig gevoed door gewoonte en eigenliefde, welke alles, wat

{==206==} {>>pagina-aanduiding<<}
van haar afkomstig is, of haar bijzonder toebehoort, innig en zelfs uitsluitend liefheeft.
Daarom is dan ook aan geene de minste tegenspraak onderhevig het spreekwoord: Ieder meent, dat zijn uil een valk is. Dit spreekwoord wil ik niet aanranden, omdat ook mij de rust en de vrede der menschen dierbaar is. Daarenboven beleven wij thans tijden, waarin niet zoo duidelijk, als te voren, wordt geleerd, dat een uil slechts uil is en uil blijft, die tot het werk van eenen valk onmogelijk kan worden afgerigt.
Toen men met valken nog op de jagt ging, kon men de uilen of valken niet altijd op de hand houden, om dezelve met genoegen slechts te aanschouwen. Menig jager, die zijn' uil voor een' valk had aangezien, zag toen, bij het aangaan der jagt, tot zijne smart en schaamte, dat zijn vogel bij dag niet wilde vliegen, en dat hij des avonds slechts ratten en muizen en dergelijk wild kon magtig worden. Toen was en heette een uil uil, een valk valk. Maar, bij de afschasling van deze jagt, heet nu een uil somtijds, of liever doorgaans, valk. De gelegenheid ontbreekt, om de meening der menschen, aangaande hunnen vogel, te toetsen. Deze is wel voornamelijk de reden, dat, sedert dien tijd, de valken zijn weggevlogen en in de vrije lucht rondzwerven, en dat er nu meestal uilen worden aangekweekt. Een uil kan men gemakkelijker bekomen. Het stomme dier is met den valkennaam tevreden; door het daglicht verblind, blijft het mak en tam zitten op de hand van den gewaanden valkemer. Slechts in het duistere beoefent het als uil de jagt; maar daardoor is er geen gevaar, dat de valkennaam voor uilen zal verloren gaan.
Hartelijk verheng ik mij, ook om der uilen wil, dat niemand hun de eer betwisten kan van valk te heeten. Ik zeg uitdrukkelijk heeten; want naam en daad, welke altijd bijeen moesten wonen, zijn, sedert een' geruimen tijd, nu en dan elkanders tegenvoeters geworden.
Deze meening der menschen, welke hen ten minste met zichzelven tevreden maakt, zou ik hier niet in het spel

{==207==} {>>pagina-aanduiding<<}
hebben gebragt, indien er niet zoo vele Aap!-wat-hebt-gij-mooije-jongen!-spelers in de wereld waren, die eene zoo verregaande driestheid bezitten, dat zij de apen en derzelver jongen zelfs boven Engelen zouden verheffen, indien de apen slechts genoegzaam aap bleven, om bij deze vleitaal hunne geheele aapheid te vergeten.
Onder deze Aap!-wat-hebt-gij-mooije-jongen!-spelers is de gevaarlijkste van allen de Ambitie. Zij is te gevaarlijker, naarmate zij de kunst meer meesterlijk verstaat, om zich als de Eer voor te doen, van welke zij intusschen zoo veel slechts bezit, als valsche munt van het echte geld, - den bedriegelijk nagemaakten stempel (*).
Ik heb voorgenomen, over de Ambitie het een en ander voor te dragen. Men vergeve mij, dat ik van deze Dame niets tot lof kan zeggen. Het is gelukkig voor ons allen, dat zij in ons land niet thuis is.

I.Eerst zal ik mij bezig houden met de Ambitie, in derzelver afkomst, lotgevallen, karakter en gewoon gezelschap.

II.Ten tweede zal ik eenige leefregels opgeven, met inachtneming van welke de Ambitie niet kan benadeelen.


I. Indien oudheid van geslacht en vroege herkomst iets getuigen kan ten voordeele van hooge en adellijke geboorte, dan zijn de kwartieren der Ambitie zoo ontelbaar, dat het grootste wapenschild het duizendste gedeel-
{==208==} {>>pagina-aanduiding<<}
te van dezelve onmogelijk kan bevatten. Noch de hoogadellijke van teisterband, noch teisterkoord (*), hoezeer dit adellijk stamhuis van alle aardsche stamhuizen het geslacht der Ambitie het digtste nadert, kan met haar in oudheid of hooge geboorte worden gelijk gesteld.
Lang vóórdat er op aarde eenige Adel bestond, (want de Adel is eerst in de wereld gekomen, lang nadat adam, het oudste van alle menschelijke stamhuizen, den echten adeldom der geheele menschelijke natuur vernietigd had) was de Ambitie reeds in wezen. Zij had zich toen reeds met eenig gevolg aan den Duivel opgedrongen, zoo als u allen bekend is. Hare geboorte ligt geheelenal in het duister. Doch juist dit bewijst hare adellijke afkomst. Want, bij gebrek aan iets beters, geldt oud parkement hier wel het meest.
Door verbindtenis met den Duivel stoutmoedig geworden, en door hem geleid, beproefde de Ambitie ongelukkig hare verderfelijke kunst aan de eerste menschen. Deze hadden geen kwaad vermoeden, en werden misleid. Door haar gevleid, wilden zij door ondeugd tot grootheid opklimmen, maar vielen nu van die hoogte, welke zij door deugd hadden kunnen behouden. De eerste moord, met welken deze aarde werd bezoedeld, was het werk der Ambitie. Kain wilde beter en voortreffelijker schijnen, dan hij was. Zijn broeder abel werd daarom door hem vermoord. Nu heerschte de Ambitie onbepaald over de menschen, tot dat geheel dit trotsche menschengeslacht werd verdelgd. Hare slaven verdronken allen; maar, ongelukkig, wist zij zelve aan dit gevaar te ontsnappen. Van die ramp, wist men, was de Ambitie de voorname oorzaak, en, daar zij zelve dit noch konde noch durfde ontkennen, heeft zij, van dien tijd af, zich van maskers bediend, welke zij nu en dan slechts aflegt, om lucht te scheppen. Waar zij dit echter veilig doen kan, vertoont zij zich het liesst zonder masker, zoo als wij straks zien zullen.

{==209==} {>>pagina-aanduiding<<}

Naderhand, onder vreemde volken en Barbaren, niet altijd met lof en gunstig bekend, zwierf zij alom, waar men haar slechts niet haatte. Doch waar zij ook heeft vertoefd, daar heeft zij gevleid en bedrogen. De verwoeste steden, door haar toedoen moorddadig ontvolkt, wijzen nog haar voormalig verblijf aan. Indien zij in die tijden ook slechts in schijn eenig goed verrigt had, zou zij, bij haar zwijgen hierover, geheel hebben opgehouden Ambitie te zijn. Zij zou dan toch zekerlijk eigene, ofschoon dan ook gewaande, deugd uitgetrompet, en de taak niet overgelaten hebben aan nachtuilen, om, in woeste eenzaamheid, haar voormalig verblijf luid en akelig aan te kondigen.
Na eenigen tijd zwervens, brak eindelijk voor de Ambitie de gouden eeuw aan. In Italië had zich een rot van roovers verbonden, om in het groot datgene straffeloos door te zetten, wat de wetten des lands hun verboden in het klein te beproeven. De Ambitie was den Romeinen eene welkome gast, en, in de uitvoering van allerlei gruwelen, de misdadigste deelgenoot. Stout op den naam, dat eene wolvin hun het leven geschonken had, waren romulus en remus de aanvoerders van een' hoop bandieten. Zij bouwden Rome, en alwat misdadig, oproerig, goddeloos en verschrikkelijk was, namen zij, als huns gelijken, binnen hunne vreesselijke muren, gulhartig op. Was het wonder, dat de Ambitie, die zich hier, zonder masker, vrij en onbelemmerd kon bewegen, zich aan deze roovers even gewillig overgaf, als zij bereidvaardig door dezen in hun komplot werd opgenomen? Spoedig gaf zij ook bewijzen van hare tegenwoordigheid en werkzaamheid aldaar. Remus, dien de Ambitie niet altijd demoedig geknield zag aan hare voeten, viel, op haren raad, door de hand van zijnen broeder romulus, die door de Ambitie zoo lang gekweld en vervolgd werd, tot dat hij, schoon bespat met het bloed zijns broeders, de eerste werd - maar onder roovers. Na dien eersten en beslissenden stap, viel het aan de vreemde Dame niet moeijelijk, te Rome genaturali-
{==210==} {>>pagina-aanduiding<<}
zeerd te worden. Van dien tijd draagt zij ook den Latijnschen naam Ambitio, Ambitie (*).
De eigenlijke beteekenis van dien naam geeft zekerlijk aan denzelven geen eerlijk of behagelijk voorkomen. In onze minder Romeinsche of Fransche, en daarom meer eerlijke taal, vinden wij de juiste beteekenis, in één woord. niet. Ten naastenbij zouden wij het kunnen vertalen: Naambejag, Roembejag. (Eerbejag zekerlijk niet; want eer, die wezenlijk dien naam verdient, bejaagt men niet.) En hoewel elk bejag, winstbejag en ander vuil bejag, altijd oneerlijk blijft, zoo overtreft het woord Ambitie al het oneerlijke, dat wij, in onze, door roovers niet gefatsoeneerde, taal, in staat zijn uit te drukken. Maar zelfs deze hatelijke naam werd door de Ambitie als adellijk beschouwd. In Rome werd zij eerst als eene deugd vereerd, naderhand als eene Godin gehuldigd. Dit is ook geen wonder; want, waar rooven de spil is, waarom alles draait, daar keert zich ook de zedelijke orde gemakkelijk om; daar hangt deugd en ondeugd louter van denkbeelden as; daar is woeste rooverswreedheid eerst dapperheid, naderhand deugd, en voor dapperheid en deugd gebruikt men dan ligtelijk hetzelfde woord (†).
Wat van zulk een rooversvolk, door de Ambitie voortgezweept, te vreezen is, kon men reeds voorshands be-
{==211==} {>>pagina-aanduiding<<}
palen, indien ons niet deze moeite ware uitgewonnen door de Geschiedenis, welke al de rooverstukken van deze, zich alzoo noemende, Heeren der Wereld (*), getrouw, maar zekerlijk niet vergroot, te onzer kennisse gebragt heeft.
Het lust mij niet, al had ik daartoe ook den tijd, al deze roemrijke daden aan te stippen. Genoeg is op te merken, dat de Ambitie in dat alles rijkelijk de hand heeft gehad, en dat zij Rome bestendig tot haar verblijf heeft verkozen. Nu en dan doet zij wel uitstappen; maar overal, waar zij verschijnt, toont zij nu de onhandigheid, om den zwaren en langen looden schepter te zwaaijen, daar hier en daar eenigen onder denzelven verpletterd worden. Hare voormalige grootheid duldt niet, dien schepter nu in te korten, en zij vergeet, dat hare kracliten thans te weinig zijn, om dien zwaren schepter over alle volken lang in de handen te kunnen houden. De gelukkige dagen van gregorius den Zevenden zijn voorbij. De volken liggen niet meer in het stof. Om hen te beheerschen, moet men den schepter te hoog beuren. Dat gaat niet, als men met den voet in het graf zit.
Zij geeft nog de hoop niet op, dat haar haan wederom zal koning kraaijen; maar eerst moet dan ook alles tot het oude worden teruggebragt. Men moet alles weder verleeren en vergeten, wat men heeft aangeleerd. De stok, die te voren het hoogstnoodige insloeg, moet eerst het vele overbodige er uitslaan. De Ambitie is dus meer uit staatkunde dan wel uit overtuiging antiliberaal. Zij houdt dan nu ook ieder, die op eigene beenen begeert te staan, voor een' Carbonari of Vrijmetselaar. Hare ijverigste dienaars, ten minste in ons Nederland, zijn beklagelijke zwakkelingen, wier magen geene aardappelen, wier oogen of neus geene soep kunnen verdragen, en wier zenuwen zoo ligt worden aangedaan, dat zij, enkel op het zien der koepokinenting, in eene hevige flaauwte vallen.

{==212==} {>>pagina-aanduiding<<}
Deze hare voorstanders, die meestal behooren tot het oudekleêrenkoopers gild, zullen weinig uitregten, dan bij menschen, die voor nieuwe kleederen noch geld noch verstand hebben. Deze zwakkelingen, die hier toch Moorianen wasschen, zouden hunnen tijd beter kunnen besteden, indien nog het oude Anticyra even zeer bezocht werd, als nu de beroemdste baden, ter herstelling der gezondheid. De reis naar Anticyra is van oude dagteekening, en daarom kunnen zij ook weinig voor zichzelven daartegen inbrengen. Dat zij niezen! Proficiat!
Deze zijn nagenoeg de lotgevallen geweest van de Ambitie. Haar karakter laat zich hieruit ligtelijk opmaken. Hoofd noch hart zit haar op de regte plaats. Tusschen deze beide heeft zich iets in de borst geplaatst; en dat iets heet - wind. Wind en winderigheid is in den mensch nog meer veranderlijk en minder bestendig dan aan den hemel. Dit maakt juist de Ambitie tot het wispelturigste van alle schepselen. Zij zoekt niet groot, maar de grootste te wezen; of nog juister, zij zoekt voor de grootste gehouden te worden. Dit laatste zoekt zij vooral door anderen te verkleinen. Zij zou, indien zij kon en mogt, even als te voren de roover procrustes, de beenen afsnijden van ieder, die het ongeluk had, haar eenige strepen boven het hoofd te zijn gewassen. Ja, gaarne zou zij het ééne oog willen missen, indien maar de oogen van alle anderen op eens voor eeuwig werden toegedaan. In het land der blinden is éénoog koning. Dit spreekwoord heeft zij, niet enkel uit spotternij, gedurig in den mond. In de keus der middelen tot haar doel is zij even kiesch, als de Jezuiten tot het hunne. Kan zij met den beroemden achilles, door vaardigen gang en snelheid van loop, niet zweven op de tong der late nakomelingschap, dan zou zij zichzelve verminken, om even mismaakt te zijn als thersites, indien slechts een Dichter als homerus haren naam vereeuwigde. Kortom, gelijk in haar voordeeel schijn boven zijn geldt, zoo zoekt men bij haar altijd vergeefs naar eenige degelijkheid. Wat men dan ook bij de Ambitie zoekt, men

{==213==} {>>pagina-aanduiding<<}
vindt aan en bij en rondom haar, eenige weinige franje uitgezonderd, niets dan - wind.
Het gezelschap der Ambitie is dus alles, behalve aangenaam. Evenwel geloof ik, dat ook gij begeerig zijt, eenigen dier dwazen te leeren kennen, voor wie haar gezelschap onmisbaar is geweest. Van de thans levenden zal ik niet spreken; die behooren, met uitzondering van een en ander dwaashoofd, in Nederland niet thuis. Liever zal ik spreken van de dooden, over welke de Ambitie zelve schamper de schouders optrekt. De dooden huldigen haar ook niet meer. Voor de levenden trekt zij alleen partij, niet omdat zij beter van gehalte zijn, maar omdat zij nog het gebruik hunner longen hebben, om de versletene waar der Ambitie, voor een' spotsprijs (*), uit te venten. Deze zullen wij laten schreeuwen, zoo lang zij kunnen. Wij willen geene Moorianen wasschen, en ons de Ambitie daarenboven nog op den hals halen. Haar karakter stelt haar tot alles in staat. Daarom hier zelfs geen woord over de levende slaven der Ambitie.
Tot de slaven der Ambitie, die voor haar door den dood onbruikbaar zijn geworden, behooren de volgenden:
Alexander de Groote, die bedroefd was over den roem van zijnen vader philippus, en die zijn land gaarne voor eenigen tijd in andere handen zag, omdat hem de Ambitie influisterde, dat het roemrijker was, rijken te winnen, dan te erven. Uit Ambitie deed hij den wijsgeer diogenes het grootste aanbod, wat een Koning doen kan, aanbod van gunst, en verklaarde hij een diogenes te willen zijn, indien hij geen alexander ware, alleen omdat diogenes hem toen slechts vroeg, dat hij een weinigje uit de zon zou gaan.
Diogenes zelf, die uit Ambitie naar menschen zocht, met de lantaren, op den vollen middag, en die in de ton een hondsch leven boven betamelijk genot van het menschelijke stelde.

{==214==} {>>pagina-aanduiding<<}

Julius cesar, die liever Koning op de sneeuw der Alpen, dan tweede Consul te Rome wilde zijn.
Cambyzes, die, om te toonen, dat hij ook in dronkenschap goed schieten kon, mikte op het hart van een' knaap, en het doorboorde.
Prexaspes, wiens zoon door dit schot dood ter aarde viel, en die, om bij den moordenaar zijns zoons de eerste plaats te blijven bekleeden, op den wenk der Ambitie vergat vader te zijn, toen hij deze lage vleitaal deed hooren: Magtigste Koning, zoo naauwkeurig en juist geloof ik, dat zelfs geen God weet doel te treffen!
Herostratus, die, door de pracht van den tempel der Godin diana te Efeze geheelenal bedwelmd, en geene kans ziende, een dergelijk meesterstuk der kunst eenigzins na te maken, zijnen naam vereeuwigde, door dien Tempel - in brand te steken.
Nero, die, wangunstig over den roem van den onsterfelijken homerus, uit loutere Ambitie vertoonen wilde, wat deze bezongen had - den brand van Troje; en die daarom een groot gedeelte zijner hoofdstad Rome in de asch liet leggen.
De Atheniënser thrasyllus, die, door de Ambitie krankzinnig geworden, of in krankzinnigheid door de Ambitie beheerscht, dagelijks de Pireëische haven van Athene bezocht, om de schepen te zien in- en uitloopen; met onuitsprekelijke vreugde de haven met al de schepen, als zijn wettig eigendom, beschouwende.
Hier kon ik nog eene geheele lijst ophangen van dezulken, die zich in het gezelschap der Ambitie hebben opgehouden. Doch van die allen, ziet gij, zijn zij zekerlijk de gelukkigste, ten minste de onschuldigste dienaren der Ambitie geweest, die, gelijk thrasyllus, hun geheel verstand, en niet, gelijk al de overigen, hetzelve slechts gedeeltelijk verloren hadden.
Uit al het gezegde kan men nu opmaken, dat de Ambitie nooit een belangrijk, ja zelfs niet eens een dragelijk gezelschap kan opleveren.

{==215==} {>>pagina-aanduiding<<}

II. Dat wij dus deze vreemde Dame op eenigen afstand moeten houden, is niet noodig uitvoerig betoogd te worden. Hoe wij dit, zonder de welvoegelijkheid in eenig opzigt te kwetsen, zullen kunnen doen, zal ik nu nog, zoo kort mogelijk, aanwijzen.
Slechts eenige leefregels wil ik opgeven, met inachtneming van welke de Ambitie onze woning goedschiks en in de bestmogelijke luim voorbijstapt. En meer hebben wij toch niet noodig.
1. Treed de Ambitie nooit op de teenen. - Die eenige wellevendheid heeft, zal de billijkheid van dezen leefregel gaaf erkennen. En toch zijn er velen, die opvoeding genoten hebben, en, zonder het te weten, anderen op de teenen trappen, indien namelijk de zoodanigen ligtgeraakt zijn. De Ambitie is zekerlijk het ligtst van allen geraakt, of omdat zij zoo teêrgevoelig is, of liever omdat hare levensmanier zoo veel gelegenheid daartoe geeft. Daarom heeft men juist nog al eenige omzigtigheid noodig, om niet, al is dit dan ook zonder erg of list, de Ambitie te na te komen. Het karakter van de Ambitie is ook van dien aard, dat ieder, wie haar willens of zonder opzet, ja zelfs in schijn beleedigt, altijd het ergste moet vreezen. Verminder nooit haren aanhang. Zorg slechts, dat die niet vermeerdere. Dan blijft er eene flaauwe hoop overig, dat het anders nutteloos geslacht, dat haar dient, ten minste op eenige weinigen na, spoedig zal uitsterven. Het zijn ledige hoofden en nog lediger harten, die, door geene degelijkheid opgehouden, snel als de wind, de winderige Ambitie overal volgen. Hoe nader bij haar, hoe minder verdiensten. Het loont ook de moeite niet, deze dwaashoofden aan eene dienst te onttrekken, in welke zij alleen eenige figuur kunnen maken. Laat aan de Ambitie deze voor elk ander werk ongeschikte wezens over. Zorg slechts, dat het opgroeijende geslacht nooit de speelbal worde van haren allerverderfelijksten windhandel. Op kinderen hecht de Ambitie nog zoo vast niet, of zij moeten reeds vele jaren achter den rug hebben. Want groote en oude kinderen, als zij

{==216==} {>>pagina-aanduiding<<}
maar met eenig blinkend speelgoed zich laten paaijen, houdt zij voor altijd in hare dienst. Kleine kinderen zoekt zij niet op. Volwassene kinderen zijn voor hare bedoelingen ook beter geschikt. Sluit dus uwe deur voor de Ambitie. Open dezelve voor de ware Eer, en voor naijver zonder nijd. Hoe nederiger gij uw huisje zelve bouwt, hoe minder de Ambitie u opmerkt en aanklampt.
Deze is de eenige weg, om aan de Ambitie afbreuk te doen, zonder dat men haar gevoelig op de teenen trapt.
2. Volg, deze is de tweede leefregel, volg de Ambitie nooit op de hielen. - Ontkennen wil ik wel niet, dat de Ambitie ooit eenig goed heeft verrigt. Maar dit bewijst geenszins, dat Ambitie daarom eenige deugdelijkheid bezit. Omdat een gierigaard in dronkenschap somtijds mild is, ook jegens armen en ongelukkigen, wordt dan daardoor de dronkenschap eene deugd? Er is ook niets zoo kwaad in de wereld, of het kan nog wel tot iets goeds dienen. Zoo als ik wel gelezen heb, wordt ook het rattenkruid zelfs als geneesmiddel gebruikt; maar wie is nu zoo dwaas, om te beweren, dat ieder even veilig, als van broodsuiker, zich van hetzelve bedienen kan? Ambitie is even zeer vergif; maar het werkt langzaam, en vermoordt eindelijk alle zedelijkheid. Die gewoon is, veel en alles uit Ambitie te doen, volbrengt eindelijk niets meer uit besef van pligt.
Ontkennen wil ik volstrekt niet, dat de Ambitie somtijds iets goeds doet. Dit deed ook op zijne wijze die roover, die den schuldeischer het geld afnam, dat hij eerst den armen man gegeven had, om zijne schuld af te doen. Juist omdat de Ambitie somtijds, hoewel niet dikwerf, iets goeds doet, is het meer noodig tegen haar gezelschap te waarschuwen, dan wanneer zij altijd kwaad deed. Zij schijnt zelfs, om hare volgelingen te beter te kunnen blinddoeken, in hare achterhoede eenigzins degelijke menschen geplaatst te hebben, even als een valsche munter ook eenig goed geld uitgeeft, om dus het valsche des te beter den onkundigen en onbedachtzamen in de

{==217==} {>>pagina-aanduiding<<}
hand te kunnen stoppen. De Ambitie zelve blijft toch met haren naasten aanhang, even als nagemaakt geld, valsche en bij onoplettenden alleen gangbare munt. En voor bedrog en misleiding behoort toch ieder mensch, die nooit vergeet, waartoe hij oogen en ooren en verstand heeft ontvangen, een weinigje op zijne hoede te zijn.
Is iemand zoo ongelukkig, dat hij even min, als de Turk zonder opium, leven kan zonder de Ambitie; hem vooral raad ik, haar niet op de hielen te volgen. Hij volge haar, maar op verren afstand. In de achterhoede der Ambitie vindt men nog zulk gezelschap, van hetwelk het geene schande is, somtijds naar verdienste geprezen te worden. Laat intusschen dien lof niet voor u uit-, door anderen uittrompetten. Hoe verder die lof u dan vooruitgaat, hoe minder dezelve beteekent. Stel u nooit dien lof als hoofddoel voor; dan toch zijt gij slechts ééne schrede verwijderd van die lage slaven der Ambitie, bij wie de deugd zonder roem eene waterbel, maar dwaze glorie de Godheid is, voor welke zelfs Godsdienst en zedelijkheid zich moeten buigen. Houd u aan deze spreuk: Liever deugd zonder lof, dan lof zonder deugd. Alwie deze spreuk dagelijks zich herinnert, en op al zijne daden toepast, heeft weinig van de Ambitie te vreezen; zij zal hem spoedig de hielen laten zien, en hem buiten staat stellen, haar tot zijn verderf in te halen.
3. Maak, bij hetgeen gij verrigt, nooit meer gedruisch, dan volstrekt noodig is. - Deze leefregel is niet minder belangrijk, dan de twee voorgaanden. Het groote gedruisch, dat men te dikwerf hoort, wekt het medelijden op, en vindt geene blijvende bewondering. De ledige vaten klinken het meest. De slechtste waar wordt uit eigenbaat het meest en luidruchtigst geprezen. De kwakzalver behoeft voor zijne waar het geluid zijner trompet. Zonder dat staat hij alleen, en blijft hij een vergeten man, zonder den minsten toeloop. Het scheren der varkens geeft veel geschreeuw, maar weinig wol. Men verdient niets door geraas; maar men loopt gevaar, zelfs hetgeen men heeft, te verliezen. Veel opzien baart nijd.

{==218==} {>>pagina-aanduiding<<}
Goed werk wint niets door geraas. Slecht werk roept, bij harder geschreeuw, meerdere bedillers bijeen met scherpe oogen en nog scherper oordeelvellingen. Zijn de ooren eens aan al dat gedruisch gewoon, dan beschouwt men spoedig al dat geraas als het non plus ultra van roem; en de Ambitie neemt dan al ligt het wezenlijke weg, dat in stilte en in het verborgen het beste gedijt. Den dwazen, die zich alleen met het geluid hunner eigene bellen onophoudelijk vermaken, moet niemand van gezonde hersenen dit hun ellendig blinkend en klinkend speelgoed ooit willen benijden.
De stillen in den lande zijn voor zichzelven altijd de gelukkigste stervelingen geweest. Zij waren steeds voor de Maatschappij de hechtste zuilen, en zullen dit wel langer blijven. Al loopen er eenige gekken los, die alles beter willen weten, en niets goedkeuren, wat niet door hunne handen gaat; zoo lang zij slechts bedillen, niet regeren, en niets naar hunne hand kunnen of mogen zetten, dan mogen zij vrij brand roepen. Er is geen gevaar te vreezen. Trek slechts de aandacht niet der Ambitie. Zij zoekt alleen klatergoud, geenszins het echte, dat proef houdt. Zoek in uw binnenste rust en goedkeuring. Laat vrijelijk de slaven der Ambitie u voorbijgaan. Zij loopen u dan ook niet tegen het lijf, maar klimmen, zonder uwe schade, het dak op, om daar, als vergulde weêrhanen, te draaijen.
Het fondament is van een gebouw het belangrijkste gedeelte. Hoe minder in het gezigt, hoe hechter en sterker. Gemakkelijk draagt het dan ook, zonder iets daarvan te gevoelen, alle weêrhanen en verdere draaijers.
De lof nu van weêrhanen en draaijers op straat is even weinigbeteekenend, als de gedaanten der Faam op schoorsteenen. Beide hebben met elkander vele gelijkheid. Het grootste onderscheid, dat tusschen beide bestaat, is, dat de laatsten gekken heeten, en de eersten het ook zijn.
4. Neem nooit de verdediging eener zaak op u, in welke de Ambitie is betrokken. - Er zijn personen en zaken, die men niet verdedigen kan, of men stelt zich-
{==219==} {>>pagina-aanduiding<<}
zelven ten toon, in het oog van hen, die, wanneer zij hooren, ook de oogen niet sluiten. Alwie, bij uitsluiting, of zelfs bij voorkeur, gaarne pleitbezorger is van kwade zaken, loopt zeer ligt gevaar, zulke zaken niet enkel door zijn verstand, maar ook met zijn hart te ontschuldigen en te verdedigen. Indien men zulken slechts één oogenblik aanhoort, dan bemerkt men allerduidelijkst, dat hun mond, uit de volheid des harten, meestal overvloeit. Passen wij, gelijk het behoort, dit toe op de verdedigers der Ambitie. Men heeft veel vernuft en kennis noodig, om haar eenigzins, laat staan goed, te verdedigen. Verdedigers, die haar hunnes ondanks ten toon stellen, als gevaarlijk en verkeerd, door hunne linksche geleerdheid, zijn niet gevaarlijk; terwijl zij ook zichzelven openbaren als slaven der Ambitie, die weinig noodig hebben, om hunne naaktheid te bedekken. Wie de koorts als iets wenschelijks verdedigt, toont, dat hij zelf koortsig is. De koorts nu en de Ambitie staan in dit punt met elkander gelijk.
Maar wie de Ambitie tot eene deugd verheffen, en, zonder de minste uitzondering, aanprijzen wil, zal daarin niet slagen, vóórdat hij de zedelijkheid in zijn eigen hart eenigzins heeft gekwetst. Wie toch den roem der menschen noodig heeft, om iets goeds uit te regten, toont, dat de hoogere goedkeuring van God weinig invloed op hem heeft uitgeoefend. Want wie zal krukken gebruiken, dan die anders niet loopen wil of kan? Alwie de Ambitie opzettelijk zoekt te verdedigen, wordt eindelijk haar grootste lofredenaar en onderdanigste slaaf. Het goed, dat men doet, volbrengt men op straat, en men laat het na in huis. Stille deugd, in het oog van God zoo aangenaam, wordt beschouwd, als van geringe waarde, omdat zij niet ver genoeg klinkt. En door het gedruisch, dat oppervlakkige regters maken, bij hun oordeel over schijnbaar goed en kwaad, vergeet de man, die door de Ambitie-koorts is aangetast, dat hij zelf eerst de trompet heeft geblazen; en nu overtuigt hij zich, bij zijne nietigheid, dat hij iets, dat hij veel beteekent, omdat er van

{==220==} {>>pagina-aanduiding<<}
zijne armzalige deugd zoo veel ophefs gemaakt wordt. Dat deze schreeuwers alleen dwazen zijn, door hem opgeruid, zoekt hij, met alle kracht, voor zichzelven, maar meer nog voor anderen, te verbergen. Eindelijk gelooft hij het zelf, dat hij gezond is, op de herhaalde verzekering der opgeruide menigte; en alwie hem, na het voelen van den pols, zelfs bedektelijk zegt, dat hij koortsig is, dien verklaart hij, juist daarom, den oorlog. Met zijne ziekte ingenomen, begeert hij geenen, ten minste geenen kundigen geneesmeester.
Die zich aan een' ander' spiegelt, spiegelt zich zacht. Neem dus nooit de verdediging eener zaak op u, in welke de Ambitie is betrokken. Dwazen, die anders niet te doen hebben, zijn er genoeg. Zij is dus om u niet verlegen.
5. Wees op uwe hoede tegen hen, die, ontijdig en onbevoegd, meestal in het openbaar, op de Ambitie smalen. - Er is eene soort van menschen, ook in ons Nederland, die tegen de Ambitie fraaije verzen maken. Tegen deze menschen kan men niet genoeg op zijne hoede wezen. Zij zijn hare meest gewillige slaven. Ook de Ambitie spreekt anders en doet anders. Zedelijkheid en Godsdienst is, in haren mond, een liefelijk, maar voor stuurlieden juist daardoor meer gevaarlijk Sirenengezang, vooral in den nacht. Haar request aan de menschheid, om octrooi voor hare verderfelijke uitvindingen, is met deze, door haar niet opregt gemeende, woorden opgevuld. Hieruit verklaart het zich gemakkelijk, dat men fraai spreken kan tegen de Ambitie, en in eenen oorlog tegen aardappelen, beendersoep en de koepokinenting haar slaafs dienen.
Voor de Ambitie en de voormalige Fransche Policie zijn altijd de meest geschikte dienaars geweest de Kameleons, die spoedig elke kleur aannemen. Daardoor zijn de ingewijde Jezuiten, naar beider keus, de beste schepsels ter wereld. Doch ook in elk gild heeft men brekebeenen. En bij de Jezuiten van allerlei geloof bevinden zich deze wel het meest. Vandaar hunne wenschen om

{==221==} {>>pagina-aanduiding<<}
den lieven nacht, en hunne begeerte om allerlei licht uit te dooven, met behoud evenwel van hun eigen dievenlantarentje. Zij vreezen het licht, van wege hunne figuur; want deze kan zoo min, als hunne daden, eenig licht verdragen. Tegen deze soort van menschen is veel raad, maar weinig baat. Zij gaan nooit regtstreeks op hun doel af; maar hunne daden nemen, even als hunne brieven, altijd eenen omweg, om niet achterhaald te worden; b.v. van 's Gravenhage, over Utrecht, naar Amsterdam. Laat hen loopen en schrijven en op het papier hartbrekend zuchten. Onder vier oogen zijn zij wel anders. Tegen hen heb ik een enkel spreekwoord; dit wil ik u herinneren, als probatum tegen hunne schijnbaar ongeneeslijke ijlhoofdigheid: Als de vos de passie preekt, boeren, past dan op uwe ganzen! Ook bij hen heeft alles zijn daarom.
6. Ik sluit met de bloote opgave van mijnen laatsten leefregel: Doe veel voor, maar niets om menschen. Doe alles voor en om God.




Capo d'Istria.

Graaf capo d'istria heeft den post van President der Grieksche Regering aangenomen. Men verwacht hem in Parijs, waar hij eenigen tijd zal vertoeven, alvorens zich naar zijn ongelukkig vaderland te begeven (*). Aan

{==222==} {>>pagina-aanduiding<<}
hetzelve wil hij zijne overige levensjaren en krachten wijden. Reeds vroeger, toen hij in dienst eener vreemde Mogendheid stond, was hij de man, wien Griekenlands belangen ter harte gingen. Een blik op zijnen vorigen levensloop zal voldoende zijn, om zoo wel het vertrouwen zijner landgenooten, als de verwachting der vrienden van dit onderdrukt volk te regtvaardigen.
Capo d'istria bevond zich, uit hoofde zijner geboorteplaats, in zoodanige omstandigheden, dat hij niet betrokken werd in de partijschappen, die Europa in onze dagen geschokt hebben. Van een geslacht afstammende, dat sedert de dertiende eeuw in aanzien was op de Iönische eilanden, werd hij te Corfu, ten jare 1776, wel van ouden adel, maar in een aan vreemdelingen onderworpen land geboren. De Venetianen, destijds beheerschers van dit eiland, mistrouwden elken onderdaan, die eenigermate zich onderscheidde. Afkomst, rijkdom en bekwaamheid verwekten argwaan. De jonge capo d'istria, die op de hoogeschool te Padua blijken van ongemeenen aanleg had gegeven, werd door zijnen vader voorgesteld aan een' der voornaamste ambtenaren van het Gemeenebest, die, verbaasd over de schranderheid des jongelings, zich niet wederhouden kon uit te roepen: Pecca ch'el sia Greco! (*) ‘Jammer, dat hij een Griek is!’ - Dit woord maakte diepen indruk op capo d'istria, en zeide hem, wat de vooroordeelen der geboorte vermogen.
Venetië viel. De Grieken hadden geene reden, om dat Gemeenebest in gunstig aandenken te houden, of deszelfs ondergang te betreuren. Door de Venetianen waren zeven eilanden en eenige plaatsen langs de kust, die hun sedert eeuwen toebehoorden, op eene onwaardige wijze beheerscht geworden. In derzelver plaats kwamen de Franschen, in

{==223==} {>>pagina-aanduiding<<}
1798. De jonge capo d'istria vond er hen, toen hij uit Italië op Corfu terugkeerde. Zij hadden zijnen vader gevangen genomen. Dewijl deze destijds als vijand der meeningen van de zoogenaamde volksgezinde partij bekend stond, werd hij in verzekerde bewaring gehouden. De jonge Graaf was zoo gelukkig, dat hij zijne loslating mogt bewerken.
De met de Turken verbondene Russen verdreven, in Sprokkelmaand 1799, de Franschen uit de zeven eilanden, en de bewoners begonnen de hoop te koesteren, dat zij onder een eigen bestuur zouden komen. De vader van den Graaf capo d'istria stond aan het hoofd der afgevaardigden, welke naar Konstantinopel gezonden werden, om deel te nemen aan de onderhandelingen, welke het verdrag van den 20 van Lentemand 1800 ten gevolge hadden, waarbij de, aan de Porte schatpligtige, Republiek de zeven eilanden, onder bescherming van Rusland en Engeland, opgerigt werd. Aan den zoon droeg men de regeling der openbare aangelegenheden van Cefalonia, Ithaka en Santa Maura op. Dit was de aanvang zijner staatkundige loopbaan.
Zeven jaren lang, van 1800 tot 1807, was capo d'istria medelid der Regering van het Gemeenebest der zeven eilanden. Hij had den ouderdom van vierentwintig jaren bereikt, toen hij in dienst van den lande trad. Twee jaren later benoemde men hem tot Secretaris van Staat, eerst voor de binnenlandsche zaken, vervolgens voor buitenlandsche aangelegenheden, zeemagt en koophandel. Zijn vaderland heeft aan hem de oprigting van scholen ter vorming van onderwijzers der jeugd, gelijk ook aanmoediging tot het beoefenen der Grieksche taal te danken. In zijn dertigste jaar werd hij aangesteld bij het leger. De zeven eilanden waren al dien tijd vijandig behandeld geworden door ali-Pacha, die, ondersteund door de Franschen, de steden Butrinto, Vonizza en Prevesa bemagtigd had, en in 1807 Santa Maura bedreigde. Capo d'istria werd, als buitengewoon gevolmagtigde der Regering, naar de grenzen gezonden.

{==224==} {>>pagina-aanduiding<<}
Men stelde de krijgsmagt der zeven eilanden onder zijne bevelen, en gaf hem ook last, om vrijwilligers uit Epirus, Albanië en Morea, welke in dienst van bevriende hoven geweest waren, onder zijne vanen te scharen. In deze school leerden kolokotroni, bozzaris en karaïskaki de krijgskunst, en knoopten tevens met den Graaf verbindtenissen aan, die vervolgens hun vaderland nuttig zouden worden.
Het lot der zeven eilanden hing niet van hunne pogingen af, maar werd bij Eylau en Friedland beslist. De vrede van Tilsit onderwierp dezelve aan Frankrijks heerschappij. Capo d'istria trad nu in het ambteloos leven terug, en begaf zich naar zijne landgoederen op Corfu, dewijl zijn vaderland de onafhankelijkheid verloren had. Nogtans wanhoopte hij niet aan de redding van Griekenland, ofschoon het, vaneengescheurd en onderdrukt, aan vreemde overheersching was onderworpen. Hij diende noch de Franschen, meesters van het eiland, waarop hij geboren was, noch de Turken, welke de overige deelen van Griekenland teisterden. Hij gevoelde, dat hij geestvermogens en bekwaamheden bezat, die hij sparen en verder ontwikkelen wilde, om ze eenmaal aan de bevrijding zijner landgenooten te wijden. Nog ééne Mogendheid scheen Griekenland nuttig te kunnen worden - Rusland, waarmede hij in betrekking was geraakt, toen hij zijn vaderland tegen buonaparte verdedigde. Als onderdaan had hij in zijn land jegens niemand pligten langer te vervullen, daar er geene Grieksche Regering meer bestond. De Russische staatsdienaren boden hem, in 1808, eenen post bij het Ministerie van buitenlandsche zaken aan, welken hij aannam.
Van 1809 tot 1822 diende capo d'istria Rusland getrouw en op eene eervolle wijze; doch liet intusschen niet na, op het heil van Griekenland bedacht te zijn. In 1822 legde hij met eere zijnen hoogen post neder, toen de hoedanigheden van Russisch staatsdienaar en Grieksch burger niet langer vereenigbaar waren. Terwijl hij in Russischen dienst stond, was hij de eerste drie

{==225==} {>>pagina-aanduiding<<}
jaren, van 1809 tot 1811, in het Ministerie van buitenlandsche zaken te Petersburg, in 1812 bij het Russisch gezantschap te Weenen, van 1813 tot 1815 eerste ambtenaar der diplomatische Kanselarij in het Russisch hoofdkwartier, van 1816 tot 1822 Staatssecretaris voor de buitenlandsche zaken in het kabinet van Keizer alexander.
Door het vertrouwen en de genegenheid des Keizers geroepen, om aan alle onderhandelingen in dien ongelukkigen tijd deel te nemen, kan hij het tegenwoordig stelsel van evenwigt in Europa eenigermate als zijn werk aanmerken; doch bijzonder komt hem de roem toe, de eenige Republiek, die nog in Europa bestaat, begunstigd, ondersteund en bevestigd te hebben. In Slagtmaand van 1813 bewoog hij de Zwitsers, om met de verbondene Mogendheden tegen napoleon gemeene zaak te maken. Sedert werd hij de verdediger van Zwitserland op de Congressen te Weenen, Parijs en Aken. Hij deed moeite, om de partijen te verzoenen, tegenkantingen en botsingen te beletten, en de regten der tweeëntwintig kantons in het nieuwe verbond, dat thans derzelver geluk uitmaakt, te beschermen. De kantons Geneve en Waadland zullen nooit vergeten, wat zij aan hem verschuldigd zijn. Hij is burger van beide deze vrije Staten.
Gebruikte intusschen Graaf capo d'istria den grooten invloed, welken hij door zijne bekwaamheden had verkregen, ten voordeele der Zwitsers, wier landgenoot hij door eigene keuze was geworden, nog meer moest het hem ter harte gaan, zijne diensten te betoonen aan Griekenland, waarvoor hij van zijne kindschheid af eene hartelijke genegenheid gevoelde. Zijne weldaden konden vooreerst slechts een zeer klein gedeelte van dat ongelukkig land eenig nut aanbrengen; maar hij wilde ten minste eene betere toekomst voorbereiden. In naam der verbondene Vorsten, gaf hij aan de zeven eilanden weder den naam van Republiek, en legde den grondslag voor eene vrijere staatsinrigting. Daar het niet in zijne magt was, den Grieken inderdaad de onafhankelijkheid te schenken, zoo wilde hij,

{==226==} {>>pagina-aanduiding<<}
dat zij althans aan den meest vrijen Staat in Europa zouden toebehooren - aan eenen Staat, welke de grootste vorderingen in alle zedelijke en maatschappelijke wetenschappen gemaakt had, en aan de Grieken de nuttigste lessen kon geven. Hij stelde de zeven eilanden onder de bescherming van Engeland, alhoewel hij zelf in geene betrekking met de Engelschen stond, en zich geene gunst van dezelven konde beloven.
Toen capo d'istria met den jare 1809 in Ruslands dienst trad, was dit kabinet liberale beginselen toegedaan; en deze beginselen, die den regtschapen man belang in de vorderingen der gansche menschheid doen stellen, zijn een Vaderland voor hem, die geen ander heeft. Zelf getrouw aan deze beginselen, gevoelde capo d'istria, dat niet zijne verhooging, maar het heil der menschelijke maatschappij het doel zijner loopbaan was. In 1822 werd het Russische hof tot het Oostenrijksch stelsel overgehaald - een stelsel, dat men ook op de aangelegenheden van de Levant en van Griekenland toepaste. De Graaf legde zijnen post neder, en begaf zich naar Geneve. Hij leefde daar zeer afgezonderd, en stelde zich eene strenge spaarzaamheid ten pligt, met het edele oogmerk, om, bij een niet aanzienlijk vermogen, zich de middelen te verschaffen, om Griekenlands verschrikkelijk lijden te verzachten. Sedert zijn verblijf aldaar verleende hij aan alle Grieksche vlugtelingen bijstand, en gaf tot alle voor de Grieken gedane geldverzamelingen zoo milde bijdragen, dat men naauwelijks kon begrijpen, hoe hij in staat ware, zoodanige uitgaven goed te maken, daar hij ten zelfden tijde jonge Grieken bij den Heer van fellenberg op Hofwijl, als ook te Jena, Göttingen en Padua, liet opvoeden (*).

{==227==} {>>pagina-aanduiding<<}

De dringende nood zijner oude landgenooten heeft hem uit zijne wijkplaats opgeroepen. Andermaal betreedt hij thans de door hem verlatene loopbaan, om allen invloed, dien hij nog bezit, te hunnen beste aan te wenden. De dankbare Grieken hebben hunne belangen en hun lot in zijne handen gesteld. Zij vestigen hunne hoop op die wijsheid en gematigdheid, welke hem de genegenheid der Vorsten, tot welke hij naderde, der staatsdienaren, met welke hij onderhandelen moest, en der volken, voor wier geluk hij steeds werkzaam was, verworven hebben.




Over de naamsreden, of den naamsoorsprong, van Drenthe.

Door Mr. S. Gratama, Regter ter Instructie bij de Regtbank te Assen. (*)

De naamsreden of oorsprong van den naam van landen, ge-
{==228==} {>>pagina-aanduiding<<}
westen, steden of dorpen ligt dikwerf zeer in het duistere en is hoogst onzeker. De geleerden, vooral in vroegere tijden, hebben zich meermalen onbegrijpelijk veel moeite gegeven, om in deze duisternis licht te verspreiden; zij hebben soms hieraan, zonder veel nut en doel, een aantal bladzijden toegewijd, en daarmede meer geleerdheid dan goeden smaak ten toon gespreid. Eenigen hebben het in uitersten gedreven, en zijn tot volslagene belagchelijkheden gekomen. Ten voorbeelde kan strekken de naam van de eigen stad, die wij bewonen. Er is een geleerde, die schijnt te durven stellen, dat Assen genoemd is naar eenen kleinzoon van japhet, zoon van noach! Hoezeer ik het onderzoek naar het ontstaan der namen van landen, steden of dorpen geenszins wil rangschikken onder de belangrijkste werkzaamheden van den menschelijken geest, wil ik evenwel gelooven, dat somtijds zoodanig onderzoek ook nuttigheid kan hebben. Immers niet zelden zal de naam van een land, gewest of stad aanleiding kunnen geven tot opheldering van twijfeling of zwarigheid ten aanzien van geschiedkundige daadzaken, of tot het uit den weg ruimen van aardrijkskundige onzekerheden.
Reeds lang geleden, toen ik meer tijd voor studie had dan thans, hield ik mij onledig met het lezen der geschiedenis van het gelukkig en achtingwaardig Drenthe. Hetgeen gezegd werd nopens den naamsoorsprong van dat gewest trok bijzonder mijne aandacht; ik gevoelde zwarigheid, en aan mijnen geest deed zich een denkbeeld op, hetwelk bij nadenken mij niet onaannemelijk voorkwam en zoodanig steeds is blijven toeschijnen. Thans eene spreekbeurt moetende vervullen, is het mij niet ongepast voorgekomen, Ul. het bedoelde denkbeeld mede te deelen, te ontwikkelen, en voor te stellen, wat ten betooge van deszelfs deugdelijkheid kan worden bijgebragt.
Ten aanzien van den naamsoorsprong van Drenthe hebben bestaan, zoo verre ik heb kunnen nagaan, vier verschillende gevoelens.
Eenige geleerden hebben gemeend, dat de Drenthen hetzelfde volk waren als die, welke bij de oude schrijvers voorkomen onder den naam van Tencteren. Dit gevoelen is reeds lang, zoo het schijnt te regt, als ongegrond verworpen, vermits blijkt, dat die Tencteren aan den Rhijn woonden, op eene plaats, ver verwijderd van het tegenwoordige Drenthe. De Drentsche oudheidkundige, Doctor picardt, een dier

{==229==} {>>pagina-aanduiding<<}
weinigen, welke alleen en opzettelijk over Drenthe geschreven hebben, meent de zwarigheid, die hier uit het verschil der woonplaats van de Tencteren en de ligging van Drenthe ontstaat, te kunnen oplossen; doch wanneer men zijne wijze van redeneren aandachtig nagaat, loopt het spoedig in het oog, dat dezelve zeer gezocht en zijne poging ten eenemale vruchteloos is.
Eene tweede meening is, dat Drenthe deszelfs naam heeft ontvangen van de Noormannen, die, hier te lande komende, dit gewest hebben genoemd naar hun Dronth of Dronthen, nu Drontheim; wordende bij dit gevoelen voorondersteld eene verandering, door tijdsverloop, van Dronth in Drenth. De reeds genoemde oudheidkenner picardt, die deze naamsafleiding te gelijk met de zoo even vermelde schijnt voor te staan en daaraan zelfs de voorkeur te geven, noemt haar evident en klaar; en evenwel is dezelve ook algemeen, en zeker niet te onregte, voor ongegrond gehouden. - De overeenkomst evenwel, om dit in het voorbijgaan aan te merken, van vele namen van plaatsen hier te lande en in Noorwegen, zoo als die door den Heer picardt wordt opgegeven, verdient gewis opmerking, immers wanneer de daadzaak waar is, en de heilige ijver van Dr. picardt in het doorsnuffelen en perscruteren der vergeten antiquiteiten, zoo hij het noemt, hier ter aanvulling niet iets heeft bijgevoegd, zoo als men zegt meermalen bij hem het geval geweest te zijn.
Het derde gevoelen is, dat Drenthe in zekere betrekking heeft gestaan tot het naburige Twenthe en nog een ander gewest, en vandaar, als het derde van die drie, Drenthe is genoemd, naar het woord drei of drie. Het zoude dan namelijk zijn het derde gedeelte van het Bisdom Utrecht, of van het Bovensticht of Sticht over den IJssel; terwijl Zalland het eerste, en Twenthe het tweede zoude geweest zijn. Dit was onder anderen het gevoelen van den beroemden menzo alting. Dan, ook deze meening heeft geen beter lot gehad dan de andere, tot nog toe opgegeven. Men heeft aangetoond, dat Drenthe reeds dezen naam had, vóór en aleer de bedoelde betrekking is komen te bestaan, en dat het dan ook in allen gevalle in die betrekking niet het derde, maar het vierde land was, zijnde het land van Vollenhove het derde. Het is eene geschiedkundige zekerheid, dat Drenthe onder het beheer der Bisschoppen van Utrecht is gekomen in

{==230==} {>>pagina-aanduiding<<}
de elfde eeuw; en reeds in de negende, zelfs reeds in de achtste eeuw vindt men den naam van Drenthe vermeld, zoodanig, dat ook dit gevoelen geen steek kan houden.
Het vierde gevoelen schrijft den naam van Drenthe mede toe aan de betrekking, die tusschen hetzelve en Twenthe zoude bestaan hebben; zoodat Drenthe het derde, Twenthe het tweede, en niet Zalland, zoo als alting en anderen hebben beweerd, maar een gedeelte van Munsterland het eerste land zoude geweest zijn. Het schijnt ook al zwarigheid te hebben, dit eerste van de drie bedoelde landstreken aan te wijzen. De geleerde en naauwkeurige schrijvers van den tegenwoordigen staat van Drenthe, echter, meenen die aanwijzing te kunnen doen. Na aangetoond te hebben, dat men verkeerdelijk voor het eerste gewest gehouden heeft dat gedeelte van de provincie Overijssel, hetwelk Zalland genaamd wordt, beweren zij, dat een gedeelte van Munsterland daarvoor moet worden aangezien; zij zeggen hiervan dit: ‘Men moet derhalve, in plaats van Zalland, aan eene andere landstreek hier denken, en wel bepaaldelijk, naar het ons voorkomt, aan dat gedeelte van het tegenwoordig Munsterland, welk naast aan Twenthe grenst; en dan kan men zeer gevoegelijk de namen van Twenthe en Drenthe afleiden van derzelver ligging langs de derde zoogenaamde vrije landstraat der aloude Vriezen, welke zich uitstrekte van Keulen tot Stavoren, en langs welke deze twee landschappen eene zekere betrekking tot het naaste gedeelte van Munsterland schijnen gehad te hebben, het zij dan als landschappen van het aloude Vriesland, zoo als het vóór de tijden van karel den grooten bestond, het zij uit hoofde van een verband, door den Keizer allereerst tusschen dezelve gelegd, en waartoe in het bijzonder eenige
aanleiding kan gegeven hebben het geestelijk gebied van den Bisschop van Munster en het kerkbestuur, dat de Abt van Werde, eene abdij in het tegenwoordig graafschap Mark, aan de rivier de Roer, na het invoeren van het Christendom, over Drenthe en de naburige landstreken geoefend heeft; alzoo deze, zijn kerkbezoek noordwaarts voortzettende, eerst een gedeelte van Munsterland, voorts Twenthe, en in de derde plaats Drenthe op zijnen weg ontmoette, hetwelk eene genoegzame reden ter benoeming dezer landschappen kan geweest zijn.’
Dit gevoelen van de schrijvers van den tegenwoordigen staat

{==231==} {>>pagina-aanduiding<<}
van Drenthe schijnt thans algemeen aangenomen te zijn en voor gegrond te worden gehouden. Gewis is hetzelve ook niet aan zulke in het oog loopende en dadelijk zich aanbiedende zwarigheden onderhevig als de vroeger gemelde. Men zal evenwel, geloof ik, gereedelijk moeten erkennen, dat niet alleen bloote gissing hier de eenige grondslag is, maar ook, dat deze gissing, als zoodanig, zelfs veel bedenkelijks heeft. Immers, is het niet vreemd, dat een geheel en zeer uitgestrekt gewest zijnen naam alleen daarvan ontving en behield, dat een kerkelijk ambtenaar in zijne kerkbezoeken hetzelve in de derde plaats aandeed, na twee anderen doorreisd te hebben? Is dit niet te meer wonderlijk, daar het gewest, dat dan het eerst door den Abt bezocht werd, niet voert den naam van het eerste? Is het voorts ook niet opmerkelijk, dat de Abt, deze landstreken, zoo als vermeld, benoemende, van de landtaal gebruik maakte, en niet van het bij de geestelijkheid in die tijden algemeen gebezigde Latijn?
Meer twijfelingen zoude men hier kunnen voordragen; dan, het zal meer afdoen, wanneer wij kunnen aantoonen, dat Twenthe deszelfs naam niet te danken heeft aan de bedoelde betrekking met Drenthe en nog een ander gewest, maar van elders; en kunnen wij dit bewijzen, dan zeker blijkt ten duidelijkste, dat de naamsafleiding van Drenthe en Twenthe uit onderlinge betrekking, zoo wel ten opzigte van het eene als van de andere, geheel zonder grond is. Laat ons dan eens nagaan, wat hiervan zij.
De schrijvers, welke meer in het algemeen de aardrijkskunde en geschiedenis van het oude Neder-Duitschland hebben behandeld, zoo wel als zij, welke zich meer bijzonder hebben bepaald bij de geschiedenis en beschrijving van Overijssel, Twenthe of Bentheim, zijn het grootendeels, misschien allen, onderling eens, dat het tegenwoordige Twenthe en het graafschap Bentheim het gewest is, waar voorheen, ten tijde der Romeinen, de Tubanten hunnen zetel hadden. Voor bewijs voert men onder anderen aan, dat op het zoo oude slot te Bentheim gevonden is deze inscriptie: Hic Drusus jura dixit Tubantibus (hier heeft drusus de wet gesteld aan de Tubanten), en ware dit opschrift boven alle bedenking verheven, dan zeker konde er geen twijfel bestaan; doch latere schrijvers meenen grond te hebben, om te stellen, dat die inscriptie van lateren tijd is; blijvende het evenwel toegestemd, dat het waarschijnlijk is, dat de oudste gedeelten van het slot

{==232==} {>>pagina-aanduiding<<}
overblijfselen zijn van een kasteel, door drusus gebouwd. - Een ander en beter bewijs, dan het twijfelachtige opschrift, vindt men in de gelijkheid van de namen Tubanten, Tubantia, en Bentheim en Twenthe. In deze klanken is zoo veel gelijks, dat ze voor dezelfde kunnen gehouden worden. Tubantia kan eerst ontaard zijn in Tuantia, en vervolgens in Tuentia, hetwelk hetzelfde is als Twentia. Bentheim is vrij duidelijk Tubantenheim, het heem, misschien de sterkte, der Tubanten.
Hier kan van toepassing worden gemaakt eene aanmerking van onzen picardt, welke zeker meer gegrond is, dan welvoegelijk voorgedragen. In zijne Cronyk der landschap Drenthe zegt hij: ‘Deze ongelijkheid hebben veroorzaakt de Romeinen, die de namen van onze landen, dorpen en menschen nimmer alzoo spraken of schreven als 't behoorde, maar lagen altijd te kromtongen en wilden ze buigen op haar Latijnsche sprake, waardoor veel hierlandsche woorden wonderlijk zijn verbasterd en gerabraakt.’ Volgens deze aanmerking zoude het waar kunnen zijn, dat het hier bedoelde volk eigenlijk den naam had gedragen van Tuanten, en niet van Tubanten. Dan, het is vrij onverschillig, of deze naamsverbastering later heeft plaats gehad, dan of de Romeinen reeds daarvan oorzaak zijn geweest. Het is genoeg, dat het, om redenen als voorgedragen, en naar het oordeel van onderscheidene geachte schrijvers, zoo niet uitgemaakt zeker, ten minste hoogstwaarschijnlijk is, dat Twentia is het oude Tubantia, en dat dit gewest nog den alouden naam draagt, hoezeer door tijdsverloop eenigzins veranderd. En is dit het geval; is het, dat Twenthe (hetgeen dan bij gevolgtrekking waar zoude moeten zijn) deszelfs naam niet te danken heeft aan de onderlinge betrekking, welke er tusschen hetzelve en Drenthe met nog een ander gewest bestaan heeft, maar van elders, welke grond blijft er dan over, om den naam van Drenthe van die zelfde betrekking af te leiden, en te stellen, dat Drenthe Drenthe, even als Twenthe Twenthe genoemd is, omdat zekere Abt, bij gelegenheid van zijne kerkbezoeken, in het eene in de tweede en in het andere in de derde plaats kwam? Zeker, hiervoor blijft geen de minste grond over. Ik houd het daarom daarvoor, dat de naamsafleiding van
Drenthe, gelijk die door de schrijvers van den tegenwoordigen staat van Drenthe niet alleen als de beste, maar ook als volkomen gegrond is voorgedragen, en zoo als

{==233==} {>>pagina-aanduiding<<}
dezelve thans algemeen voor de eenige ware schijnt gehouden te worden, ook al bedenkelijk en twijfelachtig is, even als de andere, die wij in de eerste, tweede en derde plaats hebben opgegeven.
Daar het dan tot nog toe niets minder dan uitgemaakt schijnt te zijn, van waar het land, dat wij bewonen, en hetwelk zeker, om meer dan ééne reden, reeds nu zeer belangrijk is, maar vermoedelijk eenmaal nog veel belangrijker worden zal, zijnen naam ontleent, vermits de naamsoorsprong van Drenthe nog steeds in het duistere schijnt te liggen, zij het mij veroorloofd, een nieuw gevoelen voor te dragen, en aan te wijzen, hoe en van waar de naam van Drenthe mogelijk ontstaan zal zijn; een gevoelen, hetwelk, wanneer het gegrond is, tevens licht verspreidt ten aanzien van de oude geschiedenis en betrekkingen van dat gewest. Vooraf echter zullen wij een' uitstap ter zijde moeten doen, en ik zal Uwl. aandacht eene wijle tijds moeten bepalen bij het oude Vriesland, en de betrekking, die tusschen dit en Drenthe bestaan heeft.
Drenthe heeft eertijds een gedeelte uitgemaakt van het oude, beroemde Vriesland. Deze stelling zullen wij gereedelijk toestemmen, wanneer wij ons dat land, hetwelk van tijd tot tijd, niet alleen in zijne inwendige gedaante en gesteldheid, maar ook in grenzen en uitgestrektheid, groote verandering ondergaan heeft, voorstellen, zoo als het was ten tijde van deszelfs grootsten omvang, - ten tijde, toen het ten zuidwesten door de Schelde en ten noordoosten door de Elbe begrensd werd, - ten tijde, bij voorbeeld, van karel den grooten (in de achtste eeuw), die, de Vriezen onder zijne gehoorzaamheid gebragt hebbende, hun tot grenzen aanwees, ten westen de Schelde, ten oosten de Wezer, - of in de veertiende eeuw, ten tijde toen Vriesland verdeeld was in zeven zeelanden. Immers deze groote uitgestrektheid moet noodzakelijk Drenthe mede hebben bevat; trouwens het staat ook uitdrukkelijk geschreven achter de wetten van den Opstalboom, die oude Vriesche grondwet, waar gezegd wordt, dat het vierde zeeland, behalve eenige andere daar genoemde gewesten, geheel Drenthe bevatte, zoo als ons dit door schotanus is medegedeeld.
Hoezeer minder duidelijk, schijnt evenwel de stelling, dat Drenthe tot Vriesland in vorige tijden behoorde, niet minder waar te zijn, wanneer wij Vriesland nemen in een' meer beperkten zin, en wij ons dat land voor den geest brengen,

{==234==} {>>pagina-aanduiding<<}
zoo als de oude aardrijkskunde en de geschiedenis ons hetzelve aanwijzen, in nog veel vroeger tijden, dan die, van welke wij gewaagden. - Ten tijde der Romeinen, tot welke zich de geschiedschrijver tacitus, die ons de eerste berigten onzer voorvaderen mededeelt, bepaalt, woonden de Vriezen in het gewest, hetwelk tusschen het land der Batavieren, den Oceaan, de Eems en het land der Bructeren gelegen was; terwijl het land ten oosten van de Eems tot aan de Elbe bezet was door de Cauchen. Vervolgens, misschien wel ter zake van de oorlogen tegen de Romeinen, schijnen de Cauchen zich met de Vriezen vereenigd te hebben. Immers de landstreek tusschen de Eems en de Elbe, en nog eene streek over deze laatstgenoemde rivier, is onder Vriesland, ten minste onder de algemeene benaming van Vriesland, begrepen geworden, en heeft mede uitgemaakt de bekende zeven zeelanden. Deze groote uitgestrektheid is later weder beperkt, en Vriesland is, als het ware, in deszelfs oude grenzen tot over de Eems teruggetreden, of liever de naam van Vriesland heeft zich weder bepaald bij het eigenlijk land der Vriezen, die vervolgens onderscheiden zijn geworden in Oost- en Westvriezen, waarvan deze ten westen en gene ten oosten van de Flie woonden. De verwisseling van den naam van Westvriezen met dien van Noordhollanders is van latere tijden. Dat nu Drenthe tot Vriesland behoorde in de opgegevene vroegere tijden, of tot het eigenlijk Vriesland, genomen in een' beperkten zin, is hetgeen nu
verder door ons moet worden aangetoond; en wanneer wij vervolgens Vriesland noemen, of daarvan spreken, dan bedoelen wij het in dien meer beperkten zin, namelijk de landstreek ten westen van de Eems gelegen, en meer bijzonderlijk tusschen de Flie en de Eems, of de Oostvriezen van de latere tijden; en dan moeten wij ons dat land niet voorstellen, zoo als het zich thans voordoet, zoo bevolkt en zoo bewoonbaar, maar wij moeten ons hetzelve voor den geest brengen, zoo als het gesteld was vóór, en in de eerste tijden na dat de woede van den grooten Oceaan, in het meer Flevo gestort, de Zuiderzee heeft daargesteld, te weten laag en onbedijkt, blootgesteld aan dagelijksche overstroomingen, voor zoo ver de lagere streken betreft. Wij moeten ons hier het onderscheid tusschen vroegere en latere tijden verbeelden, zoo als helmers het van geheel ons vaderland beschrijft, in den eersten zang van zijne Hollandsche Natie.

{==235==} {>>pagina-aanduiding<<}

Om dan te betoogen, dat Drenthe in vroegere tijden tot Vriesland behoorde, moeten wij in de eerste plaats de opmerking ma ken, dat Vriesland en de Vriezen altijd een aanzienlijk land en volk geweest zijn. Dat gewest had zeker eene aanmerkelijke uitgestrektheid en eene beduidende bevolking. Dit schijnt zeer duidelijk uit de oudste geschiedenis te blijken. Maar, letten wij op den aard van het land, zoo als het voorheen was. Dat land immers, hetwelk nu de provinciën Vriesland en Groningen uitmaakt, was grootendeels laag, en in den winter en bij alle hooge vloeden onder water en onbewoonbaar; het was gedeeltelijk, zomer en winter door, onder de zee bedekt. Het hooge en zandige gedeelte van het tegenwoordig Vriesland, zelfs vereenigd met het hoogste deel van het aangrenzend Groningerland, die oorden, welke nu de Vriesche en Groninger wouden worden genoemd, waren niet toereikende tot zetel van een geheel, aanzienlijk volk; en, wanneer zich hiertoe de grenzen van Vriesland hadden bepaald, zoude het niet zoo opmerkelijk zijn in de geschiedenis, als het is. Het moet dus noodzakelijk grooter zijn geweest, en gevolgelijk heeft het naast aangrenzende hooge, veilige Drenthe een gedeelte daarvan uitgemaakt. Ja, vermoedelijk was dit oord wel in vroegere tijden de voorname zetel der Vriezen; want toch Drenthe is in de oude geschiedenis als een afzonderlijk land niet bekend, en men meent te kunnen nagaan, dat het voorheen veel meer bevolkt was, dan thans. Wat is nu natuurlijker, dan dat de inwoners van hetzelve, nadat de meer vruchtbare oorden door eenige bedijkingen en het bedwang der wateren meer veilig waren geworden, zich daar hoofdzakelijk hebben gevestigd en zamengedrongen, en dat de naam van het geheel later de naam is
geworden van het beste en meest bevolkte gedeelte? Ook is het opmerkelijk, dat het tegenwoordig Vriesland van Drenthe door de natuur zelve niet zoo duidelijk en stellig is afgescheiden, als Drenthe van die landen, welke het ten zuiden en zuidoosten begrenzen, afgezonderd is. Dit is, herhalen wij, opmerkelijk; want in vroegere tijden vooral werden de onderscheidene volken en volksstammen veelal van elkander gescheiden door de natuurlijke gesteldheid van het land, als door bergketenen, rivieren en dergelijke. Men stelle zich voor, dat Drenthe, door het opdroogen der onoverzienlijke moerassen, eerst sedert de laatste jaren van den zuiden zuidoostkant opgehouden heeft ten eenemale ontoegan-
{==236==} {>>pagina-aanduiding<<}
kelijk te zijn, met uitzondering alleen van die smalle zandhoogte, waarop Koevorden gelegen is. Tusschen Drenthe en het tegenwoordig Vriesland liggen ook wel uitgestrekte veenen; dan deze zijn hier en daar door aanmerkelijk breede zandhoogten afgebroken, en stellen op verschillende plaatsen de noodige gelegenheid tot gemeenschap gereedelijk daar. Drenthe is derhalve door de natuur zelve meer afgescheiden van het tegenwoordig Overijssel, voorheen het land der Bructeren, dan van Vriesland. - Verder moeten wij hier gewag maken van de gelijkheid in hoofdtrekken van het volkskarakter, welke men nog tusschen de Vriezen en Drenthen meent te kunnen bespeuren. Men denke hier aan beider gehechtheid aan het oude en stellige afkeerigheid van alwat nieuw en vreemd is, aan beider ernstig, mannelijk en zelfs eenigermate stroef karakter, aan beider grooten weêrzin tegen alwat luidruchtig, ligtzinnig en wuft is. Een der beroemdste Fransche schrijvers zegt van de Nederlanders in het algemeen, dat het goede onderdanen,
maar slechte slaven zijn; dit is bijzonder waar van de Vriezen, maar het is ook waar van de Drenthen. - Daarenboven beweert men, dat tusschen de overoude Drentsche en Vriesche wetten, instellingen, gebruiken en zeden veel overeenstemming gevonden wordt; en, wanneer men ons het verschil in de taal zoude willen tegenwerpen, dient men te bedenken, dat dit te veel en dus niets zoude bewijzen, daar toch het verschil in taal tusschen de Groningers en Vriezen nog grooter is. - Bij de aangevoerde bewijzen vermeenen wij nog een te kunnen voegen, hetwelk, naar ons inzien, zeer veel beteekent. Het is de benaming van de noordelijke poort van het zoo oude Koevorden. Waarom heet deze poort de Vriesche poort; terwijl de tegenoverstaande de Benthemer poort genoemd wordt? Zeker om geene andere reden, dan omdat men deze naar Bentheim en gene naar Vriesland uitging. - Dat een der groote Vriesche wegen of landstraten zich, volgens eenigen van Keulen, maar volgens anderen van Koevorden tot Stavoren uitstrekte, willen wij als geen bewijs doen gelden; maar wij zullen nu kortelijk nog aantoonen, dat niet alleen geschiedkundige daadzaken, maar ook de uitspraken van achtingwaardige geschiedschrijvers en aardrijkskundigen in het voordeel van onze stelling pleiten, hoezeer de meesten zich over dit punt niet stellig verklaren.
(Het vervolg en slot hierna.)





{==237==} {>>pagina-aanduiding<<}

Uittreksel uit een' particulieren brief eener dame van Batavia van mei 1827.

Onze reis is zonder het minste ongemak afgeloopen. Wij hebben volstrekt geen storm gehad. Tusschenbeiden hing het schip wel eens zoo, dat wij aan elkander gebonden moesten zitten; doch dit werd door de schepelingen, spotterderwijze, een passagiersstorm genoemd. Het merkwaardigst van onzen togt was het aandoen van twee eilanden, waaromtrent ik u een en ander zal verhalen.
Het eerste ligt aan deze zijde van de Kaap, en heet Tristan d'Acunha. Het is een zeer groote berg, wiens kruin altijd met sneeuw is bedekt en zelden beklommen wordt. Wij kwamen er 's morgens den 14 November 1826 aan, en zagen eerst niets dan eene groote zwarte wolk, welke langzamerhand verdween, en boven welke de piek majestueus uitstak. De Kapitein hield het voor onbewoond; doch dit bleek spoedig anders, toen wij eene sloep met de Engelsche vlag zagen naderen, met zes gewezen Engelsche militairen bemand. Zij bragten versche koemelk mede, welke ons de thee en koffij niet weinig verlekkerde, en verhaalden ons, dat dit eiland achttien bewoners had, bestaande uit 8 mannen, 2 vrouwen en 8 kinderen.
Eenige passagiers gingen aan wal, terwijl de watervaten gevuld werden; wordende er twee watervallen gevonden van heerlijk zoet water. De vrouwen aan boord zochten alles bij elkander, wat zij maar dachten, dat die vrouwen en kinderen eenigzins dienstig kon wezen. De teruggekomene passagiers vertelden ons, dat zij op dit eiland vijf woonhuizen, negen grootere en kleinere loodsen, als ook eene traankokerij, smederij, veestallen en bergplaats voor veldvruchten hadden gezien. Er waren acht akkers land met tarwe, gerst en erwten bezaaid, en wel voor honderd inwoners aardappelen, waarvan wij gegeten hebben; zij smaakten ons goed, doch niet zoo lekker als de Hollandsche, maar zeker twee- à driemaal zoo groot. Daarenboven was er zoo veel weiland, dat zij 100 schapen, 15 stuks vee, waaronder twee melkkoeijen en 40 varkens, onderhielden; ook waren hun van de Kaap twee paarden aangevoerd. Zij maken mede veel werks van de visscherij, en hebben vijf booten. De opperste dezer volkplanting was er reeds tien jaren geweest, en hoopte daar zijn

{==238==} {>>pagina-aanduiding<<}
leven te eindigen. Hij was een Engelschman, voormalig Marinier ophet Blokkade-eskader van St. Helena, en werd door allen vader geheeten. Tegen het grootste woonhuis groeide een wijnstok en appel- en perenboomen. Wilde beesten zijn er volstrekt niet, en het is er bijkans nooit slecht weder. Die goede menschen waren zoo dankbaar voor al hetgeen zij kregen, dat zij betuigden ons schip niet ligt te zullen vergeten, en ons wederkeerig een geslagt varken, melk en aardappelen ten geschenke gaven. Onze passagiers hadden zich onderwijl den tijd ten nutte gemaakt om te visschen, en bragten bijkans drie ankers wijnmanden vol visch mede, zeer sraai van kleur, en waarvan de kreeft mij het beste smaakte.
's Middags ten 5 ure gingen wij weder onder zeil, passeerden de Kaap, en zeilden zoo voort tot den 11 December, toen wij het eiland St. Paul aandeden. Ook dit heeft het voorkomen van een' hoogen berg, en is geheel woest en onbewoond, doch bijzonder fraai. De bergen zijn in een' halven cirkel, in welken eene kom is, door twee punten groote keisteenen van de groote zee afgescheiden, alsof het door kunst gemaakt ware. 's Morgens gingen eenige passagiers aan wal, en 's middags volgde de Kapitein met de Dames. Sommigen beklommen den berg, 't geen mij te vermoeijend was, zoodat ik bij een paar vervallen hutten bleef zitten, welke daar waren opgeslagen door menschen, die op de zeehondenvangst waren geweest. Wild gedierte bespeurde men er niet, dan wilde zwijnen; deze waren vrij talrijk, en liepen strijkelings langs mij henen. Wij vingen er levende vogels, penguinen genaamd, waarvan wij er nog twee levend te Batavia hebben gebragt. Er is ook veel visch; en, wat het merkwaardigste is, geen tien voetstappen van de plaats der vischvangst ontspringt eene bron van kokend water, waarin wij twee eijeren gaar kookten, en de steenen zagen opborrelen, tusschen welke het water ontsprong. Eerst 's avonds laat kwamen wij weêr aan boord, en zeilden den 5 Januarij 1827, zonder verdere belangrijke ontmoeting, de straat Sunda in.
Het is niet te beschrijven, hoe verrukkelijk schoon het is, wanneer men zoo lang slechts lucht en water heeft gezien, de kusten van Java langs te zeilen. Het is of men altemaal langs aangelegde tuinen vaart. Den 7den kwamen wij op de reede, en stapten dien zelfden dag aan wal.
De stad levert een treurig gezigt op. Zij is zeer vervallen, en alleen door Inlanders en Chinezen bewoond; want

{==239==} {>>pagina-aanduiding<<}
de Europeërs, die er hunne winkels hebben, gaan tegen den middag naar hunne huizen buiten de stad; zoodat men zeggen zou, dat er de verschrikkelijkste armoede heerschte. Des te beter bevalt de reeks fraaije huizen buiten de stad. Wij bewonen een huis, dat wel iets van eene kerk heeft, doch waarin slechts twee kamers zijn. Het bestaat, zoo als de meeste huizen alhier, uit galerijen met steenen vloeren en groote deuren, die men alle openzet. Wij zitten ook altijd in die galerijen. De kamers zijn tegenover elkander, en zoo ontzaggelijk groot, dat alle meubelen er als in verzinken. De keuken is bezijden het huis, en voor eene Hollandsche vrouw eene regte ergernis; dezelve gelijkt eer naar een rookhok. Men merkt hier weinig onderscheid in de klassen van menschen; alles gaat met elkander om, schoon gedwongen en stijf.
Eens in de maand geven eenige liefhebbers eene tooneelvertooning, die men voor f 5. voor een' Heer en f 3. voor eene Dame, ter bestrijding der onkosten, kan bijwonen, mits men zich voor drie maanden verbinde. Ik voor mij vind het zulks niet waardig. De vrouwenrollen worden door laffe jongens vervuld.
De Chinezen geven ook tooneelvertooningen, als het lichte maan is. Ik heb er eenige gezien; maar, dewijl ik de taal niet versta, was het voor mij het lafste gebarenspel, dat men zien kan; alles gaat zingende, maar met zoo'n akelig gekerm, of ze verschrikkelijk gepijnigd worden, en zoo is al hunne muzijk. Alle maanden is er bal, doch bijzonder duur. Het bevalt mij hier niet. Men verteert een schat van geld in armoede. Men moet eene reeks van bedienden hebben voor het werk van een dagmeisje of oppasser in Holland. Doch genoeg hiervan. Ten slotte wil ik nog eene groote partij beschrijven, die ik bijwoonde, en eene Chinesche begrafenis, waarvan ik ooggetuige was.
Het feest werd gegeven door een' rijken Jood op zijn' 72sten verjaardag. Hij had over de 300 menschen genoodigd, en er zijn er over de 400 geweest (een staaltje van Oostersche gastvrijheid). Ten half 7 gingen wij er heen, en werden door Ceremoniemeesters binnengeleid. Alles, wat kostbaar en lekker was, werd rondgediend. Ten 7 ure gingen wij dansen. Het huis en de oprijlaan waren schitterend verlicht, en tusschen 9 en 10 ure stak men schoone vuurwerken af. Ten 12 ure zaten wij aan; er was voor 375 menschen aangeregt, zoo-
{==240==} {>>pagina-aanduiding<<}
dat er nog plaats te kort kwam. Alwat er werd opgedischt, was het uitgezochtste, dat er te krijgen was. Alle de schotels waren massief zilver, sauskommen en dergelijke massief goud. Ik durf niet zeggen, op hoe veel duizenden de tafel alleen werd begroot. Na het eten werd er weder gedanst, en eerst 's morgens ten half 6 gingen wij naar huis. De gansche groote wereld van Batavia was er verzameld; en die zelfde gastheer, welke nu die luisterrijke partij gaf, had 22 jaren te voren, voor hetzelfde huis, als gemeen soldaat op schildwacht gestaan, en, wegens een klein pligtverzuim, aldaar een pak slagen gehad. Of hier ook geld te verdienen is geweest!
Nu komen we aan de Chinesche begrafenis. - De man was al over 't jaar dood, eer hij begraven werd; en dit ging met zoo veel poppenspel verzeld, dat de onkosten op f 18,000 geschat werden. Alleen in zijne kist had hij vier paarlen van f 600 het stuk. Ik kan niet alles beschrijven: alle zijne bedienden, levensgroot in was geboetseerd en aangekleed, en eene menigte poppen, en huisjes, en prullen zonder beduidenis, maar op het kostbaarst gemaakt, worden mede naar 't graf genomen en dan verbrand, alleen tot bewijs van den grooten rijkdom des overledenen.

Vergelijkende wijsgeerige tafel van het stelsel der boetstraf en dat der doodstraf.

(Volgens den Heere lucas.)

Boetstraf.	Doodstraf.
1. Zij verlaagt noch overspant den schuldige.	1. Zij verlaagt of overspant den schuldige.
2. Zij maakt den man niet hatelijk, die haar uitspreekt.	2. Zij verwekt afkeer, om ze uit te spreken.
3. Zij schenkt vereerende werkzaamheden en streelende gewetensgetuigenis aan hen, die tot hare voltrekking zamenwerken.	3. Zij schept het onteerend beroep van beul, en bereidt der overheid naberouw, ja wroegingen.
4. Zij bevordert regtvaardigheid en juistheid in de toepassing der wet.	4. Zij wettigt moord.


{==241==} {>>pagina-aanduiding<<}


Boetstraf.	Doodstraf.
5. Zij is voor trap en wijziging vatbaar.	5. Zij is dezelfde voor alle hoofdmisdrijven; zij biedt den misdadiger dikwijls geenerlei beweegreden aan, om zich van nog zwaardere beleediging te onthouden, en spoort hem zelfs somwijlen daartoe aan.
6. Zij onderdrukt ten sterkste de misdaad.	6. Zij plant straffeloosheid voort.
7. Zij maakt duurzamen indruk.	7. Zij verwekt geene vreeze, zoo lang zij kans aanbiedt van ontwijking.
8. Zij laat herstelling toe.	8. Zij is onherstelbaar.
9. Zij verbetert.	9. Zij vernietigt den schuldige, in stede van hem te verbeteren.
10. Zij sticht nut.	10. Zij kan niet ten nutte bekeerd worden.
11. Zij is regtmatig; dat wil zeggen, vatbaar, om, met eene gelijkmatige toedeeling, op elke soort van menschen te worden toegepast.	11. Zij treft den jongeling even als den grijsaard; den onversaagden booswicht, wien zij geene verschrikking baart, even als den lafhartige, die haar ontwijkbaar acht.
12. Zij strekt het publiek ten waarschuwenden voorbeeld.	12. Hare openbaarheid is gevaarlijk, en meer geschikt om neiging dan om afkeer van moord in te boezemen.
13. Zij heeft alle onze zedelijke denkbeelden voor zich.	13. Zij verwijdert zich van alle onze zedelijke denkbeelden.
14. Zij erkent de oppermagt der wet.	14. Zij miskent dezelve, daar zij eene magt boven haar plaatst.
15. Zij neemt aan en eerbiedigt de natuurlijke, maatschappelijke en godsdienstige uitspraken.	15. Zij verwerpt en keert dezelve onderstboven.
16. Zij is bekwaam, om den verhardsten misdadiger te onderwerpen.	16. Zij vindt weinige misdadigers, die haar regtvaardig keuren, en stelt alzoo, bij elke teregtstelling, de majesteit der wetten bloot aan verguizing.
17. Zij vernietigt de misdaad.	17. Zij vernietigt alleen den misdadiger.
18. Zij wekt wroeging en berouw.	18. Zij bluscht die uit.
19. Zij laat den mensch de hoop.	19. Zij ontrukt hem die voor altijd.


{==242==} {>>pagina-aanduiding<<}


Boetstraf.	Doodstraf.
20. Zij handhaaft den pligt bij deszelfs onschendbaarheid.	20. Zij maakt de misdaad tot een' tweeden God, die ons ontslaat van de verpligting, door den eersten opgelegd.
21. Zij bewaart het regt bij deszelfs onvernietigbaarheid.	21. Zij behoudt aan zich het uitsluitend voorregt van deszelfs verkrachting.
22. Zij verkondigt de gelijkheid van het regt.	22. Zij matigt zich, omtrent het aanwezen van den mensch, het regt aan van Dien, die ons hetzelve heeft geschonken.
23. Zij neemt de verantwoordelijkheid aan van ons lot.	23. Zij loochent dezelve.
24. Zij boezemt eerbied in voor het leven van den mensch.	24. Zij vernielt dien.
25. Zij verzacht de zeden.	25. Zij maakt die woest.
26. Zij sticht een heilzaam voorbeeld, door de verbetering, welke zij bewerkt.	26. Zij is besmettelijk, door het voorbeeld van den moord, dien zij pleegt.
27. Zij voorkomt, op eene zedelijke wijze, de herhaling van misdrijf, zoo wel van den kant des schuldigen als van dien der medepligtigen.	27. Zij voorkomt die enkel op eene stoffelijke wijze, en gevolgelijk alleen van den kant des schuldigen.
28. Zij heeft niets overdrijvends.	28. Zij is overdrijvend, dewijl het grootste deel van het lijden des ten dood verwezenen, de folteringen, welke de teregtstelling voorafgaan, voor het voorbeeld verloren gaat.
29. Zij behoudt, zoo veel slechts mogelijk is, de middelen, om den weg der geregtigheid te verlichten, en de misdaad tot in hare laatste verschansingen te vervolgen.	29. Zij verstopt de bron der blijkbaarheid, niet zelden onmisbaar ter bescherming der onschuld zoo wel, als ter ontdekking van nieuwe misdrijven.
30. Zij is eenigermate een waarborg tegen de dwingelandij en de bloeddorstige uitsporigheden der omwentelingen.	30. Zij houdt het zwaard boven onze hoofden opgeheven, hetwelk ons voorgeslacht wegmaaide.
Besluit.	Besluit.

De boetstraf is, als 't ware. eene Voorzienigheid, welke den mensch wederom met zij-	De doodstraf is een aanslag van den mensch tegen den mensch. Zij behandelt den


{==243==} {>>pagina-aanduiding<<}


Boetstraf.	Doodstraf.
nen Schepper, met zijne natuurgenooten, met zichzelven verzoent, door aan hem den tijd, de mogelijkheid, de belangstelling te laten, om beter te worden.	mensch als eene dierlijke magt, welke zij vernietigt door eene sterkere magt, zonder hem of den tijd, of de mogelijkheid, of de belangstelling te laten, om beter te worden.

Nog ééne bewijsreden ontbrak er tegen de Doodstraf; te weten, derzelver verdediging: deze heeft onlangs de Heer asser geleverd, in zijne Apologie de la Peine de Mort.

Geheime oorzaak van het welslagen der Hollandsche omwenteling van 1787.

(Uit de Mémoires de ségur.)

Het is bekend, dat de Pruisen in 1787 waarschijnlijk niet zouden doorgedrongen zijn naar het hart van Holland, indien het Fransche Hof, volgens zijne beloften, een legercorps bij Givet had geplaatst. De Hertog van brunswijk zelf zeide naderhand, dat de Koning van Pruissen een' oorlog met Frankrijk, en daardoor ook waarschijnlijk met Ooostenrijk, vreesde, en dat, wanneer er te Givet een leger geweest was, hij stil zou hebben blijven liggen; maar, toen twee Officieren van zijnen staf aldaar niet een enkel vaandel en geene enkele tent vonden, had hij zijnen togt verhaast en Holland bezet.
Wat was nu de oorzaak dier werkeloosheid, die den Patriotten van dien tijd eerst onmogelijk, en, toen zij die naderhand ervoeren, onverklaarbaar voorkwam? - Eene zeer geringe reden: eene praatpartij. Een nieuwe Fransche Minister van Finantiën, de Aartsbisschop van Toulouse, zag met leedwezen, dat de Koning, op den raad der Ministers van Oorlog en Marine, de Heeren de ségur en de castries, besloten had, de Staten van Holland (bij ségur verkeerdelijk Staten Generaal genoemd) tegen den Stadhouder bij te staan. Hij vreesde, dat de reeds zeer groote nood der geldmiddelen, die twee jaren later de Omwenteling voortbragt, door dien oorlog nog verdubbeld zou worden, en het Rijk dezen schok niet zou doorstaan. Tot dat einde bediende hij zich van een zonderling middel. Een der Ministers, de deugdzame malesherbes, was door den Koning (dien hij ook in zijn laatste regtsgeding bijgestaan heeft) bijzonder

{==244==} {>>pagina-aanduiding<<}
geacht; doch hij had het zwak, van, wanneer hij eenmaal aan den praat was gebragt, moeijelijk te kunnen eindigen; hij wist ook zeer goed te spreken, en men hoorde hem gaarne. Nu wist de Aartsbisschop, zoo dikwijls de Ministers van Oorlog en Marine den Koning het bevel tot verzameling van het leger bij Givet en de aanwijzing der daartoe noodige fondsen ter onderteekening bragten, in den Raad der Ministers, met veel beleid, eene vraag aan malesherbes nopens vroegere gebeurtenissen van dien aard op te werpen, waarin deze bij uitstek bedreven was. Dan begon hij terstond te vertellen. Vergeefs wilden de beide Ministers hem storen: de Koning bleef met aandacht luisteren; de tijd verliep, en de zitting werd uitgesteld. Zoo ging het vier zittingen, dat is veertien dagen, lang. Dit was juist het beslissende tijdstip. Van dat uitstel maakte brunswijk gebruik. De Aartsbisschop stond zeer vreemd op te zien, toen hij hoorde, dat de Pruisen reeds te Utrecht, Gorinchem en in den Haag waren, en voor Amsterdam stonden; terwijl de Stadhouder door Hollands Staten was teruggeroepen. Toen was het natuurlijk te laat.

Scherpe trekken van den dag, ten bewijze van den volksgeest der Franschen in het staatkundige.

(Uit Fransche Dagbladen.)

Zoo wij tot den Heer de villèle zeggen, hetgeen de Kardinaal dubois zijnen ontrouwen Intendant op een' Nieuwjaarsdag toevoegde: ‘U schenk ik alles, wat ge mij in het afgeloopen jaar ontstolen hebt!’ is hij wèl af.
Men moest hem veroordeelen, om zelf naar zijn geboorteland het geld te dragen, dat hij ons ontvreemd heeft.
Hoe hebben zij toch kunnen vallen? Zij waren reeds zoo laag!
Voortaan zullen zij van hunne renten leven, of - van de onze!
Wat hem thans kwelt, is, verpligt te zijn, voortaan zelf het geld zich te verschaffen, dat hij verteert.
Hij zegt, dat hij een arme Duivel is. Duivel, ja; maar arm.....!
Men zegt van zekere Excellentie, dat hij nooit vuur gezien

{==245==} {>>pagina-aanduiding<<}
heeft. Hij is dan zeker nooit in zijne keuken geweest!
In stede van zijne Medeburgers, moge hij voortaan den Tijd dooden.
Men noemt hem clairvoyant. Wel dan, laat hem eens in zijn Geweten zien!
‘Men moet toch wel voldaan zijn over mij; want men heeft mij bedankt!’ zegt de Heer de v.
Men schat het vermogen van den Heer de villèle op 30 millioenen; juist een franc per hoofd, die hij ons ontstal.
Men heeft tot Monseigneur d'hermopolis (frayssinous) gezegd: Ite, missa est. En Frankrijk heeft geantwoord: Deo gratias.
De Heer ravez ging dezer dagen eene school van wederkeerig onderwijs bezoeken, ten einde zich te populariseren. Op het oogenblik, dat hij dezelve binnentrad, begon een aardig jongsken te conjugeren: ‘Ik zit voor, gij zit voor,’ enz. De Heer r. vertrok, maar zoo tamelijk voldaan.
De Heer r., zoo gewoon in eene fauteuil te zitten, vindt thans zijne bank wat hard.
Men is verpligt geweest, de fauteuil des Voorzitters van de Kamer der Afgevaardigden te veranderen. Zij helde dermate naar de linkerzijde over, dat het onmogelijk geoordeeld werd, voor iemand, die besloten had een juist evenwigt te bewaren, zich daarop neder te zetten.
Men heeft berekend, dat den Maarschalk lannes, gedurende zijne veldtogten, vijftien paarden onder hem gedood zijn. De Heer Burggraaf de caux, Minister van Oorlog, heeft, gedurende zijne gansche militaire loopbaan, twintig leuningstoelen onder zich versleten.
Men zegt, dat hij verlof verzocht en verkregen heeft, om zijne draaijende fauteuil naar de Kamer te doen overbrengen; zoodat men niet meer zal kunnen zeggen: de Heer de c. is op de bank der Ministers, maar wel: de Heer  de c. is in zijn' leuningstoel gezeten.

Een goed Minister mag men eeren. 
Zij slachten de meloenen, vrind! 
Wel vijftig moet men soms proberen, 
Vóór dat men één', die goed is, vindt. 







{==246==} {>>pagina-aanduiding<<}

George Canning.


Een blijder toekomst lacht het hopend menschdom aan! 
In elke wereldstreek boort reeds het jeugdig graan 
Der vrijheid en des heils door schol en aardkorst henen, 
En 't malsch en mollig groen, door hemelstraal beschenen, 
Dekt, heerlijk als een kleed gespreid voor Vorstenvoet, 
Deze aard', zoo lang doorweekt van tranen en van bloed! 
 
Vooruitzigt vol van hoop, wat spelt gij rijken zegen! 
Zoo slechts geen wolkbreuk van den krijg, geen hagelregen 
Der dwinglandij, geen blaak der dweepzucht halm en plant 
Ter neêr kletse of verschroeije op 't albelovend land. 
De menschheid juicht en - beeft! - Wien zendt zij op ten Vader, 
Opdat hij met haar beê zijn' eeuwgen zetel nader', 
En, tolk van heel deze aard', met onweêrstaanbren gloed 
Hem rijping smeek' voor 't zaad, dat zoo veel hopen doet? 
 
Daar heft zich canning op. - Nog naauw ten top gestegen 
Der magt, van waar hij de aard' bestraalt met licht en zegen, 
Daalt hij gelaten neêr in 's grafkuils duistren nacht. 
Één kreet des jammers klonk alomme. Traan en klagt 
Ontvloot aan 't menschdom, dat hem minde. - Maar op vlerken 
Dier Englen, die reeds hier in 's aardrijks nevelperken 
Hem leidden, de Englen van het Regt en van het Licht, 
Hief zich zijn geest tot God. - 
Hij valt op 't aangezigt 
En spreekt: ‘Uw heilig werk, o Heer! is aangevangen: 
De toorts, door 't dwalend volk bij huilende oproerzangen 
Als razend rondgezwaaid, door roof en moord ontwijd, 
Ik greep haar in mijn vuist, en spreidde wijd en zijd 
Haar'straal. - Toen riep de dwaas: “Haarvlam zal't al vernielen”! 
-'t Was weerglans slechts van 't licht, waarvoor de Serass knielen! (*) 

{==247==} {>>pagina-aanduiding<<}

Zij lichtte, en bij haar' schijn ging ik als zaaijer uit, 
En wierp de korrels neêr, waar eens een oogst uit spruit 
Van vrljheid en geluk voor ieder volk der aarde. 
O, vrij vloeit dan de schat, dien zich de nabuur gaarde, 
Tot 't volk, dat dien ontbeert en andre schatten biedt; 
Vrij zweeft dan woord en schrift door aller rijksgebied; 
Vrij gloeit in ieders borst 't geloof dan van zijn vaadren; 
Vrij vliet de stroom des bloeds door Vorst- en burger-aadren; 
Vrij buigt zich onderdaan en Koning voor de Wet, 
En voor de Wet alleen! - Geen slagboom is gezet, 
Geen kluister knelt er meer, van Nieuw Columbie's stroomen 
Tot waar de Eurotas vloeit langs bloedbevochte zoomen. 
 
Die toorts, waarbij ik zaaide, ik heb haar niet geroofd; 
Gij weet het, Heere! Gij! - Daar lag zij, uitgedoofd, 
Door Vorstenvrees vertrapt. - Gij wildet 't niet, Algoede! 
Daar riep mijn Koning mij, op Uw bevel. - Ik spoedde, 
En blies heur vonkje in gloed, ten licht der duistrende aard'. 
Ja zelfs de Heerschers, hoe door 't oproerspook vervaard, 
Zij zagen ze in mijn hand met stil vertrouwen gloeijen: 
Een sprank drong in hun borst, - en de ijskorst moest vervloeijen, 
Die 't Vorstenhart omtoog; de Vrijheid kreeg haar regt, 
De drieknoop werd gewrocht en Hellas pleit beslecht! 
En thans, nu 'k, de aarde ontrukt, mij in Uw licht mag baden, 
Smeek ik U nog, o God! druk 't zegel op mijn daden; 
Laat niet mijn werk vergaan, dat 'k aanving op Uw woord! 
Spruite uit 't ontkiemend groen een rijke graanoogst voort! 
Wat ieder Vorst gedoogt, wat alle volken vragen, 
Waarvoor 'k mijn leven gaf, laat, laat de Vrijheid dagen!’ 
 
De Godheid wenkt; een Engel nadert, en zijn hand 
Beroert den zaligen; - daar zijgt hij, overmand, 
Ter neder in den slaap des hemels, die geen droomen, 
Als hier op aarde, kent. - 
 
Gods tijdstip was gekomen; 
Daar wekt een donderslag, waar de Engel van verbleekt, 
Den zaalgen. - Hij vliegt op, halfsluimrend nog, en spreekt: 
‘Ik hoor ons scheepsmetaal; Oud England dondert weder.’ 
Geheel ontwaakt, werpt hij den blik op aarde neder, 
Ziet Navarino's bogt, der Turken vloot in gloed, 
En 't Christendom ontlast van Hellas vloek en bloed! 

{==248==} {>>pagina-aanduiding<<}

De jubelkreet der aard', ten hemel opgevaren, 
Klinkt heerlijk in zijn oor; en met der Englen scharen 
Huwt hij zijn geestenstem aan 't lied der Christenheid. 
De lofzang eindigde: - hij zweeg: - zijn oogblik weidt 
Langs 't helverlichte vlak der aarde, diep beneden. 
Hij schouwt zijn zaaisel aan; - 't heeft storm noch vorst geleden 
En schiet in airen reeds. - Hij wendt den blik naar 't Noord, 
Naar 't vreeslijk reuzenland, waar, op één enkel woord 
Des Czaars, miljoenen 't zwaard in strijdbre vuisten zwaaijen; 
Maar Vredes balsemlucht en Vrijheids geuren waaijen 
Hem tegen uit de stad, waar langs de Newa vliet, 
En de Adel menschenregt aan Lijflands slaven biedt. 
Hij schouwt het eiland aan, door hem ten rang verheven 
Van vrijheidbrengster voor heel de aarde; - kracht en leven 
Doorgloeit het als voorheen, en aan het staatsroer ziet 
Hij nog zijne eigen schim, die koers en gang gebiedt. 
De stuurman, werktuig slechts, volgt blindelings zijn wenken, 
En Canning zwelgt in de eer, de hoogste op aard' te denken, 
Dat, wie hem levend schond, hem navolgt na zijn' dood. 
Hij rukt zijn blikken los, en wendt ze op Frankrijk. Groot 
En fier neemt daar het volk het boek der Wet in handen; 
Drijft met het zwaard des woords een schaar van dwingelanden 
Des Konings raadzaal uit; verjaagt het slangenbroed 
Van Dweepzucht, Adeltrots en dollen Euvelmoed, 
Die 't rijk, maar rampvol land weêr met hun gif besmetten, 
Niet door des Oproers storm, maar 't tooverwoord der Wetten; 
En heller blinkt de kroon op 's grijzen Konings hoofd, 
Bestraald door 't vrijheidslicht, dat de oude veete dooft. 
 
Hij ziet het, en 't genot van 's Hemels zaligheden 
Wordt in zijn borst verhoogd door 't staren naar beneden. 
Geheel Euroop is één, vol licht en glans en gloed, 
Gelijk hij 't droomde op aard'. Slechts waar Atlantis vloed 
Haar westergrens bespoelt, is 't duister: donkre wolken 
Van tweedragt en van twist omneevlen Spanjes volken; 
Maar door dien duistren nacht blinkt ook de ster der hoop. 
Nog eens werpt hij den blik op 't vasthereend Euroop. 
Wat heerlijk Godsgezigt! Een Engel zweeft er over 
Met kruis en palmtwijg, 't hoofd omkranst met Edens loover, 
De lichtzon op de borst. Hij is het, Rafaël, 
Der Christnen Genius: - des Eeuwgen magtbevel 
Verkondigt hij aan de aarde, en Vorsten, volken, allen 

{==249==} {>>pagina-aanduiding<<}

Gehoorzamen die stem; en honderdduizendtallen 
Van Christnen, één in doel, wat ook hun volksvlag zij, 
Zij stroomen, zaamgeschaard, naar Hellas woestenij, 
Zoo lang een Paradijs. - Daar vliên des Islams benden; 
Het erf van Konstantijn schudt 't dwangjuk van de lenden; 
Byzance ontsluit haar poort; de schandmaan stort ter neêr, 
En de omkreits van Euroop bevat geen Turken meer! 
 
Een duizling van genot omhult des zaalgen oogen; 
Half zwijmend zinkt hij neêr, en, voor Gods troon gebogen, 
Uit hij geen woord van dank; - God nam zijn offer aan, 
Want meer dan Englentaal sprak uit zijn' vreugdetraan. 
 
a. boxman. 
28 Febr. 1828. 


Een ding is noodig.


Een ding is noodig, was de leer, 
Door Jezus Christus, onzen Heer, 
Verkondigd in Bethanie's oorden; 
Die wenk aan 't edelst zusterpaar 
Blijft eeuwig onveranderbaar, 
Ja, voor geheel de Christenschaar, 
Een gouden spreuk in weinig woorden. 
 
Eens trad de Heer, met vriendenzin, 
Des opgewekten woning in, 
Waar zijne twee discipelinnen, 
Met al 't haar eigen liefdevuur, 
Haar' Heer, in dit hun heilig uur, 
Betoonen, hoe zij, op den duur, 
Hem, als om strijd, op 't teêrst beminnen. 
 
En de een, geheel door drift beheerd, 
Wil Hem, wien zij zoo hoog vereert, 
Door 't mildst en ruimst onthaal bekoren; 
Daar de andre, teederlijk bezield, 
Het voor het best en zaligst hield, 
Naast haren Heiland neêrgeknield, 
De waarheid uit zijn' mond te hooren. 
 
En als nu Martha zich beklaagt, 
En, op haar zuster wijzend, vraagt: 

{==250==} {>>pagina-aanduiding<<}

Heer! mag zij mij ter hulpe komen? 
Is 't: Vrouw! gij zorgt voor de aard' te veel: 
Maria koos het beste deel; 
't Vervult haar eenig en geheel, 
En wordt van haar niet weggenomen. 
 
Hoor, Christen! hoor, wat Jezus zegt: 
Wie zich te zeer aan de aarde hecht, 
Is dwaas; zijn zorg is overbodig; 
De dienst van God, dat beter goed, 
't Welk hoop, geloof en liefde voedt, 
En ons ten Hemel rijpen doet, 
Is, Christen, u vóór alles noodig. 
 
Gij rijke, die daar zorgloos leeft, 
En voor geen dood of toekomst beeft, 
Eens moet gij rang en schatten derven. 
Neem, lees het dierbaar Bijbelblad, 
En zoek daar 't geen uw heil bevat, 
En gaar u zoo een' rijken schat, 
Ten troost in leven en in sterven. 
 
Of zal de wereld, met haar goed, 
Haar lief en leed, haar zuur en zoet, 
U op uw doodbed ruste geven? 
Als 't eene noodige u ontbreekt, 
Waarvan de Heer tot Martha spreekt, 
Wel, op dan! God om hulp gesmeekt, 
En ziel en zin omhoog geheven! 
 
Gij arme, die daar zucht en klaagt, 
Als u de nijpendste armoê knaagt, 
Schep moed, wat droevig lot u dere; 
Is 't weinig, 't geen ge op aard' geniet, 
De Heer, die in 't verborgen ziet, 
Vergeet zijn' armen broeder niet, 
Mits slechts uw hart tot Hem zich keere. 
 
Gij jongling, steunt ge op jeugd en kracht, 
Om, ongestoord en onbedacht, 
Den teugel aan uw' lust te geven? 
Waardeer, en doe uzelven vroeg 
De vraag: Had ik aan de aard' genoeg, 
Wanneer men mij ten grave droeg? 
Of schuwt de dood het jeugdig leven? 

{==251==} {>>pagina-aanduiding<<}

Voor hem, wien ramp en tegenspoed 
Op 's levens weg vaak treuren doet, 
Is 't immer klagen overbodig; 
Beproeving in ons wereldsch lot 
Vormt, leidt ons tot het waar genot 
Der keuze van den dienst van God, 
En roept ons toe: Een ding is noodig. 
 
Zoo zij Maria's eedle keus 
Ons aller doel en zin en leus, 
Ja 's Christens rust en roem en eere! 
Want ziet: Dat vast en eeuwig goed, 
Dat hier ons hart voor zonde hoedt 
En ons ten Hemel rijpen doet, 
Dat is u noodig, sprak de Heere. 
 
c.b. schuller. 
Rotterdam, 1828. 





De Turksche regtsoefening.

(Volgens Lord john russel.)
Plonderingen te aller ure, de dood hij alle gelegenheden, bespottelijk bijgeloof, woedende dweeperij, domme hardnekkigheid, wreedheid tegen zwakken, laagheid jegens magt en rang, onwetendheid, wederspannigheid, verwaandheid, barbaarschheid; spoedige verheffing, door geenetlei dienstbetoon of persoonlijke verdienste geregtvaardigd; plotselinge val, zonder eenige andere oorzaak, dan grilligheid of ongegronde afkeerigheid; schuitenvoerders, fruitkramers, paardenkoopers, benoemd tot Ministers, ja Viziers; al de woede der barbaarschheid, alle de gebreken der beschaving: ziet daar de Turken, ziet daar Turkije!
‘'t Is eene moeijelijke zaak, regt te spreken,’ zeide een Cadi tot een' zijner ambtgenooten, ‘wanneer de eene partij rijk, de andere arm is.’ - ‘Ik voor mij,’ hernam deze, ‘vind hier geene moeijelijkheid hoegenaamd, want ik beslis alsdan altijd eenvoudig ten voordeele van den rijke; maar wat mij bezwaar veroorzaakt, zijn de geschillen tusschen rijken en rijken, dewijl ik alsdan niet weet, welke zijde ik kiezen zal.’
Is het burgerlijk regt uiterst gebrekkig bij de Turken, het

{==252==} {>>pagina-aanduiding<<}
lijfstraffelijk regt is nog meer ten achtere. De magt over leven en dood, die laatste en verschrikkelijke toevlugt der zamenleving, schijnt bij hen toevertrouwd aan aller handen, in alle plaatsen, zonder verwijl, zonder genade, onbeperkt.
Ziet hier eenige voorbeelden. De groote hassan-Pacha had aan alle de Kapiteinen zijner vloot last gegeven, over de kalfatering hunner schepen persoonlijk toezigt te houden. Hij vond een' derzelven afwezig, als hebbende zich huiswaarts begeven, op slechts eenige honderd schreden van het te herstellen vaartuig. Terstond liet zich de Pacha een musket ter hand stellen, en, toen de schuldige zijne bevelen kwam vragen, schoot hij hem, zonder een woord te spreken, overhoop.
Het hoofd der Policie te Konstantinopel en in de overige groote steden doet zijne ronde dag en nacht, en legt op staanden voet de vonnissen ten uitvoer, welke hij velt. Wanneer een bakker brood onder het gewigt verkoopt, wordt hij terstond voor zijne deur opgehangen; wanneer iemand te midden van eene oproerige zamenscholing wordt gevat, onthoofdt men hem oogenblikkelijk. Men bekreunt er zich niet aan, of de knecht in stede van den bakker gehangen, of de voorbijganger in stede van den oproermaker onthoofd worde; genoeg, zoo slechts de schuldigen sidderen, al is het ook ten koste van het leven des onschuldigen, - zoo slechts de misdaad wordt gestraft, al ontsnapt ook de misdadiger.
Grilligheid en willekeur zitten voor bij strafoefeningen van den tweeden rang. Indien de Regter het misdrijf niet doodschuldig oordeelt, doet hij den overtreder de bastonnade (stokslagen) ondergaan, en zet zich bedaardelijk neder, onder het rooken van zijne pijp, tot dat de straf hem voldoende schijnt; wanneer zijn mond zich eindelijk verwaardigt, het troostwoord: ‘Genoeg!’ uit te spreken.
Dikwijls ook heeft de gestrengheid en spoed der Turksche regtspleging ten doel, de ziel des vreemdelings te vervullen met een schrikwekkend ontzag. Een Russisch Afgezant beklaagde zich bij den Vizier over eene beleediging, personen, zijner bescherminge aanbevolen, aangedaan. De Vizier maakte met de hand eene horizontale beweging; zijne dienaars vertrokken, en vóór het eindigen des mondgespreks rolden zeven menschenhoofden voor de voeten des Gezants! - Bij eene andere gelegenheid leerde een Engelsch Ambassadeur desgelijks het noodlottig vermogen kennen van het horizontale ge-
{==253==} {>>pagina-aanduiding<<}
baar. Na een eenigzins breedsprakig onderhoud, zag hij, bij het heengaan, verscheidene pas geplante koppen op het traliewerk van het paleis.
De Christenen staan bestendig bloot voor duizenderlei kwellingen. Dikwijls maakt zich een Muzelman meester van hun huis of van hunnen eigendom, zonder dat hun hope overblijft, om eenige schavergoeding te erlangen. Wanneer een Turk eenen Christen doodt, al is het in eene bloote opwelling van kwaadaardigheid, wordt de wet, die den schuldige veroordeelt, niet ten uitvoer gebragt, en hij is zijner straffeloosheid zeker; terwijl, daarentegen, de geringste beleediging, door een' Christen eenen Muzelman aangedaan, op de gestrengste wijze wordt gestraft.
De ledematen en zelfs het leven der Grieken staan ter genade van hunne dwingelanden: bij den minsten aanval van getergde driftvervoering worden zij verminkt en gedood met minderen omslag, dan een Engelsch Regter bezigt in het opleggen van de ligtste straf.
Dusdanig zijn de mishandelingen, die, langen tijd verduurd, een veeljarig wraakgevoel hebben opgehoopt, en geschreven zijn in het gedenkboek van een ten laatste tot vertwijfeling gebragt volk, om eindelijk te worden vereffend met eene gestrengheid, welke het evenwigt moet herstellen!

Engelsche zendelingschap.

Volgens de uit duperry's nieuwste Reis rondom de Wereld alreeds bekend gewordene narigten, is Otaheite geheel tot het Christendom bekeerd; maar de Engelsche Zendelingen hebben zich geenszins bepaald tot het uitroeijen van de booze geneigdheden der Eilanderen, als b.v. die tot dronkenschap, dieverij, ontucht enz., maar hun ook de onschuldigste vermaken, als het dansen en de muzijk, gestrengelijk verboden, en schijnen aldaar eene Priesterheerschappij te willen vestigen. Ook de Engelsche Zendelingen onder de Hottentotten en Kaffers gaan, naar het schijnt, van dezelfde sombere grondstellingen uit, en trachten dezen arme, buitendien genoeg verdrukte, menschen het weinigje opgeruimdheid, dat hun nog rest, geheel te ontnemen. Dat is niet de geest des Christendoms, en op dusdanige wijze zal, op den duur, bij de Heidenen geene groote gehechtheid aan de leer des

{==254==} {>>pagina-aanduiding<<}
Verlossers worden verwekt. Mogten de Zendelingen dit toch ter harte nemen!
Op de Sandwich-eilanden verdelgen zij thans, met bewilliging der inwoners zelve, de overblijfsels des Heidendoms, gelijk voormaals de H. bonifacius die onzer voorvaderen. Zoo nam Kapitein byron, voorleden jaar, uit een Morai eenige Afgodsbeelden weg, waarin de Priester zelf hem behulpzaam was. Diens vader had dezelfde waardigheid bekleed, toen cook daar landde; en hij verhaalde den Engelschen eene Anekdote, welke bewijst, hoe niet zelden de helderste, verstandigste zin met de ondoelmatigste plegtigheden zich paren laat. ‘Op zekeren morgen,’ dus sprak hij, ‘had mijn vader aan den grooten Geest hier het gewone offer, uit visch bestaande, gebragt. Vergeefs had ik aan den oever getracht iets te vangen, en, door den honger gedreven, kreeg ik trek in het Godenmaal. Eerst hield ik de hand voor de oogen van het beeld, en het zag niet; ik stak het den vinger in den mond, en het beet niet; en nu hing ik mijne mat over hetzelve, en at. Mijn vader bestrafte mij deswege zeer ernstig. Vader, zeide ik, ik sprak tot hem, en hij antwoordde niet; ik stak hem mijnen vinger in den mond, en hij voelde niet; hij heeft oogen, en zag toch niet: daarom lachte ik, en at. - Gij hebt evenwel zeer slecht gedaan, riep mijn vader uit; dit hout ziet en hoort niet, maar de Geest daar boven aanschouwt alle onze daden.’




Pompeji.

Bij de jongste opdelvingen van Pompeji (1826) vond men, in eenen winkel, vlak voor het Tepidarium van de baden voor het mannelijk geslacht, welker ingang, gelijk die van alle de overige, op de straat uitkomt, twee elkander naauw omvattende menschengeraamten, in wier ledematen men personen van verschillende sekse onderscheidde; terwijl uit het volledig en zuiver gebit was af te nemen, dat beiden jonge lieden waren geweest. Dit rampzalig Pompejisch paar, dat in dien winkel vlugtte, stierf als het slagtoffer der ontzettende uitbarsting van den Vesuvius ten jare 79, het zij door den aschregen verstikt, het zij onder de puinhoopen van het instortende huis begraven. Het gezigt dezer beide, elkander vast omklemmende geraamten getuigde sprekend en roerend aan allen, die bij de opdelving tegenwoordig waren, dat de

{==255==} {>>pagina-aanduiding<<}
vreesselijke gebeurtenis, welke hen in den bloei des levens deed omkomen, niet vermogend was geweest, eene liefde te dooven, sterker dan de dood!

De claqueurs te Parijs.

Deze bende bezoldigde toejuichers en uitfluiters heeft haren zetel gevestigd in den bak der Parijsche schouwburgen, en derzelver luidruchtige goed- en doordringende afkeuring, welke niemand meer misleidt en iedereen afkeurt, wordt intusschen algemeen gebezigd. Voorheen twistte, ja vocht zij onder elkander, in een bekend kofijhuis, ter ondersteuning of onderdrukking van eenen Auteur, Acteur, Actrice, enz. of eenig stuk. Welhaast nam zij een ander stelsel te baat, en besliste met dobbelsteenen den val of den opgang van hetzelve. Men herinnert zich, dat aan een' worp van zes dorat den opgang van zijn' Regulus verschuldigd was. Het is eene organisatie van beweegbare krachten, welker gehuurde toejuichingen voor vele Tooneelschrijvers en Tooneelspelers, enz. even noodwendig zijn, als de kroon in het midden der zaal voor het Publiek! Een chef dezer bende (want zij heeft hare eigene, volkomene inrigting) beroemde zich, onbeschaamd, dat hij de geschenken voor zichzelven tarifswijze had bepaald; als b.v. voor het op de been helpen van een Treurspel, door kenners uitgefloten, eene zilveren soepterrine; voor een tot drie malen herhaald salvo van toejuiching van een' Zanger, die valsch zingt, eene pendule van albast, enz. enz. Dit is geene vinding, maar berust op eene daadzaak. Alleen jonge en mooije débutanten van het vrouwelijk geslacht weten zich somwijlen staande te houden, zonder tot deze vuige bende hare toevlugt te nemen. Eenigen dier zoogenaamde chefs hebben, door dit ellendig guichelspel, een aanzienlijk vermogen verworven. - Zoo zijn de Franschen!

De oordeelkundig bijgebragte schriftuurplaats.

(Eene ware Anekdote.)

Een Candidaat voor den gewijden dienst, waardig kweekeling van eene onzer Hoogescholen, en thans reeds geacht Leeraar, predikte, in 1825, in zekere dorpgemeente, en had

{==256==} {>>pagina-aanduiding<<}
zijne leerrede voor zich liggen. In die gemeente waren eenige leden, die eene soort van oefening onder elkander hielden. Van dat gezelschap ontving de Candidaat, kort daarna, eenen brief, waarin men zijn leedwezen betuigde, dat een man, die zulke goede gronden gelegd had, van de leer des Evangelies afweek. Voor dit gevoelen gaf men dezen grond, dat er wel geschreven stond: Gaat henen en leert alle volken, maar niet: leest voor alle volken.




Het verbond met God.

XII.


Geen Koning en geen Keizer wil, op dit wereldrond, 
De regterhand ons reiken, tot een gewenscht Verbond. 
Wel naderden hun legers den Pruth, op hoog bevel; 
Wel kruisten hunne vloten door onzen Archipel; 
Wel zagen zij de golven als gloeijen van ons bloed; 
Wel hoorden ze onzen noodkreet, aanschouwden ze onzen moed: 
Maar, kouder dan het water, dat hunne bodems draagt; 
Maar, harder dan de rotsklip, die de ijzren kiel doorknaagt, 
Zijn zij voorbijgestevend, toen Chios' gruwelbrand 
De woeste zeegedrogten opschrikte in 't diepste zand, 
Waar zij het maal verteerden, het bloedig Paaschmaal, ach! 
Van 't malsche vleesch des zuiglings; zij schoten voor den dag 
Uit hel verlichte baren, en om hen, ginds en weêr, 
Daar dreven versche lijken; die lokten hen niet meer! - 
Zij zijn voorbijgestevend. Dat zag de Heer van 't stof. 
Toen zond Hij zijnen bliksem van uit het Hemelhof. 
Wien dreigt de hand der wrake? Wien treft zij, zoo geducht? .... 
De trotsche vloot des moorders vliegt op, met een gerucht, 
Dat, donderend, de bergen weêrgalmen in het rond, 
De zee, met schokkend bruisen, aan de aard' haar' schrik verkondt. 
Een Hel van vlammend sulfer smakt Grieken's dwingeland 
Van zijne donzen peluw ter neder aan het strand, - 
Dat strand, dat niet kon zwelgen al 't bloed, dat hij vergoot, 
En, in zijn laatste stuipen, geen drooge plek hem bood! - 
Zoo stevent dan vrij henen, en looft, met ons, den Heer; 
En wat uwe oogen zagen, vermeldt dat heinde en veer, 
En zegt aan uwe Meesters, ja zegt aan 't wereldrond: 
God heeft met Hellas' zonen gesloten een Verbond, 
Het rein Verbond der liefde, voor leven en voor dood, 
Vergeefs door Hel en wereld bestookt met goud en lood; 
En dat Verbond, slechts heilig, waar m' ooit dien naam aan gaf, 
Zal met ons, zegepralend, verrijzen uit het graf. 
 
j.w. ijntema. 
Naar wilhelm müller. 






{==257==} {>>pagina-aanduiding<<}

Mengelwerk.

De oorzaken van den haat en de vervolging, Jezus Christus van de Joden wedervaren.

Joan. XV:25. Zij hebben mij, zonder oorzaak, gehaat.
Wij hebben voorheen beweerd, en, zoo wij meenen, voldoende bewezen (*), dat, wie hij zijn moge, die onderneemt, om eene verblinde en zedelooze natie te verlichten en te verbeteren, een ongunstig levenslot niet ontgaan kan, en dat dit dus in jezus christus niets vreemds noch onnatuurlijks geweest is. Ondertusschen was er toch, ten zijnen aanzien, veel, hetwelk den oppervlakkigen beschouwer mogt doen verwachten, dat hij eene uitzondering op den algemeenen regel maken zou. - Immers, waren het de Joden niet, aan welken hij predikte? Hadden dezen de voorzeggingen hunner Profeten, wegens den messias, niet? Geloofden zij niet vastelijk, dat die voorzeggingen hare vervulling zouden erlangen? Was hunne verwachting, in jezus tijd, niet algemeen, dat die messias eerlang verschijnen zou, en verlangden zij niet vurig, dat hij zich spoedig openbaren mogt? - Wijders: trad jezus niet onder hen op met die gewisse kenteekenen, waaraan men hem, volgens de oude Godspraken, als messias, onderscheiden moest? Verkondigde hij onder hen niet, drie jaren lang, die Goddelijke leer, en deed hij niet, zonder tal, die weldadige wonderwerken, welke de Profeten den messias hadden toegeschreven? - Eindelijk: geloofden niet duizenden, die zijne leer bewonderden en zich over zijne werken verbaasden, dat hij het waarlijk was, die komen zou? Waren niet duizenden aan hem verpligt voor de genezing van hunne ligchamelijke ziekten en gebreken?

{==258==} {>>pagina-aanduiding<<}
Verklaarden zich deze allen niet vóór hem, en juichten zij hem niet openlijk toe: Hosanna! gezegend is hij, die komt in den naam des Heeren? - Vanwaar kwam het dan, dat eene magtige partij onder de natie, voornamelijk van Sadduceën en Farizeeuwen, zich, van den beginne af aan, van hem zoo afkeerig toonde, hem allengs begon te haten, straks te vervolgen, en het eindelijk zoo verre bragt, dat hij, op de geweldigste wijze, het leven liet? - Ons lust, dit thans te onderzoeken, en er de redenen van in het licht te stellen; opdat de waarheid blijke van het zeggen, hetwelk hij weleer uit david's Psalmen overnam, en op zichzelven toepaste: Zij hebben mij, zonder oorzaak, gehaat; dat is, (gelijk de Dichter zelf het verklaarde) zij zijn mij, om valsche, of onregtvaardige, oorzaak, vijandig geweest (*). - De redenen nu, waarom jezus door velen gehaat en vervolgd is geworden, waren menigerlei, en wij zullen ze, ordeshalve, onder eenige hoofddeelen brengen, en de eene na de andere in overweging nemen.
(I.) De eerste en zeker algemeenste aanleiding tot vooringenomenheid, en vervolgens tot afkeer en haat tegen den Heiland, was gewis oorspronkelijk uit zijne geringe uitwendige omstandigheden. - Een grootsch denkbeeld had men zich van den toekomstigen messias gemaakt. Als afstammeling van david, zou hij (dacht men) zich in uitstekenden luister vertoonen, en tijdelijk Verlosser van alle hunne vijanden en onderdrukkers zijn. Geen geweldenaar zou tegen hem bestaan. Elk, die zich tegen hem verzetten wilde, zou verplet worden. Hij zou zich niet alleen van het rijk van israël meester maken, zich op deszelfs troon zetten, en op denzelven van meer heerlijkheid, dan salomo weleer, omgeven zijn; maar hij zou alle andere troonen omverwerpen, en alleenheerscher der gansche aarde worden. Onder israël zou hij wonen: dat volk alleen zou hij vrij en hoogst gelukkig maken; de overigen zouden afhankelijk en onderworpen

{==259==} {>>pagina-aanduiding<<}
zijn, en zijns Koningrijks zou geen einde wezen. - Welke verwachtingen! Welk een contrast met hetgeen men in jezus zag, en zich van hem moest voorstellen! - Afstammeling van david, ja, dat was hij; maar dit was onbekend; bekend daarentegen, dat hij in lagen stand was geboren en opgevoed, en tot op den aanvang zijner prediking geleefd had. Zelfs daarna had hij uitwendig gedaante noch heerlijkheid, en bezat niets, waarop hij het hoofd kon nederleggen. In gering gewaad wandelde hij om, omstuwd van menschen, even onaanzienlijk als hij zelf. Dat hij ooit zou kunnen worden of teweegbrengen, wat men van den messias verwachtte, had geen schijn van mogelijkheid, en hij zelf scheen daarnaar niet te willen trachten, dewijl hij onderworpenheid aan den Keizer leerde, wiens overheersching men haatte en vervloekte. - Kan het nu verwondering baren, dat men, zoo bevooroordeeld als men was, in weerwil van hetgeen men, voor het overige, in hem goeds en groots aanschouwde, echter in hem den messias niet herkennen kon? - Het is waar, hij gaf er zich ook niet aanstonds openlijk voor uit; maar dat hij er voor gehouden wilde worden, was toch blijkbaar genoeg: en daaraan ergerde men zich. Zulk een' messias kon men niet aannemen. Hij kon het onmogelijk zijn. Zoo hij, in weerwil van zijnen vromen schijn, geen bedrieger was, dan was hij een dweeper, die geen gehoor verdiende, en, omdat hij het dom gemeen verleidde en in beweging bragt, moest men maatregelen tegen hem nemen, en een einde aan zijne prediking maken.
Het is duidelijk, dat zulk een oordeel eeniglijk zijnen grond had in het algemeen aangenomen gevoelen, wegens des messias uiterlijk aanzien en tijdelijke heerschappij. En waarop steunde dit? - Het was ontleend uit sommige der oude Godspraken, welke zich, wegens den beloofden Goddelijken heilgezant en zijn toekomstig rijk, met alle de stoutheid en verhevenheid, aan de Oostersche orakelspraak eigen, en van aardsche grootheid ontleend, hadden uitgedrukt. Maar er waren, wegens hem, niet

{==260==} {>>pagina-aanduiding<<}
mindere andere en duidelijke voorzeggingen, welke hem aankondigden, als een man, zonder uiterlijk aanzien, die veracht en vervolgd, en zelfs, als een booswicht, van de aarde uitgeroeid zou worden. Waarom nu deze laatste aankondigingen volstrekt voorbijgezien, er geenerlei toepassing op jezus van gemaakt, en zich eeniglijk aan de anderen, wier zin en bedoeling zoo twijfelachtig waren, gehecht? Wat was dit anders, dan een gevolg van de zinnelijkheid der natie, die enkel hangen bleef aan hetgeen zij meest verlangde, en den Heiland verwierp, omdat hij aan hunne eenzijdige verwachtingen niet beantwoordde?
Vraagt gij, of het denkbeeld van eenen, van alle uiterlijk aanzien beroofden en lijdenden, messias niet, in zichzelf, aanstootelijk was voor de rede? - Wij antwoorden neen, en hebben het tegendeel voorheen bewezen (*). Uiterlijk aanzien is, bij god, niets. Alleen zedelijke volkomenheid, inwendige reinheid van hart, en nederige deugd en godsvrucht zijn, bij Hem, van wezenlijke waarde. Men moet het echter erkennen; indien het in zichzelf onverschillig ware, zou men mogen verwachten, dat de hoogste wijsheid, om aan de zwakheid en de vooroordeelen der menschen te gemoet te komen, Hare gezanten liever met uiterlijke eere en aanzien zou bekleeden, dan hen in den stand van geringheid en behoefte plaatsen. Maar was dit, ten aanzien van jezus christus, waarlijk onverschillig? Ondersteld, hij was met luister in de wereld verschenen, wat zou daarvan het gevolg geweest zijn? Hij zou dan welligt een tijdelijk Koningrijk hebben kunnen vestigen. Maar de verlichting en verbetering des menschdoms waren de hoofdbedoelingen zijner zendinge, en wat zou daarvan geworden zijn? - Verbeeldt u hem ten troon van israël verheven, en met de achtbaarheid der Majesteit omhangen: maar (behalve dat het daartoe niet zou hebben kunnen komen, dan langs den weg van krijg en beroerte, welke gewis nooit de weg is tot bevordering van

{==261==} {>>pagina-aanduiding<<}
der menschen verstandelijke en zedelijke beschaving) zegt mij, hoe hij dan vooral toegankelijk geweest zou zijn voor dat nederig deel des menschdoms, hetwelk, in alle eeuwen, het beste was, en, gelijk het altoos de oplettendheid en zorgen des hemelschen vaders meest verdiende, zoo ook het meeste voordeel met zijne lessen en vermaningen doen kon? Zegt mij, hoe hij dan, met eigene stem, de leer der hoogste wijsheid en reinheid zal verkondigen, en, als goddelijk leeraar, den post, hem, vóór allen anderen, aanbevolen, vervullen zal? Zegt mij eindelijk, en vooral, hoe hij, zonder in den stand van nederigheid en geringheid geplaatst te zijn, aan menschen van allen staat en rang, het volmaakte voorbeeld zal geven van vlekkeloos en weldadig gedrag en wandel, in de moeijelijkste omstandigheden des levens? - Dit ware onmogelijk geweest, zoo hij in den hoogsten stand der aardsche grootheid verkeerd had. En is dan de met den glans der schitterendste deugd en godsvrucht, de met den luister des Hemels zelven omringde jezus, de Leeraar der Goddelijke wijsheid, wiens werken toonden, dat ook de Goddelijke kracht in hem was, - is hij dan, zonder dat uiterlijk aanzien te behoeven, hetwelk, in het oog des Allerhoogsten, geene waarde heeft, geen voorwerp, waardig, om voor een Goddelijk zendeling erkend te worden? - Kan men zijne verwerping, op grond zijner ontbering van dat in zichzelf nietig aanzien, regtvaardigen, daar zich, voor het overige, alle mogelijke kenmerken eens Goddelijken gezants in hem vereenigen? Indien neen, zoo hadden dan de Joden, in dit opzigt, geene regtvaardige reden, om hem hunnen afkeer en hunne verachting te laten blijken.
(II.) Zij hadden die, ten anderen, even min, voor zoo ver die bij hen ontstonden uit den afkeer, dien de Goddelijke Leeraar zelf steeds toonde van de diep verdorvene en schijnheilige Oversten en Leiders der natie, de Sadduceën en Farizeeuwen, die, vóór en boven alle anderen, tegen hem gekant waren. - Dat een man, zonder eenig uitwendig aanzien, zoo als jezus, aan deze

{==262==} {>>pagina-aanduiding<<}
trotschaards en eergierigen, die met verachting op hem nederzagen, die zich allezins onberispelijk poogden te doen voorkomen, en aan allen openbaar ontzag en eerbied inboezemden, wederkeerig niet alleen geene de minste achting bewees, maar hen integendeel, bij alle gelegenheden, als huichelaars ten toon stelde, dit was hun even onverdragelijk, als het wederom streed met alles, wat zij van den aardschen messias hunner verbeelding verwacht hadden. Het is ontwijfelbaar, dat zij waanden, in het Koningrijk van dezen Vorst, de eersten, - zijne vrienden, zijne vertrouwden, zijne raadslieden en begunstigden te moeten zijn, - zij, die de eersten in het gemeenebest, en op den stoel van mozes gezeten waren, - die, gelijk zij voorgaven, de voorvaderlijke zeden en instellingen en den Godsdienst handhaafden.
Jezus trad in de moeijelijke loopbaan zijner openbare bediening, zonder dat zij 't wisten, deed niet den minsten stap, om hen te naderen, en liet allerwegen blijken, dat hij de valschheid hunner harten doorgrondde, en hunne slechtheid verfoeide. Waar de gelegenheid zich slechts aanbood, bediende hij er zich van, om hunne schijndeugd, hunne verwaandheid en hunne onkunde te gispen. Waar hij met hen in moeite kwam, zeide hij hun, in 't aangezigt, dat zij geveinsden waren, die god genaakten met den mond, en eerden met de lippen, terwijl hun hart verre van Hem was; dat zij van buiten regtvaardig schenen, maar van binnen vol waren van ongeregtigheid en boosheid; dat zij blinde leidslieden waren van blinden, die, daar zij zelve niet ingingen in gods Koningrijk, ook anderen den ingang in hetzelve verhinderden. Hij verweet hun, dat zij gods geboden krachteloos maakten door hunne inzettingen; dat zij aan anderen lasten oplegden, zwaar om te dragen, maar die zij zelve met den vinger niet aanroerden; dat zij zich bij kleinigheden ophielden, maar het zwaarst der wet, de regtvaardigheid, de barmhartigheid en de goede trouw, nalieten; dat zij zee en land omreisden, om eenen Jodengenoot (eenen bekeerling tot hunnen Godsdienst) te

{==263==} {>>pagina-aanduiding<<}
maken; maar hem, als hij het geworden was, tot een kind der helle maakten, tweemalen meer, dan zij zelve waren (*). - Doch waartoe zouden wij meerdere verwijten en bestraffingen, die zij van den Heiland hooren moesten, opeenstapelen? Zij zijn overvloedig bekend, en men beseft levendig, hoe zij dit hoogmoedig en schijnheilig gespuis verbitteren moesten, daar, door dezelven, hunne achting en invloed gekrenkt werd bij het volk, hetwelk, tot hunne spijt, een gunstig oor aan jezus leende.
Men bedenke hierbij, hoe het hunne verontwaardiging moest doen groeijen, dat de Heiland verklaarde, dat niemand in het Hemelsch Koningrijk zou ingaan, die niet regtvaardiger, of deugdzamer en braver, was, dan zij (†), en dat hoeren en tollenaars, die, hoe verachtelijk en slecht zij mogten zijn, toch nog hoop op verbetering gaven, en, in den grond, minder afschuwelijk waren, dan zij, hun in hetzelve vóór zouden gaan (‡).
Eindelijk herinnere men zich hunne gedurige teleurstelling en beschaming, zoo dikwijls als zij het beproefden, om hem, door hunne listige vragen, te verstrikken en in moeite te wikkelen. Hunne boosaardige bedoelingen daarmede waren, hem in verlegenheid te brengen, van de gunst des volks te berooven, of gelegenheid te vinden, om hem als gevaarlijk, en een stoker van oproer, uit te krijten, en, op dien grond, zijn bederf te berokkenen. Maar altijd gaan zij, door zijne antwoorden verstomd, met beschaamdheid heen, en loopt hun toeleg, tot vermindering van hun eigen gezag en invloed bij het volk, af. Hoe moest dit hunne kwaadaardigheid vermeerderen, aan hunnen haat voedsel verschaffen!
Maar was jezus nu, in dit opzigt, geheel onberispelijk? Het heeft niet aan zulken ontbroken, die dit ontkend hebben. Doch men hoore zijne regtvaardiging. - Wie waren toch deze menschen? Stonden zij met de daad niet aan alle die hatelijke ondeugden schuldig, waarover de Heiland hen bestrafte? Waren zij die trotsch-
{==264==} {>>pagina-aanduiding<<}
aards, die onkundigen, die waanwijzen, die onbarmhartigen, die onregtvaardigen, met één woord, die schaamtelooze en kwaadaardige schijnheiligen niet, welke de verbreiding van het rijk van waarheid en deugd - het rijk van God - moedwillig tegenstonden? Verdienden zij, als zoodanig, de billijkste verontwaardiging van den gestrengsten Leeraar van reinheid en geregtigheid niet? Kon, of mogt, jezus, als waarachtig Godsgezant, hen sparen, die zich niet ontzagen hem te schelden voor een' vraat en wijnzuiper, een' Samaritaan, die den Duivel had, en die, in zijne bovennatuurlijke verrigtingen, door den Oversten der Duivelen geholpen werd (*)? Poogden zij hierdoor niet, hem alle geloof en allen invloed te benemen bij hen, wier verlichting en verbetering het hoofddoel zijner zending was? Moest hij niet nutteloos arbeiden, zoo lang zij hun gezag en hunnen invloed behielden? En was hij daarom niet verpligt, niet genoodzaakt, om die, naar zijn uiterst vermogen, te ondermijnen, te verzwakken, te vernietigen? Was zijne taal
scherp tegen hen, zij was naar den aard der zaken afgemeten, en gepast naar hunne verdiensten. - Hoe lange zal men van den onschuldig gelasterden vorderen, dat hij huichelende booswichten, die echte kinderen der helle toonen te zijn, en hem schelden en vloeken, niet op den toon van gevoel, van ernst en van verontwaardiging zal tegenspreken?
Maar, zoo doende, (heeft men gezegd) maakte hij de banden der maatschappij los, door die van 's volks eerbied en achting voor zijne aanzienlijken en leeraren te verbreken, het gezag van dezen te verzwakken, en alzoo de, voor de rust der zamenleving noodzakelijke, onderwerping te krenken. - Ziet hier de volstrekte nietigheid dezer kwaadaardige tegenwerping! - Behalve dat zij, door de uitkomst, volkomen is tegengesproken, het opperbewind van zaken was in handen van den Stedehouder des Romeinschen Keizers, aan wien jezus uit-
{==265==} {>>pagina-aanduiding<<}
drukkelijk leerde te gehoorzamen. Het burgerlijk bestuur was, onder hem, in de eerste plaats, aan Sadduceeuwen aanbevolen. De Farizeën kwamen niet, dan in een' lageren rang, in aanmerking: en de Sadduceën waren eindeloos minder, dan de Farizeeuwen, de voorwerpen van jezus bestraffing. Daarenboven: leerde hij niet, zelfs ten aanzien van deze schijnheiligen: Hetgeen zij u zeggen, dat gij houden zult, houdt dat, en doet het; maar doet niet naar hunne werken (*)? Vorderde hij niet de betrachting van reine en algemeene deugd en godsvrucht van alle menschen? Vervulde hij niet zelf alle geregtigheid (†), en voegde hij zich niet naar alle burgerlijke en godsdienstige instellingen, om, door zijn voorbeeld, geen aanstoot te geven? Met welk gevaar kon dan, van zijnen kant, de rust der zamenleving gedreigd worden, omdat hij de schijndeugd ontmaskerde en de kwaadaardigheid gispte? Is er ooit eenige onrust door of vóór hem ontstaan? Is niet alle oproerige beweging
tegen hem door zijne snoode vijanden verwekt geworden? - Voorwaar, nooit kon men hem onregtvaardiger, dan in dit opzigt, beschuldigen en lasteren, - nooit de oorzaak van haat tegen hem minder verdedigen!
(III.) Onder ons derde hoofddeel zullen wij alles brengen, wat verder, als oorzaak van dien haat, beschouwd kan worden, uit aanmerking van de strijdigheid van 's Heilands leer met der Joden vooroordeelen, geveinsdheid en verdorvenheid. - Laat ons eerst van hunne wanbegrippen, daarna van hunne ondeugden spreken.
Wat de eersten betreft: wij willen slechts van drie voornamen gewagen, namelijk van die omtrent de volkomenheid van mozes wet, - de duurzaamheid der bijzondere Godsregering over israël, en - de verpligting tot het onderhouden der Mozaïsche plegtigheden.
Op den voorgrond sta hier weder, hetgeen wij almede, in eene vroegere Verhandeling, hebben aangemerkt, dat de Openbaring van mozes geene andere, dan betrekkelijke volmaaktheid had; dat is, dat zij naar de

{==266==} {>>pagina-aanduiding<<}
vatbaarheid en behoeften der genen, aan welken zij weleer gegeven werd, berekend, en slechts voorbereidend tot eene volkomenere was. - Zij bedoelde oorspronkelijk de bewaring en verbreiding der erkentenis van het bestaan en de oppermagt van slechts één' éénigen God, welke overal elders, dan bij de Israëlieten, genoegzaam verloren was. Hiertoe was de afzondering van dezen van de rest der wereld noodig, opdat zij niet mede door de afgoderij mogten worden weggesleept. - Zij vorderde zinnelijke instellingen voor een zinnelijk volk, hetgeen zich tot de vereering van den Vader der geesten, in geest en waarheid, niet verheffen kon. Vanhier hare plegtigheden. - Zij eischte een bijzonder bestuur en toezigt der Godheid over dit volk, opdat het, onder hare leiding en onderwijs, allengs tot hoogere begrippen gebragt mogt worden, en zijne godsdienstige kundigheden aan anderen mogt mededeelen, tot dat, in dagen van algemeener verlichting, eene volmaaktere, en voor alle menschen geschikte, Openbaring verkondigd zou kunnen worden. - Het sprak dus van zelf, dat ééns de Mozaïsche inrigting veranderd moest worden, en dat Gods plegtige vereering zoo wel, als zijn bijzonder toezigt over israël, moest ophouden.
Niets begreep hiervan het diep onkundig, het op jehova's bijzondere gunst hoovaardig, en de rest van het menschdom verachtend, Joodsche volk van jezus dagen; niets kwam hiervan in de gedachten van deszelfs even onkundige Grooten en zoogenoemde Wetgeleerden op. De Wet was, naar hun oordeel, volstrekt volmaakt, onveranderlijk, en tot eene eeuwige duurzaamheid bestemd. Gods bijzonder Koningrijk over israël zou allen tijd verduren. Wel zouden, onder den messias, alle geslachten der aarde daaraan onderworpen worden; doch nooit zouden anderen, dan alleen de nakomelingen van Vader abraham, daarvan eigenlijke leden zijn; en de plegtige dienst, waarmede zij God als hunnen Koning vereerden, en waarvan zij veel meer werks maakten, dan van de zedelijke wet, moest nimmer, in eenig

{==267==} {>>pagina-aanduiding<<}
wezenlijk punt, veranderd, veel min afgeschaft worden. - In gevolge van dit alles, was hunne vaste verwachting, dat de messias, die komen moest, om Gods plaats te bekleeden, het vervallen rijk van israël herstellen, het, voor altoos, onwankelbaar bevestigen en bestendig maken, en aan de Wet en den Godsdienst eene onverwrikbare vastheid, en, voor eeuwig, kracht en klem geven zou.
Hoe verre nu was de Heiland van dit alles verwijderd! Hoe vreemd waren zijn gedrag en handelingen van de voldoening aan zulke verwachtingen! Hoe natuurlijk moest hij dus daardoor een voorwerp van afkeer en haat van duizenden dezer bevooroordeelden zijn!
Het kon hem niet baten, dat hij hun verklaarde, de Wet niet te willen ontbinden, maar vervullen, dat is volmaken (*). Zij hielden ze voor volmaakt. Zijne verklaring hield (begrepen zij) in, dat hij ze veranderen wilde; en dit was, in hunne oogen, heiligschennis, en niet te dulden. Te durven zeggen, gelijk hij deed, dat mozes hun, van wege de hardigheid hunner harten, dat is om hunne zinnelijkheid en dierlijkheid, om hunne vooroordeelen en kwade hebbelijkheden, om hunne onkunde, onvatbaarheid en ongeschiktheid, om, in zijnen tijd, volmaakter wet te ontvangen, eenige dingen had toegelaten, welke in zichzelf onwelvoegelijk waren (†), - dit was den grooten Wetgever der natie berispen, en wijzer zijn, dan god zelf, uit wiens naam hij had gesproken. Te durven zeggen: Gij hebt gehoord, dat van de Ouden gezegd is: maar ik zeg u (‡), - dit was zich boven alle wetverklaarders verheffen, en zichzelven alleen alle gezag aanmatigen. Te durven dreigen, dat Gods Koningrijk van hen genomen, en aan anderen gegeven zou worden (§), - dit was liegen tegen Gods uitdrukkelijke beloften, die hen van deszelfs altoosdurende gevestigdheid onder hen verzekerden. Eindelijk, de rust van den Sabbath te schenden, door, op denzelven, won-
{==268==} {>>pagina-aanduiding<<}
derdadige genezingen
te doen, en zijnen discipelen toe te laten, om daarop aren te plukken en te eten (*), - dit was onmiddellijk de wet overtreden, en de plegtige instellingen verachten; en dit waren al te zamen bewijzen, dat jezus niet de messias, maar een bedrieger was, die den dood verdiende.
Over de meesten dezer beschuldigingen kan elk lezer reeds naar waarde oordeelen. Belemmert iemand de vrijheid, welke hij zich, omtrent de plegtige inzettingen, veroorloofde, dewijl hij derzelver afschaffing niet opzettelijk aankondigde, en zij eerst lang daarna moest volgen, en het dus welvoegelijk was, dat derzelver instandhouding alsnog gehandhaafd werd; hij gedenke, dat weldoen aan geen tijd gebonden, en, op elken dag, voorschrift van de wet der nature is, en dat dit zoo ver af was van, bij de Joden zelfs, op den Sabbath, voor ongeoorloofd gehouden te worden, dat zij het, ook omtrent hun vee, niet verzuimden (†). Daarenboven verwaarloosde jezus niet alleen, in het algemeen, de plegtigheden niet, maar hij onderhield ze integendeel zoo stipt als iemand, en hij vorderde dat ook van zijne leerlingen; maar, in gewigtige gevallen, waarin de gelegenheid eenige afwijking eischte, toonde hij geen' bijgeloovigen eerbied voor hetgeen, in zich zelf, geene wezenlijke waarde had, en deed zien, dat hij de vrijheid kende, welke de wet zelf, in haren waren aard en geest beschouwd, ten allen tijde, aan alle hare waarnemers gelaten had, en hij liet zijnen discipelen toe, zich daarvan te bedienen; en het was er zoo ver af, dat dit algemeen misdadig geacht werd, dat de huichelaars zelve, die het hem tot misdaad rekenden, het in Koning david ontschuldigden (‡).
Vraagt men, of de vooroordeelen der Joden, wegens de duurzaamheid van het onder hen gevestigd Koningrijk, niet verschoonlijk waren, uit aanmerking van de duisterheid en schijnstrijdigheid hunner oude Godspra-
{==269==} {>>pagina-aanduiding<<}
ken; wij antwoorden neen. Juist die duisterheid en schijnstrijdigheid hadden hen moeten weêrhouden, om, zoo zij ze niet wisten overeen te brengen, een stellig bepaald en eenzijdig gevoelen, hetwelk wel met dezen strookte, maar met genen in lijnregten strijd stond, deswege aan te nemen. Zij hadden een open oor behooren te hebben voor hem, die hun de bestaanbaarheid van allen met elkander toonen kon. Zij moesten zich hebben laten overreden, dat het Koningrijk, waarvan hunne Profeten, met zoo vele verheffing, gesproken hadden, niet dat van israël, maar het Rijk van messias was, - niet een aardsch, maar een geestelijk, - niet dat zich bepaalde tot het eng Judaea, maar dat zich uit zou breiden over de gansche aarde. Zij hadden moeten leeren, dat de voorzeggingen, welke van des messias geringheid, vernedering, lijden en dood spraken, voorspelden, welke zijn staat op aarde, en zijne lotgevallen, in zijn tijdelijk leven, zijn zouden, en dat de anderen, in grootsche leenspreuken, de heerlijkheid schetsten, waartoe hij, na het eindigen van zijnen strijd, opgenomen en verheven zou worden.
Wat de volmaaktheid en onveranderbaarheid der wet belangt, hieromtrent was het vooroordeel gewis nog minder verschoonlijk. Duidelijk toch was voorspeld (*), dat God, in de dagen van den messias, een ander en nieuw verbond met israël zou maken, hetwelk veel verschillen zou van dat, hetwelk hij weleer met hunne vaderen gemaakt had, - dat hij alsdan zijne wet in hun binnenste geven, en in hun hart schrijven zou, enz.
Ten aanzien, eindelijk, der plegtigheden: alomme leerden de Profeten, dat God barmhartigheid wilde, boven offerande (†); dat gehoorzaamheid, liefde, en een ootmoedig wandelen met God, Hem verre boven uitwendige plegtigheid behaagden (‡), en dat een gebroken geest en verslagen hart het beste offer was, welk een zondig mensch Hem kon opdragen (§). - Aan noodige onderrigtingen

{==270==} {>>pagina-aanduiding<<}
heeft het derhalve den Joden niet ontbroken, om zich van Gods bedeelingen over hen een regt denkbeeld te vormen. Hunne vooroordeelen deswege waren niet onschuldig, en voor hunnen haat tegen jezus, daaruit oorspronkelijk, is dus geene verdediging te maken.
En wat zullen wij nu, ten anderen, van dien haat zeggen, voor zoo veel hij sproot uit de strijdigheid van 's Heilands leer met hunne verdorvene zeden? - Voorwaar, om denzelven te ontschuldigen, is ook niet het geringst voorwendsel te bedenken. - Inderdaad, zulk eene leer, die op het bedwang en bestuur van hartstogten en driften ten sterkste aandrong, en de grootste reinheid en zuiverheid van hart en wandel afvorderde, moest wel hatelijk zijn in het oog van hen, die op het pad des levens, naar lust en zinnelijkheid, onbekommerd voortholden, en zich met allerlei onreinheden bezoedelden. Dit was even natuurlijk, als dat diezelfde leer hoogstaangenaam en welgevallig was aan alle welgezinde en deugdlievende harten. - Wie der deugd zelve vijandig is, moet de leer der deugd en hare leeraren even natuurlijk haten, omdat zij er hun schandelijk gedrag door hooren veroordeelen, en er zich de zekere toekomstige straf des Hemels over hooren aankondigen, als vrienden der deugd ze moeten liefhebben en eerbiedigen, omdat zij het zegel der Goddelijke goedkeuring op hunnen wandel hooren drukken, en zich van eene heerlijke vergelding, in den toekomstigen dag, hooren verzekeren. Afkeer van 's Heilands leer was dus, in het krom en verdraaid en tevens onverbeterlijk geslacht van 's Heilands tijd, niets vreemds, maar daarom niet minder onvergeeflijk. Zoo slechts de minste beginselen van godsvrucht en braafheid in hen gehuisvest hadden, zouden zij erkend hebben, dat een waar Godsgezant onvermijdelijk een gestreng bestraffer van zedeloosheid en ongodsdienstigheid, en een ijverig prediker van
reinheid en geregtigheid zijn moest; en die bedenking zou hen jezus hebben moeten doen hoogachten en eeren, in plaats van haten en vervolgen. Maar zij waren daartoe te slecht en te kwaadaardig, en,

{==271==} {>>pagina-aanduiding<<}
reeds met afkeer en nijd tegen hem ingenomen, was hun hart voor zijne leer verstokt en ten eenemaal gesloten, en, in plaats van hen te lenigen, strekte zij alleen, om hen te meer te ontsteken en te verbitteren.
Eindelijk, van wat kant men het beschouwe, men bevindt, dat de boosheid hunner harten even veel deel in hunnen haat tegen jezus gehad heeft, als de bevooroordeeldheid van hunne verstanden; en dit stelt ons de onredelijkheid van hunnen haat, en des Heilands onschuld, allerhelderst voor oogen. - Het vasthouden aan de Wet van mozes sproot geenszins uit enkel misverstand. Misschien geloofden zij, of velen hunner, (wij spreken voornamelijk van de Sadduceën en Farizeeuwen) zelfs de Goddelijkheid van mozes zending niet; maar zij hadden belang bij het handhaven der zaken op den ouden voet. Bij eene verandering, welke door jezus te weeg gebragt mogt worden, konden zij niet anders dan verliezen. Het volk moest onkundig en blind gehouden worden: dit was hun stokregel, waarvoor alles moest wijken. - De onderhouding der plegtigheden, waaromtrent zij zich zoo naauwgezet toonden, ging hun om geene andere reden ter harte, dan omdat zij ze het bekwaamst en gemakkelijkst middel vonden, om zich den schijn en den roem van ongemeene gestrengheid en godsvrucht te verwerven, enkel om, met dien mantel der geveinsdheid omhangen, alle zedelijke deugd ongestraft te kunnen verwaarloozen, en dus, gelijk jezus hun verweet, het zwaarst der wet te kunnen nalaten (*).
(IV.) Vrees, eindelijk, was het laatste, waardoor hun haat tegen hem tot dat doodelijk uiterste gedreven werd, dat zij het stelligst besluit namen, om hem, het kostte wat het wilde, van kant te helpen. - Zijne tallooze wonderwerken verschaften hem een' ongeloofelijken bijval en toeloop. De geheele wereld gaat hem na, zeiden zij zelve (†). Dit verwekte hun de uiterste bekommering. Slecht vermoeden van hem hebbende, omdat zij zelve slecht waren, begonnen zij te denken, dat hij welligt

{==272==} {>>pagina-aanduiding<<}
oogmerk had, om zich waarlijk openlijk voor messias te verklaren, en door het volk te laten verheffen, zoo ras hij zich sterk genoeg zou oordeelen, om zich te handhaven. En wat moest daarvan het gevolg zijn? Tusschenkomst van het Romeinsch krijgsvolk, hetwelk Judaea, vooral Jeruzalem, bezette, en moord en slagting van duizenden van opstandelingen. De uitkomst dezer worsteling mogt onzeker zijn; maar, hoe zij ook viel, voor Sadduceën en Farizeeuwen zou zij, onvermijdelijk, altijd verderfelijk wezen. Gesteld, dat de Romeinen meesters bleven; het oproer zou dan allergestrengst, niet alleen aan het volk, maar ook aan hen, als deszelfs Overheden, omdat zij het niet in teugel gehouden hadden, gewroken worden. Mogt integendeel jezus aanhang de overhand behouden, en hij zich, als Koning, vestigen, wat stond hun van hem te wachten, wien ze zoo aanhoudend haat en verachting hadden laten blijken, en wiens afkeer zij zoo dikwijls en nadrukkelijk hadden ondervonden, en zich bewust waren, door hunne kwaadaardigheid, verdiend te hebben? - De kans mogt zich keeren zoo zij wilde, voor hen was geen heil te hopen; en het was dus veiligst, het uiterste niet af te wachten, en in hun zelfbehoud te voorzien.
Dat de Sadducesche Overpriesters en de Farizeeuwen er alzoo over dachten, zien wij uit het verhaal van Evangelist joannes (*). Jezus aanhang was door de opwekking van lazarus ongeloofelijk versterkt, en men vond zich deswege in de grootste verlegenheid. Wat zullen wij doen? vroeg men in den vollen Raad. Deze mensch doet vele teekenen, (zeide men.) Indien wij hem alzoo laten geworden, zij zullen allen in hem gelooven, en de Romeinen zullen komen, en wegnemen beide onze plaatse en het volk. - De looze en snoode cajaphas diende hierover van zijnen raad. Gijlieden (dreef hij zijnen medebroederen schamper toe) verstaat niets. Overlegt gij niet, dat het ons nut is, dat één mensch sterve voor het volk, en het geheele volk niet

{==273==} {>>pagina-aanduiding<<}
verloren ga? Laat jezus zijn, (wilde hij zeggen) wie hij wil; onze zekerheid eischt, dat wij ons van hem ontdoen, en ons uit gevaar en vreeze redden. - De meerderheid van het Sanhedrin stemde hem toe: zij beraadslaagde terstond, hoe men jezus dooden zou; en, na dien tijd, rustte zij niet, voordat hij het slagtoffer hunner woede geworden was.
Ziet daar dan, in hunne gezegde vrees, die geenen grond had, dan in hun vooroordeel, de eindelijke drangreden tot 's Heilands moord, die, gelijk hij hun, bij herhaling, had aangekondigd, allergestrengst gewroken werd. Zij moesten vervolgens de wegneming van hunne plaats en volk, door dezelfde Romeinen, welke zij zoo zeer gevreesd hadden, ondervinden. Jeruzalem werd verwoest; hun burgerstaat werd vernietigd; hun volk verloor zijn afgezonderd bestaan, en werd verstrooid over de geheele aarde.

adr. stolker.

Iets over voedsel en voeding.

Men gelooft, in het algemeen, dat geconcentreerd voedsel, als b.v. bouillon, dierlijke en plantaardige geleijen enz., zeer voedzaam is. Maar Dr. magendie en anderen hebben waargenomen, dat personen, die zich aan dusdanige proef onderwierpen, spoedig hunne lijvigheid en krachten verloren; - dat een hond, wien men niets anders gaf dan sterke bouillon, schielijk vermagerde en weldra stierf; en zij verzekeren, dat zulks op den sterksten mensch even zoo zou werken; - dat een hond, met keurig wittebrood alleen gevoed, hetgeen geacht wordt als de meest voedende spijze, niet langer dan veertien dagen in leven blijft; - dat een konijn, aan hetzelfde diëet onderworpen, binnen tien of twaalf dagen sterft, met alle kenteekenen van den hongerdood; - dat een ezel, met in water gekookte rijst gevoêrd, den vijftienden dag niet overleeft; - dat honden, uitsluitend met

{==274==} {>>pagina-aanduiding<<}
suiker gevoed, welke desgelijks voor zeer voedzaam wordt gehouden, na verloop van eenige dagen omkwamen. Zoodat eene verscheidenheid van spijze en een zeker volumen noodwendig schijnen ter voeding. Men hebbe zich alzoo, volgens hunne bewering, wel zorgvuldig te wachten, van aan kranke, zoo wel als aan gezonde personen niet dan eene of twee soorten van geconcentreerd voedsel te vergunnen; daar hetzelve, ook in den staat der gezondheid, in de maag gist, in stede van verteerd te worden, en gevolgelijk niet voedt: waaruit volgt, dat hetzelve altijd met eenige andere zelfstandigheid, vooral met brood, moet worden toegediend. Dr. magendie verhaalt, ten bewijze van het aanbelang van het volumen des voedsels, de navolgende opmerkelijke Anekdote: Tegenwinden hadden een koopvaardijschip zeer verre uit zijnen koers gedreven. Met schrik ontwaarde de Kapitein, dat hem levensmiddelen ontbraken, om de reis te volbrengen; zoodat hem weldra niet dan meel, en wel in eene geheel ontoereikende hoeveelheid, overschoot. Op staanden voet, echter, vond hij er iets op uit. Hij liet eenige planken zagen, en, nadat hij het zaagsel had gezeefd, vermengde hij zulks met het meel. Dit meel, aldus gemengd, werd dagelijks tot grof brood gekneed, hetwelk de equipagie, gedurende het overige van den togt, voor den akeligen hongerdood behoedde; hoewel houtzaagsel voorzeker geenerlei voedende deelen bevat.

Iets over den steek der tarantula.

De steek der Tarantula veroorzaakt eene verdooving of bedwelming, die heillooze gevolgen kan naar zich slepen, indien de Geneesheer geene zorg draagt den slaper te wekken, en hem in beweging te houden, door hem te kwellen en aan het dansen te helpen. Deze gedwongen, buitensporige dans brengt den patiënt in het zweet. Verlangt hij naar rust, men slaat daar geen acht op; de muzijk gaat haren gang, en wel op eene telkens al snellere

{==275==} {>>pagina-aanduiding<<}
maat; tegen wil en dank moet de lijder van voren af aan beginnen. Eindelijk maakt men zich van hem meester, bedekt hem met slanel, en legt hem in een warmgemaakt bedde, waar hij, uitgeput van vermoeidheid, terstond in een' diepen slaap valt. - In het Koningrijk Napels, en inzonderheid te Brindes en Tarente, is het van oudsher gebruikelijk, dat elke nabestaande van zulk een' ingeslapen patiënt het een of ander geschenk op zijne sponde nederlegt. En vanhier, dat het niet onwaarschijnlijk is, dat het Tarantulismus niet zelden eene voorgewende ziekte is. Immers het is zeldzaam in deze beide steden, dat een meisje of jonge vrouw niet ten minste eenmaal van de Tarantula gestoken wordt.




Over de naamsreden, of den naamsoorsprong, van Drenthe.

(Vervolg en slot van bl. 236.)

Volgens hetgeen de oudheidkundige westendorp schijnt te hebben aangetoond, en ons niet lang geleden is herinnerd door ons geacht medelid nassau, in zijne oude Aardrijkskunde, (bl. 373, 2de druk) spreekt tacitus van de Hunebedden, deze even oude als onverklaarbare gedenkteekenen, als gelegen in het land der Vriezen. In het tegenwoordig Vriesland, echter, worden die niet gevonden, wel in Drenthe; en dus zouden, naar de opgegevene verklaring, de bedoelde teekenen der oudheid getuigen, dat Drenthe Vriesland is geweest, immers daartoe heeft behoord. In een zeer oud stuk, zijnde een brief uit de abdij Werde, behoorende tot het bisdom Munster, onder anderen aangehaald bij alting, (Not. II, 117) komt voor, dat de in Drenthe gelegene dorpen Dalen, Loon, Arnulo, (Taarlo) en Glemmene (Glimmen) ten dienste van den Abt en van zijnen Advocaat, als zij ten bestemden tijde in Vriesland komen, zullen geven zeker geld. Dus werd Drenthe toen gerekend tot Vriesland te behooren. Een oud schrijver zegt van het hier gemelde Loon: ‘Het is, naar allen schijn, een dorpje van Vriesland, 't welk bij Rolde ligt, en nog tegenwoordig Loon genoemd wordt.’ Ubbo emmius zegt (bl. 20): ‘Drenthe is gedurende

{==276==} {>>pagina-aanduiding<<}
vele eeuwen onderdanig geweest aan de Bisschoppen van Utrecht. Door deze onderdanigheid, echter, heeft het zich niet alleen van den staat der Vriezen afgescheiden, maar is ook door taal, kleeding, zeden en instellingen reeds lang van de Vriezen verschillend geworden. Evenwel zijn bij hen nog duidelijke sporen over van hunnen oorsprong en oude verwantschap; bij voorbeeld hunne groote vrijheid en ongehoudenheid tot het dragen van lasten. Vele hunner instellingen bewijzen ook nog hunnen Vrieschen oorsprong; als daar zijn het regt van jagen, visschen en vogelvangen, toegekend aan ieder, die grondeigendom heeft, en meer dergelijke.’ Onze Drentsche geschiedschrijver en oudheidkundige picardt, die, volgens het getuigenis van bevoegde regters, onder veel leugenachtigs en wonderlijks, veel waars en opmerkenswaardigs, met veel geleerdheid, heeft te boek gesteld, schrijft, dat ‘Drenth het eerste en oudste landschap is, dat onder Vriesland behoord heeft,’ en dat ‘de Drenthen zijn regte en legitime Vriezen;’ er bijvoegende: ‘Die van Groningen en de Ommelanden zijn ook regte Vriezen, en evenwel wordt hun land geen Vriesland genoemd.’ - Smids, in zijne Schatkamer der Nederlandsche Oudheden, zegt: ‘Men mag met regt gelooven, dat Drenthe het middelpunt van het oude Friesland is geweest, en dat alle 't geene de aaloude schrijven, niet bij de hedendaagsche Friesen, maar bij de Drenthers is voorgevallen.’ - De Heeren van lier en tonckens, schrijvers van den tegenwoordigen staat van Drenthe, en die
mogelijk het best van allen over de geschiedenis en oudheden van dat gewest hebben geschreven, getuigen dit: ‘Van de vroegste geschiedenis der inwoneren van dit landschap valt hier weinig te zeggen. Daar zij van ouds onder de Friezen gehoord hebben, mogen zij met regt gerekend worden mede deel aan derzelver daden te hebben.’ En vervolgens nog: ‘Ik vind gene redenen genoeg, om uit onzen picardt, op het jaar 628, over te nemen, dat Drenthe, na de overwinning, door den Frankischen Koning clotarius II en deszelfs zoon dagobert I op de Saxers en Friezen behaald, van het overige Friesland afgescheurd, en aan het rijk der Franken zoude gehecht zijn geworden. Ik vermoed derhalve liever, dat het daaronder gebleven zij, en dus ook, in de volgende tijden, in hetzelfde lot met de Friezen hebbe moeten deelen.’

{==277==} {>>pagina-aanduiding<<}

En hiermede vertrouwen wij de gegrondheid onzer stelling genoegzaam te hebben aangetoond, en houden het dus voor uitgemaakt, dat de Drenthers oorspronkelijk Vriezen zijn, en dat Drenthe in oude tijden een gedeelte heeft uitgemaakt van het beroemde, van het eigenlijke Vriesland. Dit nu zoo zijnde, is het niet onnatuurlijk, maar zelfs vooraf te vermoeden, dat dat gewest, dat gedeelte van Vriesland, eenen naam droeg, waardoor de betrekking, om mij zoo eens uit te drukken, aangeduid werd, waarin herzelve stond tot de andere gedeelten; eenen naam, zinspelende op, of ontleend van deszelfs gesteldheid of ligging, in betrekking beschouwd tot de andere gedeelten van het geheel. In dergelijke betrekkelijke ligging of gesteldheid is toch al doorgaans, ten minste dikwijls, de naamsreden van de onderdeelen van landen te vinden. Door eene menigte voorbeelden zouden wij dit hunnen aantoonen; wij zullen ons bepalen bij het gewest, dat ons bezig houdt. Het tegenwoordige Vriesland is verdeeld in drie hoofddeelen, Oostergoo, Westergoo en Zevenwolden, Oostergoo, bevattende het lagere vlakke gedeelte ten oosten; Westergoo, inhoudende de vlakke lagere velden ten westen, en Zevenwolden, zijnde de woudstreek, welke, in vroegere tijden, misschien juist zeven bosschen of wouden bevatte. Groningen, oudtijds Groeningen, ook een gedeelte van Vriesland, en wel dat deel, hetwelk bijzonder vele en deugdzame groene ingen of weiden inhield; alle namen, van de betrekkelijke ligging of bijzondere gesteldheid ontleend. Ook de voormalige verdeeling van ons Drenthe kan hier ten voorbeelde dienen. Het dingspil Zuidenveld ontleende zijnen naam van deszelfs zuidelijke, en dat van
Noordenveld van deszelfs noordelijke ligging. Oostermoer werd zoo genoemd, omdat daarin de oostelijke groote moerassen of moeren gelegen waren. De overige drie dingspillen ontleenden hunnen naam van de voornaamste plaatsen, daarin aanwezig. Dit denkbeeld dan, dat namelijk in de betrekkelijke ligging of in de bijzondere gesteldheid der gewesten de oorsprong hunner namen bij voorkeur te zoeken is, op den voorgrond gesteld, zullen wij nu eindelijk overgaan tot het hoofdonderwerp van ons betoog; en wij vleijen ons, dat men van achteren zal inzien, dat de aard van het onderwerp de aangewende breedvoerige voorbereiding noodzakelijk maakte.
Wij leiden dan den naam van Drenthe af op deze wijze: Drenthe, tot Vriesland behoorende, was daarvan het zuid- en

{==278==} {>>pagina-aanduiding<<}
zuidoostelijkste gedeelte. Het grensde aan de ontoegankelijke moerassen, aan die zijde gelegen. Hier, waar Drenthe is, was, aan dien kant, het einde van Vriesland. De inwoners van dat gedeelte woonden aan het einde. De Drenthers zijn Vriezen, wonende aan de grenzen, aan het ende, ter ende van Vriesland; het waren Ter Endters. De naam van Ter Endters is vervolgens in Drenthers ontaard; iets, hetgeen noodzakelijk moest plaats hebben, om de meer gemakkelijke uitspraak; en daar de inwoners dezer grensgewesten genoemd werden Ter Endters, Drenthers, kreeg het gewest zelve den naam van Trenthe of Drenthe.
Ziet daar, M.H., het denkbeeld, dat ik Ul. wilde mededeelen, den bedoelden nieuw voorgestelden naamsoorsprong van onze provincie. Het is gissing, ja bloot vermoeden. Maar was het iets anders, hetgeen men tot nog toe dienaangaande heeft voorgesteld? Is het zelfs, na acht geslagen te hebben op hetgeen ik heb laten voorafgaan, niet duidelijk, dat de naamsoorsprong of naamsreden van Drenthe, zoo als ik die voorstelle, veel eenvoudiger, veel natuurlijker en aan veel mindere zwarigheden onderworpen is, dan alle die, welke men voordezen aan de hand gegeven heeft? Ik verbeelde mij, dat dit gereedelijk zal worden toegestemd, vooral wanneer men nog zal hebben aangehoord eene en andere aanmerking, welke ik, tot staving van mijn vermoeden, hier nog wenschte bij te voegen.
Het komt mij voor, dat onze voorvaders in het algemeen, maar bijzonderlijk de oude Vriezen, gewoon waren het woord ende te gebruiken daar, waar wij thans liever het woord grens zouden bezigen. In de tegenwoordige provincie Vriesland is meer dan één dorp, dragende den naam van Opënde, als daar zijn Opënde in Smallingerland en Opënde in acht karspelen, of Harkema-opënde; en die namen hebben deze dorpen zeker daarvan ontleend, dat zij aan de grenzen of het einde van de Grietenij, of van zekere streek of gewest, gelegen zijn. Op de westelijke grenzen van de provincie Groningen ligt ook een dorp, Opënde genaamd; en zoude ons Dalen, bij Koevorden gelegen, niet eigenlijk zijn Dalënde, het dorp, gelegen aan het dal of de laagte, die de zandhoogte omzoomt, even als Woudsende in Vriesland? Ook wordt ende dikwijls gebruikt voor gedeelte; bij voorbeeld, men zegt nog heden ten dage Stellingwerf oostende, dat is dat gedeelte van Stellingwerf, hetwelk ten oosten gelegen is; zoo ook Stel-
{==279==} {>>pagina-aanduiding<<}
lingwerf westende, of dat gedeelte, hetwelk ten westen ligt. Het westelijke gedeelte van het naburige dorp Gieten wordt genoemd het westende, en ditzelfde heeft in meer andere dorpen van Drenthe plaats. Te Gasselte wordt dat gedeelte van het dorp het lutkenënde genoemd, hetwelk het kleinste gedeelte uitmaakt, of waar, volgens anderen, de lutkeboeren, of keuterboeren, en arbeiders wonen. - Volgens deze
aanmerking is er dus niets onwaarschijnlijks, niets gezochts in, wanneer men vermoedt, dat eertijds de zuid- en zuidoostelijke grenzen van Vriesland, of het zuid- en zuidoostelijke gedeelte van hetzelve gewest, van die betrekkelijke ligging zijnen naam ontleenende, het zuid- en zuidoostelijke ende, of bij uitnemendheid het ende, genoemd werd. Te minder schijnt dit vreemd, omdat Vriesland, zoo als wij het thans bedoelen, overigens meest door de zee of rivieren begrensd wordt.
Eene tweede opmerking is, dat onze voorouders zeer gewoon waren het woordje ter te gebruiken, wanneer zij bedoelden te zeggen aan of bij, voornamelijk wanneer van plaatsen de rede was. Ter Heide, zeide men, bij voorbeeld; bij of aan de heide. Vandaar op zoo vele plaatsen een huis ter Heide. Zoo ook zeide men Ter A; dat is, bij de A. Vandaar heet nog eene kerk te Groningen Ter A-kerk. Ter Horne zeide men ook, hetgeen beteekent bij den hoek, en dergelijke meer. Menigvuldige plaatsen en dorpen zullen op deze wijze hunnen naam gekregen hebben, als daar zijn Ter Horne, Ter Band, Ter Kapple, Ter Naard, Ter Idserd, Ter Oele, Ter Zool, Ter Wispel; alle dorpen in de provincie Vriesland. In de provincie Groningen vindt men Ter Munten, Ter Maarsch, Ter Wupping, Ter Borg, Ter Walslage, Ter Wisch, Ter Blaar en Ter Apel. In de provincie Drenthe heeft men Ter Aardt, Ter Horst en Ter Heil, eigenlijk Ter Helle. En niet alleen bepaalt zich dit tot de genoemde provinciën, hetwelk tot staving van hetgeen wij beweren genoeg zoude zijn; maar elders in ons vaderland vindt men hetzelfde gebruik gemaakt van het woordje ter, bij voorbeeld Ter Schelling, het bekende eiland, Ter Heide, een dorp in Zuidholland, alsmede in de baronij van Breda, Ter Hofstede, eene buurt in het land van Kadsand, Ter
Neuze, eene stad in het voormalige Staatsvlaanderen, Ter Veuren, in Braband, Ter Gouw, in Holland, Ter Veere, Ter Goes, Ter Tholen, in Zeeland, en meer anderen.
In de derde plaats wilde ik nog aanmerken, dat het ge-
{==280==} {>>pagina-aanduiding<<}
west, hetwelk wij bewonen, in vroegere tijden Trenthe of Thrente schijnt genoemd geweest te zijn, en dat de naam van Drenthe vermoedelijk van latere dagen is. Er zijn twee giftbrieven voorhanden van Keizer hendrik den III, van het jaar 1040, van denzelfden dag, en wel van den 12 Junij, bij een' van welke eenige goederen, in Drenthe gelegen, als Uphelte, Withelte en Pithelo, (ons tegenwoordig naburig Pelo) welke aan eenen ulffo en zijnen broeder hadden behoord, worden geschonken aan den Bisschop bernoldus of bernulphus van Utrecht; terwijl bij den anderen ook aan de kerk van Utrecht wordt gegeven zoodanig slot, als de Keizer had in het dorp of het vlek Groningen; en in beide deze brieven worden deze goederen gezegd gelegen te zijn in comitatu Trente, in het graafschap Trente. Heda, in zijne Geschiedenis der Bisschoppen van Utrecht, die ons de beide gemelde brieven ook heeft medegedeeld, voert insgelijks aan een regale praeceptum van Keizer otto, van het jaar 944, betrekkelijk de jagt in Drenthe, waar het genoemd wordt pagus Trente; welk regale praeceptum bij een dergelijk stuk is bevestigd en gehandhaafd in het jaar 1006, waar Drenthe ook weder genoemd wordt pagus Thrente. Ook dit stuk is bij heda voorhanden, alwaar mede nog voorkomen twee giftbrieven van het jaar 1024 en 1025, bij welke beide Drenthe comitatus Trente genoemd wordt; terwijl in een daar voorkomend stuk van het jaar 1046 ditzelfde
mede het geval is.
Wanneer het nu waar is, dat de Drenthers woonden aan de zuid- en zuidoostelijke grenzen van Vriesland; wanneer het waar is, dat deze grenzen of dit gedeelte van Vriesland als het zuid- en zuidoostelijk ende, of bij uitnemendheid het ende, beschouwd kon worden, en zoo genoemd werd, immers kon worden; wanneer het waar is, dat het wonen bij deze grenzen, of in dat gedeelte, naar het gebruik van vroegere tijden, gezegd werd het wonen ter ende; wanneer het waar is, dat de naam van Drenthe eerst geweest is Trente, - wat is er dan tegen, om met grond te kunnen beweren, dat de Drenthers eigenlijk zijn Ter Endters, en dat zij hunnen naam hebben gekregen daarvan, dat zij woonden aan de grenzen, ter ende van Vriesland?
Maar, van welken ouderdom is dan die naam? zal men mogelijk nu vragen. Het is niet wel mogelijk op te sporen, om welken tijd ongeveer de inwoners van dit gewest den af-
{==281==} {>>pagina-aanduiding<<}
zonderlijken naam, dien zij dragen, ontvangen hebben. Men kan wel weten, wanneer zij het eerst in de geschiedenis onder dien naam voorkomen, en dit schijnt, zoo als wij reeds hebben gezegd, het geval geweest te zijn in de achtste eeuw; maar het doet ook, onzes inziens, niet veel ter zake. Men moet zich voorstellen, dat de Vriezen, even als zoo vele andere volken, eerst, en gedurende eenen langen tijd, een zwervend of liever een heen en weder trekkend volk hebben uitgemaakt. Dit is van velen waar, maar in dezen van de Vriezen te meer waarschijnlijk, daar de aard van hun land in de eerste tijden daartoe bijzondere aanleiding gaf. Immers in de lagere streken konden zij des winters niet verkeeren, om de vloeden; en het is opmerkelijk, dat men in de Grietenij Ooststellingwerf, bijzonder te Oldeberkoop, bij overlevering vertelt, dat in overoude tijden dat gewest slechts des winters bewoond was; dat in die tijden de bewoners tegen den zomer met hunne kudden de lagere, maar meer vruchtbare, noordelijker streken bezetteden, en tegen den winter, wanneer de vloeden opkwamen, zich met hun vee naar dezen hoogeren en meer vasten bodem terugtrokken. Even zoo zullen waarschijnlijk de ingezetenen van dit gewest, ten minste die van het noordelijk gedeelte; in die oude tijden, den zomer op de Groninger klei- en moerlanden hebben doorgebragt. De bevolking, en de beschaving in zeden, gebruiken en instellingen, vervolgens toenemende, heeft men eerst eene vaste verblijfplaats, en al spoedig daarna gescheiden eigendom begonnen te krijgen; en, gelijk eerst enkele huisgezinnen bij elkander bleven, zoo hebben zich vervolgens geheele familiën en stammen bij elkander gevoegd, na van het zwervend of heen en weder
trekkend leven afgezien, en zich op zekere plaatsen voor vast gevestigd te hebben; en zulks, misschien, nadat, door eenige bedijking, het gevaar der gewone vloeden op sommige plaatsen was afgekeerd. Deze omstandigheden hebben zeker het ontstaan der namen van de verschillende gedeelten van Vriesland voorafgegaan; en het zal eerst na deze tijden zijn, dat een gedeelte van Vriesland den naam van de wouden heeft gekregen; dat twee andere gedeelten Oostergoo en Westergoo zijn genoemd; dat de Vriezen, verkeerende of zich vestigende op de hoogten ten noordoosten, bij, langs of op de groene ingen of weiden, den naam hebben bekomen van Groeningers; en voorts dat die, welke deze oorden bij de grenzen of aan het ende van

{==282==} {>>pagina-aanduiding<<}
het land in bezit hielden, Ter Endters, of Drenthers, zijn genoemd.
Men zal hebben opgemerkt, dat wij, in ons betoog over de wezenlijke uitgebreidheid van het oude, eigenlijke Vriesland, en hetgeen wij verder hebben bijgebragt tot staving van de gegrondheid van den voorgestelden naamsoorsprong van Drenthe, in de vooronderstelling hebben gesproken, dat het zeker is, dat Groningerland, het tegenwoordig gebied van de provincie Groningen, in oude tijden, tot Vriesland behoorde, namelijk tot het eigenlijke Vriesland, of Vriesland in een' meer beperkten zin. Het lag buiten onzen weg, de waarheid daarvan aan te toonen, en ook zal niemand het ligtelijk in twijfel trekken; het is ten minste algemeen toegestemd, en aan nog veel minder tegenspraak onderhevig, dan de stelling, dat Drenthe een gedeelte van Vriesland, van het eigenlijk Vriesland, heeft uitgemaakt. Wij konden dus met grond van die vooronderstelling gebruik maken, en behoeven daarvan, als 't ware tot verontschuldiging, niet meer te zeggen. Maar, om de overtuiging geheel daar te stellen, dat Vriesland, Groningen en Drenthe, in overoude tijden, één geheel hebben uitgemaakt, zal het niet ongepast zijn nog ééne aanmerking te maken; deze namelijk, dat het zeker en uit de geschiedenis blijkbaar is, dat een gedeelte van de tegenwoordige provincie Groningen tot Drenthe heeft behoord. Dat gedeelte van die provincie, hetwelk later het Goregt is genoemd, heette in vorige tijden Drentherwolde, of Drentherwalde. Hetzelve heeft gedurende eenigen tijd een afzonderlijk landschap uitgemaakt; maar vroeger was het een deel van Drenthe, zoo als reeds uit den naam schijnt te blijken. In dit Drentherwolde, later het
Goregt, ligt ook de stad Groningen; en vandaar is het ook niet zoo vreemd, als het velen toeschijnt, dat Groningen, toen het zich nog tot een dorp of vlek bepaalde, gelegen was in Drenthe, zoo als trouwens duidelijk blijkt uit den reeds door ons aangehaalden giftbrief van Keizer hendrik den III van het jaar 1040. Bij dezen, zoo zeer door de geleerden bestreden' en betwisten brief, wordt toch duidelijk gezegd, dat het kasteel of landgoed, hetwelk de Keizer bezat in het dorp Groningen, gelegen in het graafschap Drenthe, geschonken wordt aan de kerk van Utrecht.
En hiermede vermeen ik de taak te hebben afgewerkt, welke ik mij had opgelegd. Is toch de naamsreden of naams-
{==283==} {>>pagina-aanduiding<<}
oorsprong van Drenthe, zoo als ik die voorstelle, waar en gegrond, dan levert dezelve een nieuw bewijs op daarvoor, dat Vriesland, Groningen en Drenthe één geheel hebben uitgemaakt, en dat wij allen Vriezen zijn; dan bewijst dezelve mede voor de aanzienlijkheid van de afkomst der Drenthers; dan is ook daardoor buiten allen twijfel gesteld, dat de drie provinciën, Vriesland, Groningen en Drenthe, beschouwd moeten worden als drie gezusters, door naauwe banden, door banden van bloedverwantschap als 't ware, vereenigd, en dat zij in bijzondere betrekking tot elkander staan; dan is het ook nog meer duidelijk, welke aanspraak de Drenthers op gelijke regten en bescherming hebben, en dat het hun niet als eene zoo bijzondere en onverpligte weldaad moet worden toegerekend, dat hun eindelijk, bij de tegenwoordige Grondwet, het genot en het bezit van gelijke regten en voordeelen is toegekend, als aan de overige provinciën; dan is het blijkbaar, hoe gepast het is, dat het weldadig algemeen bestuur, waaronder wij het geluk hebben te leven, er steeds meer en meer op uit zij, om het aan verdrukking en vernedering zoo zeer blootgestelde Drenthe te helpen, te verheffen, en de ontwikkeling, waarvoor het vatbaar is, te bevorderen.





Het Staten-eiland in de baai van New-York.

Door G.B. Bosch, Predikant bij de Protestantsche Gemeente te Curaçao.

Het land, dat sedert eene halve eeuw zulk eenen geduchten schok gaf aan de lange en diepe rust, de staatkunde en den handel van Europa; dat door deszelfs welvaart, vrede en geluk aan de wereld voor altijd toont, dat vrijheid der volken geene hersenschim is, en bij voortduring het gastvrije toevlugtsoord blijft voor allen, die in Europa gebrek aan brood hebben, of om staatkundige gevoelens vervolgd worden; dat land, dat zich op het nieuwe halfrond langs den Atlantischen Oceaan van 24 tot 52 graden Noorderbreedte uitstrekt, - het vaderland van washington bedoel ik, - stond mij altijd voor den geest, als er van een land gesproken werd, dat waardig was gekend en gezien te worden.

{==284==} {>>pagina-aanduiding<<}
Toen daarom eens de Doctor, bij een consult over mijne maag, welke door een tienjarig verblijf in de verzengde hemelstreek in hare werking begon te verslappen, mij beval, voor eenigen tijd een kouder gewest op te zoeken, besloot ik, dit recept in de Vereenigde Staten van Noord-Amerika te laten gereedmaken, en vertrok, in de maand Junij 1825, met de Amerikaansche brik Fanny, uit de haven van Curaçao.
Na eene reis van 22 dagen zagen wij land, hetwelk New-Jersey was, en nog denzelfden avond bevonden wij ons voor de baai van New-York. Hier kregen wij een' loods aan boord, die, nadat hij op het dek het noodige verrigt had, ons een bezoek in de kajuit kwam geven. Het was een heele Gentleman, gekleed naar den hedendaagschen smaak; hij verwelkomde ons zeer beleefd, en gaf ons de newspapers van den dag, of wij soms begeerig waren iets te weten van hetgeen er, in die 22 dagen, buiten ons vaartuig, te New-York, en op eenige andere plaatsen in de wereld, gebeurd was. Wij bedankten den vriendelijken loods voor zijne attentie, en dronken een grog (water en rum) met hem; en deze man vroeg, voor zijn vriendelijk gezigt en bewezene dienst met de nieuwspapieren, ons niet eens een fooitje; liet zelfs niet blijken, dat zoo iets hem aangenaam wezen zou. - Ik herinnerde mij nog aan dezen loods, toen ik twee jaren later bij Texel kwam: aldaar verscheen ook een loods aan boord met een ouderwetsch gezigt en kleeding, die boe noch ba tegen mij sprak; maar weinige uren daarna, toen het vaartuig voor de sluis kwam, begon hij te bedelen: eerst bij den Kapitein, om wat gezouten vleesch en spek en wat brood, hetwelk hij ook kreeg; daarna hoorde ik zijne klaagstem in de hut van den Stuurman, om wat erwten en gort; eindelijk kwam hij ook bij mij, om een fooitje. Ik stond lang in beraad, of ik zulks wel doen zou; maar toen hij sprak van neringlooze tijden, vrouw en kinderen enz., gaf ik hem eene kleinigheid, uit het beginsel van menschlievendheid. - Zoo deze moeijelijke en gevaarvolle broodwinning niet naar behooren bezoldigd wordt, moest, dunkt mij, hierin voorziening geschieden; maar het gedrag der loodslieden moest fatsoenlijker wezen. ‘Het is in vele landen even zoo gesteld,’ zegt men; doch dan behoorde zulks nog in Nederland zoo
niet te zijn, waar men, onder den invloed van den verlichten en werkzamen geest onzes Konings, zulke talrijke verbeteringen, overeenkomstig den tijd, gemaakt heeft: want den vreemde-
{==285==} {>>pagina-aanduiding<<}
ling behoorde geene aanleiding gegeven te worden, om bevooroordeeld te zijn tegen Nederland, reeds vóór hij zijnen voet op dien grond gezet heeft.
De zon was naauwelijks uit de kimmen, of wij bevonden ons op het dek, om het voor ons liggend land te beschouwen, en onzen oogen een genot te vergunnen, waarvan zij zoo lang verstoken geweest waren. - Den wind tegen hebbende, laveerden wij op, langs den noordoostelijken oever van New-Jersey; daarna kwamen wij onder Staten-eiland, en voeren een gedeelte van Long-island voorbij. Maar, waarop wij onze oogen ook vestigden, wij zagen overal de schoonste tafereelen van natuur en kunst, welke men ergens aanschouwen kan. Op de groene heuvelen van het ons omringende land vertoonden zich welige akkers van onderscheidene graansoorten, weilanden, waarin talrijke kudden hoornvee graasden, of uitgestrekte moesvelden. Nu eens bewonderden wij de schoone ligging der buitenhuizen, met derzelver tuinen en boschjes; dan weder lachten ons boerderijen aan, welke, door derzelver nieuwe en smaakvolle gebouwen, meestal met populierboomen omschaduwd, geheel verschilden van die, welke ik in Europa gezien had. Zelfs in de hut van een' arbeider of visscher zagen wij een net gebouwd en zindelijk opgeschilderd plankenhuisje, met een' kleinen tuin omringd. Alles droeg de kenmerken, dat hier de gaven des Hemels door werkzame menschen naar behooren geschat werden.
Met verwondering gaapten mijne twee Columbiaansche medepassagiers, die zoo geheel nuchteren van huis kwamen en met Gods hulp naar Londen moesten, dit alles aan: want zij zagen, voor het eerst in hun leven, een vlijtig en geregeld bebouwd land. De Kapitein, die hunne verwondering merkte, zeide, op het land wijzende: ‘Dat is nu Columbia van het Noorden!’ Waarlijk een veelbeteekenend gezegde, meer uitdrukkende, dan de man, die het sprak, misschien zelf wist. - De Vereenigde Staten van Noord-Amerika en de Republiek Columbia zijn beide gedeelten der nieuwe Wereld, door columbus ontdekt, en verdienen beide, met gelijk regt, naar den naam van dezen genoemd te worden; beide hebben een' vruchtbaren grond, worden door de Atlantische Zee bespoeld, en zijn met rivieren en stroomen doorsneden; beide werden door Europeërs bevolkt, het laatste zelfs meer dan eene halve eeuw vroeger dan het eerste. Maar welk een onderscheid tusschen Columbia van het Noorden en Columbia van het Zui-
{==286==} {>>pagina-aanduiding<<}
den! Om slechts van het uitwendig voorkomen des lands te spreken: Het eerste is, waar het bewoond wordt, een uitgestrekte lusthof, een onafzienbare tuin; - het andere bijna eene groote wildernis. Het eerste vertoont, bij iederen blik, welken men er op slaat, een nieuw voorwerp van de kunst, de vlijt en den goeden smaak van deszelfs bewoners; - het andere doet slechts de ontzettende groeikracht der keerkringslanden bewonderen. In het eerste doet men den grond voortbrengen, wat tot veraangenaming en verkwikking des levens dienen kan; - in het andere leeft men, als de apen, van bananen, welke zichzelve voortgeplant hebben. Op het eerste merkt men aan het uitwendig voorkomen der bebouwde velden, aan de welvarende dorpen, aan de sierlijke en welonderhoudene huizen, dat er rust, tevredenheid en
veiligheid heerschen; terwijl men aan de vervallene hutten, de verlatene woningen, de verwoeste tuinen, op het andere, ziet, dat hier het verblijf van onrust, twist en vervolging is. Komt men in eene haven van het eerste, men is weldra van alle kanten omringd van schepen, stoombooten en schuiten, en bespeurt overal leven en beweging; maar in eene van het laatste, ook in de drukste derzelven, ziet men eenige weinige vaartuigen, die werkeloos op eene lading liggen te wachten, meest met vreemde vlaggen, tusschen welke eene enkele nationale waait, maar geheschen aan boord van een' kaper. - Ziet daar Columbia van het Noorden en Columbia van het Zuiden, zoo als dezelve zich uitwendig vertoonen, en waaraan men herinnerd wordt, als men ééns in de Republiek van dien naam geweest is, en daarna voor de baai van New-York komt! Ziet daar, reeds bij den eersten oogopslag, het onderscheid tusschen een noordelijk en een zuidelijk land; tusschen de nakomelingen van Engelschen, Nederlanders en Duitschers, en die van Spanjaarden en Afrikanen! Ziet daar bovenal de uitwerking van verschillende godsdienst, zeden en wetten!
Terwijl mijne medepassagiers zich met mij verwonderden over het schoone land, rezen er nog andere gewaarwordingen in mij op, welke hun en zoo vele duizenden, die de baai van New-York binnenkomen, onbekend zijn. Ik dacht, namelijk, als Nederlander, aan mijne voorvaderen, die twee eeuwen geleden zich in deze mij thans omringende landen nederzetteden, en wier nakomelingen nog New-Jersey, Staten-eiland en Long-island bewonen, als ook de stad New-York en de omstreken der Hudson-rivier, tot aan de watervallen van Cohoes.

{==287==} {>>pagina-aanduiding<<}

Het waren Nederlanders, die, terwijl zij een' wereldhandel dreven, onbekende landen opspoorden; in Oost en West koloniën stichteden; door de hand der Voorzienigheid geleid, dit meer noordelijk gedeelte der aarde tot hunne woonplaats uitkozen, en, om hunne wijsheid en doorzigt in die keuze, de hulde van het nageslacht verdienen, omdat deze omtrek voor den landbouw, den handel en de zeevaart zoo allervoortreffelijkst gelegen is, als men zulks ergens vinden kan. Het waren Nederlanders, die hier de uitgestrekte pijnbosschen, welke den ganschen bodem bedekten, nedervelden en in bouw- en weilanden herschiepen, (gelijk zulks thans nog in de binnenlanden plaats heeft) en de beginselen legden dier steden, vesten en dorpen, welke thans daar als toonbeelden staan, wat wonderen menschen in een vrij land verrigten kunnen. Het waren Nederlanders, die hier, hoewel klein in getale, een' uitwendigen vijand bestrijden, en hun leven, huis en akkers tegen de aanvallen der stroopende Indiaansche horden verdedigen moesten (*).
Mijn reeds opgewonden gemoed werd met nieuwe aandoeningen vervuld, toen ik, langs Long-island varende, de huizen zag van Nieuw-Utrecht, hetwelk op de Z.W. kust van dat eiland ligt. Mijne vaderstad, het oude Utrecht, kwam mij voor den geest, waarvan ik door zulk een' afstand gescheiden was, hetwelk ik in geen tien jaren gezien had, en toenmaals geloofde waarschijnlijk nooit weder te zullen zien. Ik nam toen stellig voor, dit eiland te doorreizen, hetwelk voor een der allervruchtbaarste gedeelten der Vereenigde Staten gehouden wordt, en op welks dorpen men de oude Hollandsche naarstigheid en zindelijkheid ontmoet, om niet slechts, gelijk aan de Noord-rivier, de afstammelingen mijner landgenooten, maar waarschijnlijk die mijner stadgenooten, Utrechtenaren, aan te treffen; doch, toen ik van mijne reis binnenslands terugkwam, viel het ongestadige hersstweder van een noordelijk land in, en verhinderde mij, meerdere plaatsen op Long-island, dan Brooklyn, een stadje regt over New-York, te bezoeken, en vóór den winter wilde ik weder naar mijn altijddurend zomerverblijf in de Westindiën terugkeeren.

{==288==} {>>pagina-aanduiding<<}

Nog in den voormiddag lieten wij het anker vallen voor het Staten-eiland, bij het dorp Richmond. Er kwam een Doctor aan boord, om te zien, of wij de gele koorts ook mede uit de Westindiën gebragt hadden. Hieromtrent gerust gesteld zijnde, gaf hij ons evenwel, ten overvloede, tweemaal 24 uren om quarantaine te houden, met vergunning, echter, om op het eiland aan wal te gaan. Dit laatste lieten wij ons geen tweemalen zeggen: wij stapten dadelijk in de boot, en.... daar stonden wij, God dank! op het lieve land, met een gevoel, waarvan het vischje zeker iets ondervindt, als het van het drooge weder in het voor hem bestemde element, het water, komt.
Wij gingen terstond regt op een welingerigt Hotel af, alwaar wij een breakfast (ontbijt) bestelden voor een' hongerigen Kapitein en vier hongerige passagiers: want, behalve mijne twee Columbiaansche medereizigers, was ook nog een Curaçaosch Heer in ons gezelschap. Doch hoewel hier, gelijk op een Engelsch en ook op een Westindisch ontbijt, vleesch, visch en andere zaken waren, zoo aten wij allen, de Kapitein echter uitgezonderd, niets dan brood en boter. Ik kan mij niet herinneren, dat brood en boter mij ooit zoo lekker gesmaakt hebben, en dat ik ooit zoo veel van hetzelve op eenmaal gegeten heb, als toen; nu was hetzelve ook zeer koel en versch, en inderdaad van zulk eene goede soort, als het ergens ter wereld wezen kan; daarenboven hadden wij aan boord van dezen kost gegeten, welke al twee zeereizen gemaakt had, en men weet, dat deze op boter en brood eene tegenovergestelde uitwerking hebben als op de madera, wijn en rum.
Na door dit brood- en boter-ontbijt verkwikt en versterkt te zijn, ging ik met bedaardheid eens opnemen, wat mij hier omringde, en zag waarlijk eene der schoonste schilderijen, welke deze aarde oplevert.
Vóór mij, aan de andere zijde der baai, welke, naar mijne gissing, hier bijna een uur breed is, ligt het vruchtbaar Long-island, met veelkleurige maïs- en koornvelden, afgewisseld door weilanden en moestuinen, en als bezaaid met smaakvolle boerenwoningen en lusthuizen. De eene heuvel steekt hier boven den anderen uit, als wilden dezelve doen zien, dat hier geen duim gronds onbebouwd ligt. - Aan mijne regter-zijde loopt Staten-eiland, als met een groen kleed overtrokken, waarin eene kunstige hand verschillende voorwerpen

{==289==} {>>pagina-aanduiding<<}
geweven heeft, boogswijze naar eene engte in de baai, alwaar op eene hoogte een sterk fort gebouwd is, op welks bovenste gedeelte eene seinmachine is geplaatst, welke door hare aanhoudende werking wel het perpetuum mobile gelijkt. Aan de andere zijde dier engte komt, op eenigen afstand van het land, een rond kasteel uit het water oprijzen, voorzien van verscheidene lagen geschut, en genaamd naar den weldoener van Amerika, lafayette. Tusschen deze engte ziet men in de Atlantische Zee; doch op een' afstand van 5 of 6 uren gaat de oostkust van New-Jersey hier weder voorbij, en geeft niet slechts voor het oog, dat zich anders in de uitgestrektheid der zee verliezen zou, een aangenaam rustpunt, maar schijnt daar, als een vast bolwerk, de verzekering te geven, dat de Oceaan geen vat op dit welvarend land heeft. - Aan mijne linkerhand, in eene noordoostelijke rigting, doen zich, op een' afstand van omtrent 4 uren, tusschen een mastbosch van schepen, de hooge huizen en torens eener wereldstad zien. Het is New-York, eertijds Nieuw-Amsterdam geheeten, welke naam haar reeds vóór anderhalve eeuw ontnomen is, maar dien zij thans, om hare welvaart en uitgestrekten handel, op nieuw dragen kan. Meer noordwaarts vertoonen zich de hooge en blaauwachtige bergen, welke aan de oevers staan der Noord-rivier, die men, aan het einde der baai, langs New-York ziet stroomen. Naderbij aan mijne linkerzijde ligt, op eene schilderachtige wijze, weder een gedeelte van New-Jersey, met de dorpen Paulshook en Hoboken, hetwelk, door een breed water van Staten-eiland gescheiden, achter hetzelve rondloopt, en van hier den westelijken oever der Noord-rivier uitmaakt.
Ziet daar de flaauwe omtrekken van het Panorama der baai van New-York, hetwelk van Staten-eiland in al deszelfs bekoorlijkheden te zien is, in eene zomermaand, wanneer, bij kalm weder, de dampkring van 40 graden Noorderbreedte alle voorwerpen in eene zachte azuurkleur hult!
Dit belangrijk gezigt wordt verlevendigd en vervrolijkt door de onophoudelijke beweging der vaartuigen van allerlei grootte en gedaante. Talrijke schepen komen, dikwijls, als de wind eerst tegen geweest is, tot geheele eskaders aangegroeid, van alle hoeken der aarde deze baai binnenzeilen. Aan alle kanten ziet men den rook der stoombooten oprijzen, welke in onderscheidene rigtingen dezen omtrek doorkruisen, en waarvan sommige (safety-barges) als drijvende paleizen

{==290==} {>>pagina-aanduiding<<}
van twee à drie verdiepingen het water versieren. Een gedurig gewemel van visscherschuiten en loodsbooten (pilots-boats) wisselt de meer statige vaart van grootere schepen af. De loodsbooten inzonderheid schijnen hier te willen aantoonen, dat zij den overgang uitmaken van stoom- tot zeilvaartuigen, door groote schepen in het rond te varen, bij eene kleine koelte nog een' snellen voortgang te behouden, en tegen wind en stroom op te loopen. Niet het minste getal der vaartuigen, welke deze baai doorklieven, zijn de barken en schooners, die van de naburige zeekusten en uit omliggende kleine waters komen met onderscheidene voortbrengselen des lands, niet slechts om de inwoners der stad New-York, die in weinige jaren tot een getal van 170,000 opgeklommen zijn, van het noodige te voorzien, maar meer nog om aan de grootere schepen ladingen te geven tot uitvoer.
Men kan geene betere plaats uitgedacht hebben, om den vreemdeling quarantaine te doen houden, dan Staten-eiland: want het geeft een zeer gunstig denkbeeld van de Vereenigde Staten; en dewijl de eerste indruk, welken wij, bij de aankomst, van een land ontvangen, zoo veel afdoet, om ons voor hetzelve te winnen of afkeer in te boezemen, zoo heest het zeker invloed gehad op alles, wat ik daarna gezien heb.
Dit eiland, waaraan men de gunst bewezen heeft, om het deszelfs oorspronkelijken Hollandschen naam te laten behouden, is 7 uren lang en 3 uren breed, en geheel bergachtig, waardoor het afwisselende gezigten oplevert. Het maakt een eigen distrikt (country) uit met omtrent 7000 inwoners, en behoort tot de provincie (state) New-York. Ik liet mij den volgenden dag met mijne medereizigers in een' wagen het grootste gedeelte van het eiland rondrijden, en zag menig schoon landelijk tafereel. Het bestaat meest uit kleine tuinen met hooilanden en maïsvelden, welke echter in de nabijheid, door de droogte, er niet zeer gunstig uitzagen; nu en dan deed zich een welgelegen landhuis op, voornamelijk aan de waterzijde, regt over New-Jersey. De bewoners van Staten-eiland zijn, voor het grootste gedeelte, afstammelingen der Nederlanders; maar dat er nog in vele huisgezinnen Hollandsch gesproken wordt, wist ik toen niet; zulks vernam ik eerst naderhand van twee bewoners dezes eilands, vader en zoon, boskerken genaamd, welke ik ergens elders ontmoetede, en die beiden redelijk wel onze taal spraken.

{==291==} {>>pagina-aanduiding<<}

Het dorp Richmond, hetwelk aan de baai ligt, en de hoofdplaats van het distrikt is, neemt zeer toe in welvaart, omdat hier de quarantaineplaats is der vaartuigen, welke uit de Westindiën of het zuiden van Amerika komen. Verscheidene ruime herbergen dragen, door derzelver goede bouworde en bevallige ligging, veel bij, om dit dorp te verfraaijen. Dezelve worden in den zomertijd zeer druk bezocht, zoo wel door de genen, die verpligt zijn er te wezen wegens de quarantaine, als door hen, die zulks vrijwillig doen, om, uit de benaauwde stad, hier een buitenluchtje te scheppen; welke laatsten, vooral tegen den avond, in menigte, door eene geregelde stoombootvaart, alhier worden aangebragt. Onder de gebouwen zijn er twee, welke de opmerkzaamheid tot zich trekken: het eene is het groote landshospitaal voor de Marine, hetwelk op een' kleinen afstand van het dorp, aan de waterzijde, staat; het andere de nieuwe en smaakvolle kerk der Nederduitsche Hervormde gemeente, in welke men des zondags, in de Engelsche taal, over den Heidelbergschen Catechismus preekt, de Formulieren van Eenigheid leest naar den smaak van den Schrijver van het Adres aan alle mijne Hervormde Geloofsgenooten, en in welke eene afwijking van de gevoelens onzer Dordsche vaderen met excommunicatie gestraft wordt (*).
Hoewel Richmond slechts een dorp is, vindt men er echter eene welvoorziene markt. Wij, wij passagiers namelijk, gingen er met den Kapitein henen, die versch vleesch voor zijne equipagie moest koopen, en bij die gelegenheid weder in het breede uitweidde over den lof van Columbia van het Noorden. ‘Kijk hier!’ zeide hij, ‘welke groote oesters! dat zijn Amerikaansche, en die kosten maar een bagatel,’ - ‘Dat heet ik ossenvleesch! Waar in de wereld vindt men dat beter, en voor dien prijs?’ - ‘Hebt gij ooit mooijer spek gezien, dan dit? Gij zoudt hier een half varken kunnen koopen voor hetgeen, waarmede men ergens elders geen ham kan krijgen!’

{==292==} {>>pagina-aanduiding<<}

Des avonds was ik getuige van een' zonderlingen twist, welke mij, zoo daar nog iets aan ontbrak, geheel zou overtuigd hebben, dat ik in Noord-Amerika was. Bij eene lange en aangename schemering, welke men niet in de Westindiën, maar wel in een Noordelijk land heeft, zat ik onder de galerij of zonnetent van het Hotel met onzen Kapitein, een groot en robust man, die ons verhaalde, dat wij morgen zijne vrouw en dochter zien zouden, toen er een dito man als onze Kapitein, maar met een nog rooder gezigt en iets ouder van jaren, bij ons kwam zitten, en zich in een gesprek met onzen Kapitein, die, zoo als het scheen, een vriend van hem was, inliet. Van koetjes en kalfjes kwam het op den tegenwoordigen bloeijenden staat van Noord-Amerika. Nu beweerde elk, dat zijne provincie het meest had bijgedragen tot de onafhankelijkheid en welvaart van het geheele land. Zij werden al spoedig te driftig om te blijven zitten; het gold het Vaderland; zij stonden op, en sloegen met hunne stevige vuisten op de leuning der galerij, omdat de een den anderen geen gelijk wilde geven. Het gesprek werd intusschen belangrijk: met toenemende drift, en onder het hoogrood worden hunner aangezigten, hielden zij beiden de eer hunner provincie op. Onze Kapitein sprak van de verdiensten en heldendaden der New-Yorkers; terwijl de ander den lof der Nieuw-Engelanders (inwoners van den staat Massachusett) hemelhoog verhief, en beweerde, dat de bedrijven van dezen, zoo wel in den revolutieöorlog, als in den laatsten strijd tegen Engeland, zonder voorbeeld waren. Reeds bij den aanvang van den twist had zich een magere klerk van het Customhouse in het gesprek willen mengen; doch zijne zwakke stem werd niet eens opgemerkt; hij stond ongeduldig te wachten op eene geschikte gelegenheid om er tusschen te komen; eindelijk kwam er een
oogenblik, waarin de strijdenden zich bedenken moesten; hiervan maakte de magere klerk terstond gebruik, om te zeggen, hoe het met de zaak gelegen was, hetwelk hem zoo goed afging, dat de twistenden hem aanzagen en een weinig bedaarder werden. Hij verhaalde hun daarop, hoe eens de staat van New-York de Republiek uit de grootste verlegenheid geholpen en eene aanzienlijke somme gelds gegeven had; en dit was geen praatje, neen! hij noemde dag en datum, man en paard, daalders en centen. Tegen zulke daadzaken, en met zoo veel naauwkeurigheids voorgesteld, konden de partijen niets inbrengen; zij zwegen beiden

{==293==} {>>pagina-aanduiding<<}
stil, terwijl hunne aangezigten merkelijk begonnen op te bleeken. De vreemde man, die ook te dik was om lang kwaad te blijven, zeide een aardigheidje, dat ik niet verstond, en ging lagchende heen. - Ten hoogste verblijd over den vredigen afloop van dit voorval, zeide ik tot mijn' Kapitein, dat dit een warm gesprek geweest was, maar, tot mijne blijdschap, was geëindigd zoo als het behoorde. ‘Ja,’ antwoordde hij, ‘die Kapitein n... is een beste kerel, een der dappersten uit geheel Amerika, maar verschrikkelijk eigenzinnig: het is die zelfde Kapitein n. uit Boston, van wien gij wel zult gehoord hebben, dat hij, in den laatsten oorlog, met zijne gewapende schooner, in spijt van de gansche kanaalvloot, voor de Engelsche havens kwam en papieren aan land zond, waarin hij verklaarde, Engeland, Schotland en Ierland in staat van blokkade te stellen.’
Twee zaken ondervond ik op den eersten dag van mijn verblijf op Staten-eiland, van welke de eene mij voor, de andere tegen de Amerikanen innam. Ik had op die plaats, waar, zoo als men weet, tot de Keizer van Rusland toe, verpligt is zelf te gaan, mijn' groenen bril en goud uurwerk laten liggen, en, toen ik, een uur daarna, mijne achteloosheid gewaar werd, vond ik dezelve niet meer; ik hield ze reeds voor verloren, denkende aan de vele vreemdelingen, die in de herberg waren, toen de kok van het huis, die het verlorene gevonden had, hetzelve mij, uit eigene beweging, ter hand stelde. - Des nachts werd een mijner Columbiaansche medereizigers ziek, ik geloof haast aan de gevolgen van dat boter- en brood-ontbijt van des morgens. Wij deden alle moeite, om een' der bedienden te bewegen op te staan, licht op te steken en thee te zetten; eerst een uur daarna verrigtte een hunner, doch al brommende, dit werk. Ik moet eveuwel tot verschooning dezer menschen inbrengen, dat zij den ganschen langen dag druk bezig zijn; dat de passagiers nooit langer dan twee dagen hier blijven, en dat de hoop op fooitjes hier niet bestaat. Op de verdere reis door dit land, vooral als ik alleen ronddwaalde, kwam mij dit voorval dikwijls in de gedachte, en was eene reden te meer, om mij af te schrikken van ziek te worden.
Volgens de belofte van den Kapitein, zagen wij den volgenden dag zijne vrouw en dochter. Hij haalde dezelve, op zijn zondags gekleed, aan de stoomboot af, en stapte met haar gearmd ons voorbij, zonder ons te groeten of zelfs aan

{==294==} {>>pagina-aanduiding<<}
te zien, om te toonen, dat hij iemand was, die van manieren wist. Wij maakten lange gezigten tegen elkander op het zien van zoo veel deftigheids, en besloten dadelijk onze opwachting bij de aangekomenen te gaan maken. Ik trok aan het hoofd mijner medepassagiers op, om dezelve te complimenteren, en zag nu een paar Dames, die meer naar de vrouw en dochter van den Gouverneur des staats, dan die van een' schipper geleken; hare zwarte zijden kleedjes waren gemaakt naar de mode met lange lijven, waaraan het corchet den behoorlijken vorm gegeven had; over de schouders hing een gouden ketting, waaraan een dito horologie gehecht was; op den sierlijken hoed wapperden, ook bij stil weder, verscheidene veren, en, opdat de zon de fijne tint van het aangezigt niet beschadigen zou, was er aan den hoed een gordijntje of voile vastgemaakt, en zoo voort, het eene conform het andere. Zij waren, gelijk alle Amerikaansche Dames, zeer vriendelijk en spraakzaam: wij konden geen A zeggen, of zij zeiden B. Terwijl zij hare réticules openden en het borduurwerk voor den dag haalden, spraken zij over de zeereis en over de buitengewone hitte, welke er in de stad New-York heerschte, waar de thermometer van fahrenheit tot 98, ja tot 100 graden rees, en dagelijks eenige menschen op de straat door de hitte plotseling dood nedervielen. Ik zeide, dat ook ik de hitte hier ondragelijk vond, en dat men in de Wettindiën zoo veel hinder van de warmte niet heeft; hetgeen dan ook waar is, omdat men daar kortere dagen en meerdere beweging in de lucht heeft, en ook omdat het ligchaam in een' staat van meerdere uitwaseming is, en huizen, kleederen, leefwijs enz. meer daarnaar ingerigt zijn. - Bij die gelegenheid vernam ik ook, dat moeder en dochter leden van de Engelsche Presbyteriaansche kerk waren, maar dat de vader tot alle kerken behoorde, hetgeen mij
voorkwam toch beter te wezen, dan tot niet ééne.
Na dit bezoek waren wij allen even zeer verwonderd, niet over de beschaafdheid en goede manieren dezer menschen, (want zulks versiert elken stand, ook den geringsten) maar over de groote kleederpracht, welke deze Dames vertoonden. Ik verwonderde mij echter hierover minder, toen ik eenige maanden in Noord-Amerika geweest was, en overal, onder alle standen, eene groote kleederpracht ontdekte, zelfs op kleine dorpen, waar de boerendienstmeid, na de koeijen gemolken te hebben, in een' zwart zijden japon naar de kerk

{==295==} {>>pagina-aanduiding<<}
gaat. Ik was toen, bij nadenken, om vele redenen verpligt, zulks te prijzen en aan te merken als iets, dat de welvaart des lands zeer bevordert. Dit zullen misschien vele Lezers vreemd vinden, vooral zij, die het met ontevredenheid ook aan eene nieuwe kleederdragt bemerken, dat een ander geslácht hen terugdringt, en gelooven, dat Nederland in gevaar is, nu de vrouwen uit den burgerstand de zoo onbevallige neepjesmutsen afzetten. Doch men moet niet vergeten, dat ik hier spreek van Noord-Amerika, alwaar men met handenarbeid veel gelds verdient, driemaal zoo veel als in Nederland, en waar de voortbrengselen des lands goedkooper zijn dan ergens in de wereld. Wanneer er nu geene andere behoefte was, dan aan de eerste noodwendigheden des levens, zoo was het natuurlijk gevolg dit, dat er minder arbeidzaamheid en meerdere ledigheid en zucht naar gemak bestaan zou, of dat de meerdere winst verteerd wierd op eene wijze, welke voor de zedelijkheid oneindig nadeeliger zou zijn. ‘Maar, men moest oppotten, rijk zoeken te worden, of het geld tot nuttige einden besteden.’ Als het met vrome wenschen te doen ware, zou men meer kunnen zeggen; maar, al werkte dit middel even sterk en even schuldeloos, de geringe volksklasse mist doorgaans het noodige overleg en doorzigt daartoe; zij zoekt, even als anderen, zonder er opzettelijk aan te denken, de ingeplante neiging, van het leven naar zijnen smaak te genieten, op te volgen; en een vruchtbaar en uitgestrekt land verbant alle bezorgdheid en vrees voor het toekomende.
De mensch, in zulke omstandigheden levende, heeft andere behoeften, dan die der noodzakelijkheid. Andere verlangens, dan die, welke hij gemakkelijk bevredigen kan, moeten hem besturen, zullen de prikkels sterk genoeg zijn, om hem op te wekken en in te spannen, en aan ziel en ligchaam lust en kracht te geven, om te arbeiden en te verbeteren.
Onder deze drijfveren tot werkzaamheid nu behoort de zucht om zich goed en sierlijk te kleeden. Het vleit de eigenliefde van den mensch; het maakt hem aangenamer in het oog van het andere geslacht; het opent hem den weg tot gezelligen omgang en andere hoogere behoeften, en biedt hem onderscheidene genoegens en gerijfelijkheden aan, welke hij, eens kennende, zoekt te behouden, er met gewilligheid voor arbeidt, en er zijne werkzaamheden voor verdubbelt, naar mate derzelver bezit hem moeijelijker wordt.

{==296==} {>>pagina-aanduiding<<}

Het ware daarom te wenschen, dat men deze drijfveer tot arbeidzaamheid en inspanning meer algemeen in de wereld kon aan den gang brengen, en dat men in landen, waar de weinige behoeften aanleiding tot traagheid en onverschilligheid geven, in den geest handelde eener publicatie van de regering der stad Port-au-Prince, op St. Domingo, waarbij bepaald werd, dat elk, die binnen de stad kwam, schoenen aan zijne voeten moest hebben, ten einde het volk te noodzaken, ten minste zoo veel te werken, dat het schoenen konde koopen.
Het ware te wenschen, dat men dezen prikkel kon laten werken in Columbia en in andere deelen der nieuwe Wereld; zij zouden eene halve eeuw vroeger bebouwd, beschaafd en bloeijend wezen. Nu weet de vrije bewoner dezer heerlijke landen niet, waarvoor hij arbeiden zal: de bananen geven hem, zonder eenige moeite, eene overvloedige en smakelijke spijze; de altijd groene boom biedt hem genoegzame schaduw aan; zijne hut beveiligt hem voor den regen en de gure nachtlucht. Dan zou hij den dankbaren grond bebouwen en deszelfs voortbrengselen ter markt zenden. Nu bieden ijverige Europeërs de vruchten hunner kunst en vlijt den bewoneren dier landen te vergeefs aan; deze hebben dezelve niet noodig, of althans zij hechten er niet zoo veel waarde aan, dat zij er voor arbeiden zouden. Dan zoude er eene bron van welvaart geopend worden voor de fabrijken in Europa, en handqel en zeevaart zouden eene levendigheid verkrijgen, gelijk aan die van Noord-Amerika. Nu vinden vreemdelingen alsnog een ongunstig toevlugtsoord in landen, waar men hunne hulp niet behoeft, waar de Europeërs, die aan meerdere behoeften gewoon zijn, niet gelijk de inboorlingen kunnen leven, en waar zij geene orde, geene veiligheid, geene handhaving der wetten ontdekken, niets geregeld vinden, om de vruchten van hunnen arbeid te slijten, en wederkeerig zich van het noodige te voorzien. Dan zou de overvloed van Europa's ijverige bevolking met blijdschap ontvangen worden, en eene werkplaats vinden in de altijddurende Lente op den rug der Andes, zoo de Zomer, welke aan den voet van dat gebergte heerscht, den arbeid te zeer bezwaarde.
Doch dit is tot daaraan toe. Al dit gunstige, echter, zal zich verwezenlijken nog vóór deze eeuw ten einde is; en deze hoop is het eenigste voordeel, hetwelk de omwenteling in Zuid-Amerika voor het tegenwoordige, zoo wel aan dit

{==297==} {>>pagina-aanduiding<<}
groot gedeelte der wereld zelve, als aan Europa, geschonken heeft.
Op den derdendag van ons verblijf op het Stateneiland kwam de Doctor, zag ons scherp in het gezigt, zoo als- de Heeren van de kunst altijd gewoon zijn een mensch aan te kijken, en bemerkte wel, dat wij de gele koorts, waarmede men, gelijk deskundigen weten, geene zes weken lang over de straat kan loopen, niet onder de leden hadden. Hij ontsloeg ons toen van de quarantaine, en gaf ons verlof om te gaan, waarheen wij wilden.




Dichtregelen, uitgesproken in het departement Wormerveer der Maatschappij: tot nut van 't algemeen, bij gelegenheid der 43ste verjaring dier Maatschappij, dec. 1827, door A. Hoexum van Dijk.


Hoe vol is mij 't gemoed! 
Hoe jaagt mij 't vuur door 't hart! hoe schokt mij 't bruisend bloed! 
Wat gloed doorstroomt mij de ad'ren! 
Wat heilige aandrift spoort mijn schreên, 
En doet, vermetel, mij het spreekgestoelte nad'ren, 
En zweept me als voor zich heen?... 
 
Maar, ach mijn zielloos lied 
Sleept kruipend langs den grond, en volgt den ad'laar niet, 
En laat zijn vlerken dalen! 
Vergeefs de vlugt beproefd, 
Bij 't weig'rig speeltuig en de ontstemde snaar getoesd; 
Vergeefs de verw gezocht, om 't voorwerp af te malen! 
 
Maar, neen! waar liefde woont, 
Waar, één van ziel en zin, het heil der menschheid troont, 
Waar uit vereende kracht het grootsch gebouw moet stijgen, 
Dáár wordt ons de arbeid ligt, 
Dáár mag alleen belangzucht zwijgen, 
Dáár is het willen schoon, dáár is het werken pligt! 
 
Wat woeste wildernis, met nachtlijk zwart bedekt, 
Wat ijslijk treurtooneel, met moord en bloed bevlekt, 
Wat ak'lig krijgsrumoer vertoont zich aan mijn zinnen? 
Wat Helspook waart hier rond, en sluipt de tempels binnen, 

{==298==} {>>pagina-aanduiding<<}

En vest zich, dol van waan, op den gewijden troon, 
En steekt, vol overmoed, de Godheid naar de kroon? 
Een aantal monsters, uit den afgrond losgebroken, 
Spuwt gif en zwadder rond, in razernij ontstoken, 
Hecht aan den troon zich vast, heult met het Bijgeloof, 
Verguist, vertrapt en schendt, voor regt en rede doof; 
De Heerschzucht zwaait het zwaard, ter regterhand gezeten, 
En slaat heel de aarde in 't juk, en boeit het vrij geweten; 
Gevloekte Huich'larij, die met al 't heil'ge spot, 
Ontrukt, vol euvelmoed, de teugels aan haar' God, 
Spreekt zalig en verdoemt, en wil het pleit beslechten 
Van Hem, die van zijn' troon de wereld eens zal regten. 
 
Nu ijlt de Domheid aan, in 't vrome boetgewaad, 
En kust, met slaafschen zin, de roede, die haar slaat; 
De Vorst, op d'enklen wenk gediend van slaaf en ed'len, 
Kruipt jammerlijk in 't stof, durft om zijn regten bed'len! 
 
Hier is het rijk der Hel; hier kent men wet noch regt, 
Waar steeds het driest geweld den minsten twist beslecht; 
De regten van den mensch zijn van heel de aard' verbannen; 
De wereld is verdeeld in slaven en tirannen, 
Waarvan zich de eene helft in vuige driften baadt, 
Terwijl zij de and're, als 't beest, in 't knellend zeeltuig slaat. 
 
Thans gaat de kruisvaan op; - men hoort de strijdleus schallen; 
De volken snellen aan, bij honderdduizendtallen; 
Men strijdt, verderft, verwoest; men plundert, moordt en woedt, 
En plengt, in naam van God, een zee van menschenbloed. 
Zóó barst een onweêr los uit zaamgepakte wolken, 
En schiet zijn bliksems uit, ontlast zijn sulferkolken, 
En spreidt verderf en dood, verwoest en veld en vrucht, 
En dondert angst en schrik al rat'lend door de lucht; 
Maar heeft het uitgewoed, en tintelt weêr de hemel, 
Dan gaat de juichtoon op, bij 't woelig vreugdgewemel; 
Natuur haalt vrijer aâm, schept nieuwe levenskracht, 
En deelt haar' invloed meê aan 't menschelijk geslacht; 
Zij schijnt voor 't eerst bezield met gloed en vuur en leven, 
En spant haar krachten in, om dubb'len oogst te geven, 
En wischt de sporen uit van dood, verderf en vlam, 
En geeft met woeker weêr, wat haar geweld ons nam. 
 
Zóó is in 't rottend zaad de rijke kiem besloten, - 
Zóó uit barbaarschheid eens beschaving voortgesproten. 

{==299==} {>>pagina-aanduiding<<}

De burger, rondgesleurd als 't redelooze vee, 
Onvatbaar voor de vreugd, gevoelloos onder 't wee, 
Slechts uit zijn' slaap gewekt door 't knellen van de slagen, 
Voelt nu uit eigen kracht een eigen willen dagen, 
Herkent zichzelf en 't regt, dat hem de Godheid gaf, 
En schudt het slavenjuk van vrije schoud'ren af. 
De Ridder, opgevoed in 't rijk der herfenschimmen, 
Voelt door de werklijkheid de kracht der rede klimmen. 
In 't Oosten daagt het licht van kunst en wetenschap; 
De lust tot onderzoek stijgt hooger trap bij trap; 
De Waarheid steekt het hoofd kloekmoedig naar den hoogen, 
En dreigt en schokt den troon van Bijgeloof en Logen, 
Die, door 't Hervormingslicht in hellen gloed gezet, 
In d' afgrond nederploft en in zijn' val verplet. 
 
Nu gaat de rijke bron van orde en kunstvlijt open; 
Nu zal 't gemeen belang de banden vaster knoopen 
Der leden van den staat, herstellen 't evenwigt 
Der regten van den Vorst en van der burg'ren pligt. 
De handel, 't merg des staats, doet welvaart welig tieren, 
En schraagt met stevig sap de vochten en de spieren, 
En sterkt den geest des volks, door 't prikkelen des moeds, 
En spelt van 't ruw geheel iets zed'lijk groots en goeds. 
 
Nu ontkiemen deugd bij deugden 
op den welbereiden grond; 
Nu zijn Vorst en volk vereenigd 
in hetzelfde vreêverbond. 
't Raderwerk der geestbeschaving, 
door verlichting eens gespoord, 
Drijft zichzelven, snel en sneller, 
met een rust'loos ijv'ren, voort. 
In de schaduw van de wetten, 
steeds gehandhaafd door het regt, 
Klett'ren wapentuig noch zwaarden, 
waar de rede 't pleit beslecht. 
Nijverheid en rust en orde 
stemmen 't hart tot betr'en zin; 
Eendragt snoert de zielen zamen 
tot de reinste broedermin. 
Nederland, het erf der vad'ren, 
Nederland, der oud'ren vreugd, 

{==300==} {>>pagina-aanduiding<<}

Wordt de zetel van de vrijheid, 
is de kweekhof van de deugd. 
Nederland, de school der wijzen, 
reikt der wijsheid 't eerst den staf. 
Nederland schenkt Koster 't leven, 
die der Drukkunst 't aanzijn gaf. 
Breng uwe offers hier, Europe! 
't licht brak in het Oosten aan, 
Maar, in Nederland vereeuwigd, 
zal het nooit meer ondergaan! 
 
Neen! 't zal niet ondergaan, 't zal tanen meer noch zinken; 
Het schiet op Nederland zijn' eersten, zuiv'ren gloor; 
Het straalt op Vondel's pad; ik zie bij Hooft het blinken; 
't Daalt bij geslachten af, en d'achttiend' eeuwkring door. 
Zóó zendt, te juister tijd, de Nijl zijn zwellend water, 
Met rijken oogst bevrucht, door heel zijn rijksgebied, 
En stuwt het statig voort, met ruischend stroomgeklater, 
Vallei en vlakten door, - maar 't naakt den heuvel niet. 
Neen! 't naakt den heuvel niet! - en als het oogstfeest nadert, 
De rijkbeladen haim zijn rijpende aren biedt, 
Dan staat hij kaal en naakt, heeft loover noch gebladert', 
In 't blak'ren van de zon, en brengt zijn schoven niet. 
De wijze ziet, vol vreugd, het juichend landvolk garen, 
En wijdt een' dankb'ren traan den Gever van al 't goed, 
Maar blijft, met treurend hart en vochtige oogen, staren 
Op 't rosgeroosterd veld en op den blaauwen vloed. 
 
Zóó zaagt gij 't Algemeen, o Nieuwenhuizen! aan, 
En voelt voor menschenmin het brandend hart u slaan. 
 
Neêrlands roem was lang gevestigd, 
Neêrlands vlag was lang vermaard; 
Neêrland blonk, in kracht en grootheid, 
als het eerste land der aard'; 
Neêrland gaf Europa wetten, 
dwong het Oost zijn cijnsen af; 
Neêrland zamelde in zijn schuren, 
wat de weelde schatten gaf; 
Bij verdraagzaamheid en vrijheid 
veil'ge toevlugt van heel de aard', 
Wrochten Neêrlands zeden wond'ren, 
waar 't verbaasd Europe op staart; 

{==301==} {>>pagina-aanduiding<<}

Welvaarts rijke zegeningen 
stroomden af door 't gansche land, 
Voedden grooten en geringen, 
drongen door tot elken stand. 
Maar beschaving en verlichting, 
maar vered'ling van 't gemoed 
Dalen niet tot mindr'e kringen, 
schoon de weelde er driften voedt; 
't Gif verspreidt zich door hunne ad'ren, 
't tegengif genaakt hun niet; 
Waar de togten toomloos hollen, 
voert de rede geen gebied. 
Zóó, geslingerd door de baren, 
dobbert, zonder roer, het schip; 
Speelbal van den wind en golven, 
barst het stuk op de eerste klip. 
Wie, wie hoedt het voor verderven, 
neemt zich 't kermend scheepsvolk aan, 
Zal de rijke lading redden 
uit den gapend' oceaan?... 
Heil ons! Nieuwenhuizen nadert, 
en, gespoord door menschenmin, 
Voert hij 't juichend door de baren, 
en de veil'ge haven in! 
 
Ja, 't is volbragt, het heerlijkst pogen! 
Juicht, feestgenooten, 't is volbragt! 
Wischt droog, wischt droog de schreijende oogen! 
Juicht, tijdgenoot en nageslacht! 
Heft aan, heft aan met blijde galmen! 
De lofzang klink' den tempel rond! 
Laat vrij den wierook opwaart walmen 
Van Nieuwenhuizen's heilverbond! 
 
De kruisvaan mogt den nevel kloven; 
Het licht brak in het Oosten aan; 
Het zal, door Koster's kunst, niet dooven; 
De zon zal nooit meer ondergaan. 
Maar ach! wat baten zonnestralen, 
Wat baten warmte, licht en gloed, 
Wanneer zij tot de plant niet dalen, 
Die door die stralen dient gevoed? 

{==302==} {>>pagina-aanduiding<<}

Ja, 't is volbragt, het heerlijkst pogen, 
Dat eeuwen droegen in haar' schoot! 
Het schittert in de schem'rende oogen 
Van vreemdeling en landgenoot! 
Geen monster kruipt weêr uit zijn krochten 
Geen vloek bedreigt het nageslacht; 
Wat zeven eeuwen arbeids wrochten, 
Dat is door hem - door hem volbragt! 
 
Nu zal de wijze niet meer zuchten 
Met treurend hart en vochtig oog, 
Maar, bij een' dubb'len oogst van vruchten, 
Al juichend opzien naar omhoog. 
Ziet, hoe de rede milde stroomen 
Van berg en heuvel nedergiet! 
Der driften zon bevrucht hun zoomen, 
Maar zij verzengt noch blakert niet. 
 
Gij, Nieuwenhuiz'! ontgont den akker 
En oogsttet d'eerstling van het graan; 
En wij, wij treden, kloek en wakker, 
Langs de aangewezene eerebaan. 
Heil ons! wij zijn die uitverkoren'! 
De zaaitijd keert met woeker weêr, 
Geen akker gaat voor ons verloren; 
Geen zaad valt op een steenrots neêr. 
 
Ja, 't is volbragt, nakomelingen! 
Het rijk der Duisternis stortte in; 
En gij, gij zult het Hallel zingen, 
Bij 't rein verbond der broedermin! 
U zal geen godsdienstkrijg beschamen. 
De stem van burgertwist verstom'! 
Zóó vloeit ons doel harmonisch zamen 
Met staatsbelang en Christendom. 





Iets over Korsika en Bonaparte's jeugd.

(Uit de Brieven van eenen Franschman over Korsika.)

Het getal der Korsen, die in de Geschiedenis eenig belang hebben verkregen, is niets minder dan gering; als daar zijn,

{==303==} {>>pagina-aanduiding<<}
een ampiero, ornano, gaffori, inzonderheid een paoli; de bekende boer van Cargese, die Korsika verliet, om te Parijs het mos te verkoopen, 't welk hij als geneesmiddel bekend maakte, en die als Graaf van commenes en Veldmaarschalk stierf; het onbekende dorp Alata, dat er zoo trotsch op is, de geboorteplaats van den bonaparte der Diplomatie, den Russischen Gezant in Frankrijk, te zijn: maar alle deze namen worden verdonkerd door dien van den beruchten Kors, die aan zijn vaderland bijna geene andere eer bewezen heeft, dan die van er geboren te zijn; en wanneer men ziet, met welk een' trots deze herinnering thans nog zijne medeburgers vervult, zoude men meenen, dat deze eer hun genoeg ware.
Vooreerst moet men weten, dat bijkans geheel Korsika met bonaparte vermaagschapt is. Geen burger zoo gering, geen schaapherder zoo arm, die den Exkeizer niet zijnen neef noemt, en, terwijl hij zijn kastanjebrood eet, niet met innig zelfbehagen vermeldt, wat er niet al uit hem had kunnen worden, indien hij zich slechts de moeite hadde willen geven, om aan het Hof te gaan, en zijnen doorluchtigen neef zijn door de zon verbrand aangezigt voor te stellen. Hij, die niet de eer heeft tot de Keizerlijke familie te behooren, troost zich daarmede, dat hij u vertelt, hoe er in zijn dorp tien en meer lieden zijn, die bonapartes zouden zijn geworden, indien hun de fortuin hadde willen dienen gelijk hem, en die nu, omdat zij niets beters kunnen doen, het land bebouwen. E stato felice, zeide een schaapherder tot mij, toen hij van den grooten man sprak, en ik begreep, wat hij zeggen wilde: ‘Geluk, dit alleen had geheel andere lieden dan hem ontbroken.’
Hoe belagchelijk ook deze inbeelding den vreemdeling moge toeschijnen, is zij echter niet geheel zonder grond. Dezelfde eerzucht, die den geitenhoeder van Bastelica, sampiero, aan het Hof van hendrik II, den mosverkooper van Cargese aan het Hof van lodewijk XVI, en den kweekeling van Brienne op den troon van Frankrijk bragt, woelt nog in hoofden, die van zoo vele schitterende voorbeelden duizelen. Ieder zoude zich hier gaarne verheffen, in spijt van het gevaar, om des te dieper te vallen; en niets moet zoo pijnlijk zijn, als deze levendige verbeeldingskracht, deze ingebeelde eerzucht, die zich in een armoedig land zonder doel en zonder gevolg verteert. Korsika heeft geenen handel, en

{==304==} {>>pagina-aanduiding<<}
het gebrek aan kapitalen is misschien niet alleen daarvan de reden; de Korsen zijn, als 't ware, eene natie van Edellieden, die zich niet tot den handel vernederen, maar liever in armoede leven wil, dan zich door denzelven verrijken.
Ik bezocht te Ajaccio de kamer, in welke napoleon geboren werd; ik bezigtigde, met de levendigste belangstelling, het kleine, met boomen beplante plein voor het huis, waar hij zijne krijgsoefeningen als kind begon, en zijn lievelingsspeeltuig, het kleine ijzeren kanon, 't welk misschien het krijgszuchtig instinkt bij hem opwekte, en ons voor Toulon den diepdenkenden Artillerist, bij Arcole den grooten Veldheer doet ontdekken. In dat gevoel van ernstige aandoening, 't welk zich aan de jeugdige herinneringen wegens een buitengewoon mensch verbindt, wandelde ik inzonderheid in den tuin der familie bonaparte rond; ik plaatste mij in eene grot, welke twee verbazend groote, tegen elkander staande rotsen vormen, waar de jonge scholier, met zijnen euclides in de hand, misschien reeds aan geheel iets anders dan zijne vreedzame studiën dacht. Allen, die hem kenden, (en hier is geen grijsaard, die zich niet even levendig aan hem herinnert, als hadde hij hem gisteren gezien) zeggen eenparig, dat hij somber, stil, trotsch geweest is, zich slechts onder anderen gemengd had, om hen te gebieden, en zich liever van hen verwijderde, dan hun gehoorzaamde. Voorts bezat hij eene levendige, stoute bevatting, una testa sovrana, gelijk men hier zegt; een hoofd, geschapen om te heerschen, zoo als een vleijer dit ten tijde van het Keizerrijk zou vertaald hebben.
Boven de stad, op eene der hoogten, die haar omringen, bevinden zich de puinhoopen van een klein fort, fortino genaamd. ‘Indien ik slechts een inkomen had van vierduizend livres,’ zeide bonaparte tot den persoon, die mij dit verhaalde, ‘dan wist ik wel, wat ik deed.’ - ‘En wat deedt gij dan?’ - ‘Ik liet mij daarboven een huis bouwen.’ - ‘En waarom? De plaats is immers woest.’ - ‘Ja, maar ik zou de gansche stad bestrijken.’ - Is niet de geheele man in deze weinige woorden geschilderd?

Voorbeeld van buitengewone vaardigheid in het rekenen, in twee kinderen.

George noakes, uit behoeftige ouders in Engeland geboren, bijkans zes jaren oud, en geenerlei opleiding ontvan-
{==305==} {>>pagina-aanduiding<<}
gen hebbende, heeft onlangs, in het openbaar, proeven van zijne bekwaamheid in het rekenen afgelegd. Ziehier een voorbeeld van een door hem opgelost vraagstuk, en zijne opgave van de onderscheidene middelen, langs welke men tot dezelfde oplossing kan geraken: Hoeveel maken 32,000 maal 7½ stuivers (pence)? Na, verloop van slechts ééne minuut, antwoordde het kind: ‘1000 pond sterl.;’ en daarop ondervraagd zijnde nopens de wijze, waarop hij dit zoo vaardig wist uit te rekenen, zeide hij: ‘32,000 stuivers maken 133 pond st. 6 schell. 8 d.; 7½ maal 100 pond st. maken 750 pond st.; 7½ maal 33 pond st. 6 sch. 8 d. maken 250 pond st.; en 750 pond en 250 pond maken 1000 pond st.’ Daarop liet hij volgen: ‘Ik kan diezelfde som op tien of twaalf onderscheidene wijzen uitrekenen;’ en hij scheen bijzonder in zijn' schik, dat men hem de verklaring vroeg van zoo vele onderscheidene wijzen, om tot dezelfde oplossing te geraken. Hij gaf dan achtervolgens, en zonder een oogenblik te aarzelen, die twaalf onderscheidene wijzen op. Men heeft drie van dezelve opgeteekend. Tweede wijze: 32,000 oordjes (farthings) maken 33 pond st. 6 sch. 8 d., en 30 maal 33 pond st. 6 sch. 8 d. maken 1000 pond st. Derde wijze: 30 maal 32,000 oordjes maken 960,000 oordjes, en een pond st. heeft 960 oordjes; dus maken 960,000 oordjes 1000 pond st. Vierde wijze: 32,000 maal 7½ stuivers maken 240,000 stuivers, en 240 stuivers maken een pond st.; 240,000 stuivers maken 1000 pond st.
Voorts loste hetzelfde kind, met dezelfde vaardigheid, onder anderen nog het volgende vraagstuk voor de vuist op. Hem werd opgegeven de som van 99 pond st. 19 sch. 11¾ d. met zichzelve te vermenigvuldigen. Hij zeide, dat, wanneer men 100 met 100 vermenigvuldigde, en men van het product 99 oordjes aftrok, de uitkomst zou zijn 9,999 pond st. 17 sch. 11¾ d. Men deed hem opmerken, dat bij anderen, die zich met hetzelfde vraagstuk hadden bezig gehouden, de uitkomst eene eenigzins verschillende som had opgeleverd, namelijk 9,999 pond st. 15 sch. 10 d. ‘Ja,’ zeide hij, ‘dat maakt een verschil van 100 oordjes uit; maar die berekening is niet naauwkeurig.’
Het is bij dit kind vooral opmerkelijk, dat, wanneer het bezig is met het oplossen der opgegevene vraagstukken, zijne aandacht niet afgetrokken wordt van de voorwerpen, die het omringen, noch van de gesprekken, die in deszelfs tegenwoordigheid gevoerd worden; men zou zelfs, integendeel,

{==306==} {>>pagina-aanduiding<<}
schier gelooven, dat het zijne berekeningen met des te meerder gemak verrigt, hoe meer schijnbare afleiding het heeft.
Men heeft van zijnen vader vernomen, dat het nu bijna een jaar geleden is, sinds het de eerste blijken gaf van de zeldzame gave, die het bezit, en dat zijne ouders het eerst zijne vaardigheid in de rekenkunde opmerkten, bij gelegenheid, dat hij hun eens vol blijdschap verhaalde, dat hij tot duizend, en, kort daarna, dat hij tot een millioen konde tellen. Toen hij naauwelijks vijf jaren oud was, werd hij somtijds door zijne moeder met de eene of andere huishoudelijke boodschap belast, waarbij het rekenen te pas kwam, en men merkte op, dat hij, bij die gelegenheden, zich nooit in het rekenen vergiste, terwijl hij dikwijls misslagen van dien aard bij zijne moeder opmerkte.
Ziedaar alles, wat men heeft kunnen vernemen nopens de wijze, waarop deze buitengewone gave zich bij hem ontwikkelde; eene gave, welke hem, reeds in zulk een' teederen leeftijd, in staat stelt, om rekenkundige vraagstukken voor niets te achten, die, om derzelver moeijelijkheid, somwijlen mannen van rijpen leeftijd, en eerst door langdurige oefening in hun vak bekwaam geworden, verlegen doen staan.
Wat zijn' persoon betreft, hij is voor zijne jaren klein van gestalte, en schijnt van een teeder ligchaamsgestel te zijn. Hij heeft een buigzaam karakter en zeer sprekende gelaatstrekken; zijne manieren verraden veel vlugheid van geest. Men heeft opgemerkt, dat, wanneer zijn geest het meest gespannen is, hij den schijn heeft zich te vermaken, en de kamer op en neder gaat, terwijl hij zijne aandacht op een of ander voorwerp gevestigd houdt, dat geschikt is, om een kind van dien leeftijd belang in te boezemen. Het zal misschien niet overtollig zijn, hierbij te voegen, dat hij eene goede gezondheid geniet, zeer levendig van geest is, en meer slaaps noodig heeft, dan de meeste kinderen van die jaren.
Er leeft, in Amerika, een ander kind, 't welk niet minder buitengewoon is; het is de zoon van den Regter clayton, te Athene, in de Vereenigde Staten. Dit kind, tien of elf jaren oud, brengt een opgegeven getal mijlen tot duimen, jaren tot sekonden enz., en maakt deze berekeningen uit het hoofd, en even schielijk, als een geoefend rekenmeester zulks met de pen zoude doen. Onder andere vragen, die hem opgegeven werden, zijn de volgende, die hij met eene bijna ongeloofelijke vlugheid heeft opgelost. Hoe vele dui-
{==307==} {>>pagina-aanduiding<<}
men zijn er in 1,373,489 mijlen? Hoe vele malen wentelt een rad, hetwelk vijf voet zes duim middellijns heeft, om zijne as, wanneer het eene uitgestrektheid van 90 mijlen doorloopt? Welke is de quadraatwortel van 24,743,682? Het kind vermenigvuldigt, zonder moeite, verscheidene cijsers met een gelijk getal, alleen door de kracht van zijn geheugen; want hij gebruikt daartoe slechts de gewone middelen. Zijne berekeningen zijn volstrekt niet geheimzinnig; hij bedient zich niet van eenige verkorte wijze van rekenen, maar rekent geheel op de gewone wijze. Deze bekwaamheid heeft men bij hem ontdekt omtrent op zijn achtste jaar, en zij heeft zich sedert dien tijd meer en meer ontwikkeld.

Trekken van den geest des pausdoms in de negentiende eeuw.

De Heer aignan, lid der Fransche Akademie, meldt, in zijn uitmuntend werkje, de l'Etat des Protestans en France, Notes historiques, p. 129, het volgende: ‘Pius VII beklaagde zich, in 1805, te Weenen, ‘dat onroerende goederen uit de handen van Geestelijken in die van Protestantsche Vorsten waren overgegaan,’ en beweerde bij die gelegenheid, ‘dat ketters, volgens de wetten der Kerk, niet alleen geene geestelijke, maar geenerlei goederen konden bezitten, omdat de misdaad van ketterij moest gestraft worden met verbeurdverklaring van goederen.’ Hij voegde daarbij, ‘dat de Onderdanen van eenen ketterschen Vorst van alle pligten jegens hem ontslagen waren.’ - ‘'t Is waar,’ zeide hij eindelijk, ‘wij beleven zulke ellendige tijden, en die zoo diep vernederend zijn voor de Bruid van christus, [de Roomsche Kerk] dat het haar niet meer mogelijk is, zulke heilige grondstellingen uit te oefenen, noch zelfs raadzaam, die in het geheugen te roepen, en dat zij genoodzaakt is, hare billijke gestrengheid tegen de vijanden des geloofs op te schorten. Maar, zoo zij al haar Regt niet kan uitoefenen, om de voorstanders der ketterij van hun gebied te ontzetten, en hunne goederen verbeurd te verklaren, kan zij dan toch ooit gedoogen, dat men deze lieden met hare goederen verrijke? Welk een voorwerp van bespotting zou zij dan niet worden voor de ketters en voor de ongeloovigen zelve, die hare droefheid zouden bespotten, en zeg-
{==308==} {>>pagina-aanduiding<<}
gen, dat men het middel gevonden heeft, om haar verdraagzaam te maken!’
In een' anderen brief, in 1808, aan zijne Agenten in Polen, beweert dezelfde Paus, ‘dat geene huwelijken tusschen Onroomschen wettig zijn; dat deze slechts in Concubinaat kunnen leven; dat hunne kinderen, als bastaarden, hen niet mogen opvolgen; dat de Roomschen zelve slechts wettig getrouwd zijn, volgens de regelen van het Hof van Rome; maar dat dan ook hun huwelijk van kracht is, al hadden zij, voor het overige, alle de wetten van hun land overtreden.’
Ziet daar de gevoelens van den hooggeroemden pius VII en de geheime gedachten van het Hof van Rome ontmaskerd! Wacht u dan, Protestanten, voor de zoete lokstem der alleen zaligmakende Kerk! Zij is nog dezelfde als vóór derdehalve Eeuw, toen uwe brave Vaderen tot hare gewapende dienaren zeiden:

Fistula dulce canit, volucrem dum decipit auceps. 





Bijdrage ter kenschetsing der tegenwoordige Grieken.

Een Grieksch konvooischip, voorbij Smirna zeilende, zag een Fransch sregat in de haven, en meende, dat het een Turksch oorlogschip was. De bevelhebber van het Grieksche geeft terstond aan de kleine vaartuigen bevel, dat ruime sop te kiezen; maar de Stuurman eener Ipsariootsche bark, welke den vermeenden vijand zeer nabij was gekomen, strooit, in plaats van te gehoorzamen, buskruid op het dek, en zeilt voorwaarts. De Fransche Wachtofficier, die deze manoeuvre niet begrijpt, hijscht de neutrale vlag op, en roept hem toe, bij te te draaijen. Toen nu de Stuurman omtrent zijn voornemen ondervraagd werd, antwoordt hij: ‘Ik hield u voor Turken, en wilde u met mij in de lucht doen springen.’
Een Sulioot liet zich door de Turken gevangen nemen, en gaf zich uit voor notis bozzaris, (den bevelhebber van Missolunghi, in den winter van 1825 op 1826) om dezen tijd te laten, zich te redden, en een' geheimen nachtelijken aanval voor te bereiden. Aan de schrikkelijkste martelingen ter prooije, verraadt hij echter zijn geheim niet, en sterst, zonder hetzelve te openbaren; en de Turken ontdekten het bedrog niet, vóór dat zij onder de slagen van hem,

{==309==} {>>pagina-aanduiding<<}
dien zij den avond te voren meenden te hebben omgebragt, het leven lieten.
Bij den aanvang der Grieksche omwenteling op Morea greep eene Griekinne, met name constantia van gastuni, de onechte dochter van den in 1799 te Tripolitza gespietsten dapperen Klepht zacharias, de wapens voor haar vaderland, en deed, in mansgewaad, den veldtogt naar Epirus, in den zomer van 1822, mede. Pouqueville vermeldt, in zijne Histoire de la Régénération de la Grèce, haar en hare daden meermalen.




Iets over de Londensche dobbelhuizen.

Helhuizen kan men met regt de Dobbel- of Speelhuizen te Londen noemen, zoo wel van wege de ellenden, welke op allen, die dezelve bezoeken, loeren, als van de gevoellooze Duivels, die hen trachten te grijpen.
Er zijn te Londen meer dan vijfentwintig zulke Dobbelhuizen, die deels overdag, deels bij nacht, op bepaalde of ook onbepaalde uren, bank houden. In eenige derzelven wordt eene kas van 10,000 pond st. ten toon gespreid; in andere zijn naauwelijks 50 pond st. voorhanden. Hier kan men van 10 Eng. schellingen tot 200 pond st., elders op zijn hoogst 5 schellingen inzetten. Overal, echter, loeren Bedrog en Roof. Wordt de eene bank gesloten, dan zijn er altijd wezens bij de hand, die den vreemdeling naar een ander Dobbelhuis geleiden. Is een speler geheel uitgeplonderd, dan poogt men zich van hem te ontslaan; en gelukt dit niet met woorden, dan werpt men hem zonder omwegen ten huize uit, opdat niet het een of ander der aldaar aanwezige slagtoffers door zijne wanhoop de oogen openga.
De onkosten in deze huizen moeten zeer groot zijn. De grootere schenken thee, koffij, wijn, avondeten om niet; de kleinere geven thee, likeuren en beschuit ten beste. Alles doet zich prachtig voor. In een der grootste dier huizen begroot men de wekelijksche uitgaven op ongeveer 1000 pond st. Zelfs de kleinste moeten van 40 tot 80 pond st. opofferen. Als daar zijn, behalve huur en spijs en drank, hoofdopzieners, croupiers, oppassers, deurwachters, lieden, welke op de Policie letten, en derzelver komst in tijds verraden, geschenken aan de Policie zelve, tot beveiliging van hun be-
{==310==} {>>pagina-aanduiding<<}
staan, naardien tegenwoordig de overtuigde bankhouder met den arbeid in den tredmolen wordt gestraft. Sommige banken hebben éénen eigenaar; bij andere zijn verscheidene belanghebbenden. Alle de bij dezelve gebezigd wordende personen hebben gemeenlijk een vast inkomen; sommigen genieten een percent van de winst. Bij groote slagen, welke de bank ten deele valt, trekken de mindere bedienden een extra-profijtje.

De tegenwoordige sultan een goed scherpschutter.

In de Lettres sur le Bosphore, Paris 1822, leest men, dat de geliefkoosde uitspanning van den tegenwoordigen Sultan bestaat in het schijfschieten. Bij de zoetwaterbronnen staat eene kleine marmeren zuil op eenen heuvel, aan welke een struis-ei of eenig ander voorwerp wordt gehecht, naar hetwelk hij met de bus op een' aanmerkelijken afstand schiet, en slechts zelden mist. Op eene marmeren tafel daarnevens vindt men, in gouden letteren, de sterkste proeven zijner bekwaamheid gegraveerd. Ook in het rigten van het geschut, alsmede in de kunst, om met hetzelve het doel te treffen, is hij zeer bedreven; dikwijls begeeft hij zich incognito naar eene niet verre van het Serail opgerigte batterij van 12 stukken tot het gezegde einde.
Een Engelschman gaf den Sultan, op deszelfs verlangen, eene verklaring van de staatsinrigting zijns vaderlands. Toen hij hem ook omtrent de Oppositie naar vermogen had ingelicht, riep de Turksche Monarch verbaasd uit; ‘Waarom zendt uw Koning niet aan alle leden der Oppositie eene zijden koord?’




Letterlijke vertaling van de constitutionele hymne van Portugal.

Men weet, dat Don miguel aan het Portugesche krijgsvolk het aanheffen van den Constitutionelen lofzang heeft verboden, door zijnen broeder zelven, Keizer pedro, en vervaardigd en op muzijk gesteld. Het heeft ons mogen gebeuren, een echt exemplaar van dit historiestuk te zien, te Lissabon bij de wed. waltmann en zoon, in de straat

{==311==} {>>pagina-aanduiding<<}
St. Paul, No. 18, in het licht verschenen. Don pedro brengt in dien lofzang aan de Constitutiën eene godsdienstige hulde toe, naast die, aan God en het Vaderland verschuldigd, op eene muzijk, welke, als 't ware, eene elektrieke vonk mag heeten, aan de ziel van een' volklievenden Vorst ontsprongen. Wij hebben niet gepoogd, de coupletten in verzen over te brengen: er heerscht zoo veel eenvoudig- en ongedwongenheids in het Portugesche rhythmus, dat dezelve daarbij voorzeker nog meer zouden hebben verloren, dan in deze letterlijke vertaling in proza:
‘o Vaderland! o Koning! o Volk! bemint uwen Godsdienst, zijt der Wet getrouw, en handhaaft steeds uwe Goddelijke Constitutie.
Leve, leve, leve de Koning! leve de heilige Godsdienst! leven de krijgshaftige kinderen van Lusitanië! maar leve bovenal de Goddelijke Constitutie!
o, Welk eene verzachting schenkt gij in de algemeene beroering! Gij geeft kracht aan alle zielen, o Goddelijke Constitutie!
Laat ons allen gelukkig zijn in de volmaaktste vereeniging, de oogen steeds gevestigd op onze Goddelijke Constitutie.
De waarheid verbergt zich niet meer; men misleidt den Koning niet meer - neen! Verkondigen wij dan, Portugezen! verkondigen wij de Goddelijke Constitutie.’

De teleskoop en de roeper.

Eene echte Anekdote.

De pastoor van Palaiseau had een Observatorium, en, ouder andere werktuigen, eene teleskoop en een' roeper. Op zekeren tijd, dat hij, gelijk hij dikwijls gewoon was, zich vermaakte met, door middel der eerste, de voorbijgangers en reizigers op den grooten weg op te nemen, zag hij een' grooten zak met koren van eene kar vallen. ‘Hei, vriend! uw zak!’ riep hij onwillekeurig, zonder het oog van dit voorwerp af te wenden; maar de man vervolgde zijnen weg. ‘Hoe dwaas!’ sprak nu de goede pastoor bij zichzelv'; ‘de arme kerel kan mij immers niet verstaan: schielijk mijn roeper!’ Dan, de roeper was beneden, en, terwijl de pastoor dien ging

{==312==} {>>pagina-aanduiding<<}
halen, waren kar en man verdwenen; maar, in plaats van deze, zag hij nu twee vrouwen op den zak toeloopen, haar best doende om denzelven achter een boschje te slepen. ‘Ongelukkigen!’ riep hij haar toe, den roeper aan zijnen mond brengende, ‘eerbiedigt het eigendom van anderen!’ De stem kwam over; de vrouwen lieten den zak los, en verwijderden zich met schrik. Intusschen schenen zij met elkander te beraadslagen, en de eene der andere te verwijten, zich door eene ijdele vrees te hebben laten vervoeren. Een booze geest voerde haar weder naar hare verlatene prooi, en zij grepen andermaal den zak aan. ‘God ziet u!’ riep nu de pastoor met eene donderende stemme; ‘eerbiedigt het eigendom van anderen; ducht den arm der geregtigheid!’ Op dezen tweeden roep namen de vrouwen in aller ijl de vlugt, alsof zij het vlammend zwaard van een' wrekenden Engel in de wolken zagen; terwijl de pastoor vervolgens gelegenheid vond, om den zak tot den wettigen eigenaar te doen wederkeeren.




De slavin in Azië.

XIII.


Zusters, weent met mij! Ik jammer over mijne kluisters niet; 
Schande ware 't, zoo mijn moed reeds door haar wigt zich fnuikenliet: 
't Heeft zoo lang dat wigt gedragen, mijn geliefde vaderland, 
En het kon haar niet verlammen, zijne aloude heldenhand. - 
Zusters, weent met mij! Ik jammer geenszins over 't moeizaam werk; 
Wien geen laffe rust kan streelen, dien maakt arbeid kloek en sterk: 
Als het vaderland, vernederd, luid om zijne kindren schreit, 
Moet, wie vechten kan noch weren, steeds tot lijden zijn bereid. - 
Zusters, weent met mij! Ik jammer niet om mijner broedren dood; 
Vaak omzweefden hunne schimmen mij in 't lieflijk avondrood; 
't Wuiven met hun zegekransen dauwde laafnis op mij af: 
Zou ik dan door ijdle tranen hen ontrusten in hun graf? - 
Zusters, weent met mij! Ik jammer geens zin sommijn' dierbren zoon: 
Leeft hij, o! dan vlecht hij zeker, ook voor mij, een heldenkroon; 
Viel hij, ach! dan plant ik jonge lauwerboomen tot zijne eer, 
En die plek wordt eens een tempel voor den vrijen Griek te meer. - 
Zusters, weent met mij! Ik jammer, jammer slechts, dat ik geen man, 
Niet ben toegerust ten strijde, lans noch sabel zwaaijen kan; 
Dat ik mijne boei niet breken, zwemmen door den breeden vloed, 
Noch, in 't vrije land, kan plengen, vrank en vrij, het vrije bloed! 
 
j.w. ijntema. 
Naar wilhelm müller. 








{==313==} {>>pagina-aanduiding<<}

Mengelwerk.

Brief van S. Muller aan G.H. van Senden, over een berigt, voorkomende in diens pragmatische geschiedenis der bestrijding van Bijbel en openbaring.

Weleerwaardige en zeer geleerde Heer!

Het lezen van de Pragmatische Geschiedenis der bestrijding van Bijbel en Openbaring, welke het godgeleerd Nederlandsch Publiek aan uwe pen verschuldigd is, heeft sinds geruimen tijd het voornemen bij mij opgewekt, om U mijne bedenkingen over een berigt, in dat werk voorkomende, mede te deelen, waaromtrent wij, tot mijn leedwezen, verschillen, en dat mij tevens belangrijk genoeg toeschijnt, om eens opzettelijk behandeld te worden. Ik weet de vrije oogenblikken, waarover ik thans mag beschikken, niet beter te besteden, dan wanneer ik aan dezen lang gekoesterden wensch van mijn hart voldoe, en alzoo eene heilige schuld afbetaal, welke mij door de zucht voor waarheid zoo wel, als door dankbaren eerbied voor de nagedachtenis van een' asgestorven wordt opgelegd; vertrouwende, dat UE. mijne bescheidene aanmerkingen in liefde ontvangen en beoordeelen zal.
Onder de treurige gewaarwordingen, welke het lezen van uw werk bij alle hoogschatters van Bijbel en Openbaring verwekt, is het eene verblijdende opmerking, dat Nederland in de bestrijding van het Christendom, gelijk in zoo vele opzigten, vergeleken met andere gewesten, eene eervolle uitzondering maakt. Want terwijl de verderfelijke plant van het Deïsmus in Engeland, Frankrijk en Duitschland reeds vroegtijdig in onderscheidene gedaanten welig is opgeschoten, terwijl zelfs vele verkondigers van het Evangelie zich aldaar niet ontzien hebben,

{==314==} {>>pagina-aanduiding<<}
om ter bevordering van dien wasdom de hand te leenen, is dezelve op Nederlandschen bodem nooit inheemsch geworden; slechts weinigen hebben zich op de kweeking van dat onkruid toegelegd, en onder deze weinigen mag men bijna geene Godgeleerden tellen.
Deze weinigen onder onze Landgenooten, die de H.S. op eene wijze beschouwden en verklaarden, waardoor haar Goddelijk gezag verloren ging, en het Christendom ophield, stellige Openbaring te zijn, hebben, mijns inziens, eene zware schuld op zich geladen. Zij toch waren van de gevaren bevrijd, die den jeugdigen Godgeleerde en Bijbelonderzoeker in andere landen omringden, waar het ongeloof zijne stem in de Akademische gehoorzalen niet alleen, maar zelfs op de Christelijke leerstoelen verhief, en door den geest der natie werd aangekweekt. Zij waren in een land geboren, opgevoed en gevormd, waar men van oudsher den diepsten eerbied voor Bijbel en Openbaring had blijven koesteren; zij moesten de bezadigdheid, onzen landaard zoo zeer eigen, verloochenen, de lessen en het voorbeeld hunner onderwijzers versmaden, en de stoutheid of loszinnigheid bezitten, om eenen weg te kiezen, ten eenemale afwijkende van dien, welken het verstandigst en vroomst gedeelte van onze natie betrad. Uwe taak bragt het mede, deze treurige verschijnselen na te gaan, de geschriften van hen te raadplegen en te beoordeelen, die aldus de doorgaande denkwijze hunner Landgenooten durfden trotseren, en derzelver gevoelens onbewimpeld en naar waarheid open te leggen. Dankbaar erken ik het verdienstelijke van uwen arbeid; maar het staat aan mij niet, te onderzoeken, of en in hoe verre UE. in deze voorzeker moeijelijke taak geslaagd zij: ik neem alleen de vrijheid, van uw oordeel over eenen man te verschillen, die door U min gunstig beoordeeld, en met de schuld van Bijbelbestrijding bezwaard wordt, en die, ten gevolge daarvan, in Tijdschriften, welke uw werk hebben aangekondigd, op ééne lijn staat met dezulken onder ons, die de gedrogtelijkste wangevoelens verdedigd heb-
{==315==} {>>pagina-aanduiding<<}
ben. Deze man is gerrit hesselink, in leven Hoogleeraar in de Godgeleerdheid en Wijsbegeerte aan de Kweekschool der algemeene Doopsgezinde Societeit te
Amsterdam. Zonder in den lof van den afgestorven uit te weiden, voel ik mij gedrongen te verklaren, dat allen, die zijnen vertrouwden omgang mogten genieten, eene zeldzame bezadigheid, zachtmoedigheid en waarheidsliefde in hem vereerden; dat niets hem meer ter harte ging, dan de handhaving van het Goddelijk gezag des Bijbels en des Christendoms, en dat hij zijnen Leerlingen niets ernstiger zocht in te scherpen, dan onthouding van alle meesterachtig beslissen in zaken van Godsdienst (*). Zoo staat hij voor mijnen geest, en zoo leeft de waardige man nog in het dankbaar aandenken van zoo vele Doopsgezinde en Remonstrantsche Predikanten, die zijne wijze lessen hebben mogen hooren en zijne vertrouwde verkeering genieten. Alle dezen hebben zich ongetwijfeld met mij bedroefd, dat hun hoogvereerde Leermeester door U onder die loszinnigen gesteld wordt, die, Gods woord naar willekeur verklarende, het Evangelie van deszelfs vertroostende, heiligende en zaligmakende kracht berooven, en zullen het voorzeker met welgevallen zien, dat ik, als 't ware in aller naam, voor den lang ontslapen', maar onvergetelijken man optrede.
Intusschen erken ik gaarne, dat hesselink in zijne uitgegevene schriften, en met name in zijn Uitlegkundig Woordenboek, hier en daar heeft kunnen mistasten, en alzoo aanleiding geven, om hem van neologische gevoelens te beschuldigen. Dit althans is hem bejegend in een boeksken: De nieuwe Hervorming onder de Doopsgezinden, volgens het Uitlegkundig Woordenboek van den Heer hesselink, (gedrukt voor rekening van den Autheur, 1793) met welks ongenoemden Schrijver de beroemde Hoogleeraar ypeij (Kerkelijke Geschiedenis der

{==316==} {>>pagina-aanduiding<<}
18de Eeuw, Deel IX, bl. 175) zich vereenigt, en met wiens oordeel UE. desgelijks geene zwarigheid maakt in te stemmen. Dat ik niet te veel zeg, maar uwe meening duidelijk en naar waarheid opgeve, blijkt uit alles, wat UE., bl. 568, 569, over hesselink en deszelfs Uitlegkundig Woordenboek bijbrengt. Immers, na vermeld te hebben, dat de beruchte bahrdt, bij zijne zoogenoemde vertaling van het N.V., veel gebruik gemaakt heeft van teller's Woordenboek, laat UE. als in éénen adem volgen, ‘dat van dit werk eene navolging door hesselink vervaardigd werd, die, hoewel in eenen meer gematigden geest gesteld, des Hoogleeraars Duitsche begrippen over verscheidene stellige waarheden, en die van zijn Kerkgenootschap, duidelijk te kennen geeft.’ Deze zamenvoeging van den eenvoudigen, waarheidlievenden, vromen hesselink en den onbeschaamden en ligtzinnigen bahrdt, wien geene waarheid heilig was, heeft voor elk regtgeaard gemoed reeds iets stuitends, en moet het denkbeeld van miskenning onwillekeurig opwekken. Het is waar, wat UE. zegt: beiden hebben het Woordenboek van teller gebruikt; maar met dit zeer wezenlijk onderscheid, waarvan men de vermelding bij U ongaarne mist, dat de een het verderfelijke van dit werk besteed heeft, om eene heillooze zaak te verdedigen, terwijl de ander het goede, dat het bezit, aan de bevordering van zuivere Evangelische kennis heeft trachten dienstbaar te maken. Hesselink zegt, in de Voorrede voor den eersten druk van zijn Woordenboek, dat hetzelve ‘naar een dergelijk plan,’ als dat van teller, ‘is zamengesteld,’ maar dat het ‘in vele opzigten daarvan verschilt.’ Of nu zulk een gebruikmaken van den arbeid eens vroegeren Schrijvers
eene navolging daarvan heeten moet, waarbij men tevens aan eene gelijkheid, niet slechts van plan en orde, maar van geest en strekking, denkt, dit is eene vraag, die ik met U niet gaarne toestemmend zou willen beantwoorden. En zoo de vertaling of navolging van een boek, waarin gewaagde of neologische stellingen voorkomen,

{==317==} {>>pagina-aanduiding<<}
reeds op zichzelve een vergrijp tegen de Goddelijkheid van Bijbel en Christendom ware, zouden gewisselijk vele zeer regtzinnige Godgeleerden van ons vaderland dit verwijt niet kunnen ontgaan, en zou b.v. de hooggeachte en oordeelkundige Vertaler van krummacher's Geist und Form voor die beschuldiging met regt blootstaan. Het valt toch, mijns bedunkens, niet te ontkennen, dat de Schrijver van dit boek destijds op een rationalistisch of zelfs neologisch standpunt stond, en in zijn werk gewaagde stellingen over de Evangelische schriften voordroeg; zoodat teyler's Godgeleerd Genootschap zich ook geroepen achtte, eene prijsvraag ter nadere bepaling en wijziging van dezelve uit te schrijven, en de Hoogleeraar van hengel zijne geleerdheid en schranderheid aan de beantwoording van die vraag wel wilde besteden. Ook in de godgeleerde wereld mag immers het spreekwoord gelden: Virtus et in hoste laudanda, en komt het slechts aan op de wijze, waarop men van den arbeid eens anderen gebruik maakt.
Uw verder verslag van het bovengenoemde Tegenschrift is mede niet gunstig voor hesselink. Dit verslag behelst nagenoeg hetzelfde, wat in het werk van ypeij, ter aangehaalde plaatse, voorkomt, alleen met dit onderscheid, dat, volgens dezen, ‘de ongenoemde Schrijver het Publiek onder het oog gebragt heeft, hoe hesselink zijn best heeft trachten te doen, om de gewone bewijsplaatsen des N.V., waaruit de kenmerkelijkste leerstukken van onze Protestantsche geloofsbelijdenissen ontleend worden, zoo te verklaren, dat er somtijds naauwelijks eene schaduw derzelve overblijft;’ terwijl UE. het daarvoor houdt, dat die Schrijver de afwijking van hesselink ‘vrij onzacht aanwees en te ver ging, ook daarin, dat hij de bijzondere gevoelens van den Hoogleeraar aan het geheele Kerkgenootschap te last legt, waartoe hij behoorde.’ Het oordeel van den Heer ypeij moet reeds een' ieder bevreemden, die het bedoelde stukje kent, en tevens het Berigt van hesselink Aan de Lezers van mijn Uitlegkundig Woor-

{==318==} {>>pagina-aanduiding<<}
denboek gelezen heeft; maar het wekt meer dan verwondering, dat UE. in den tegenwoordigen tijd, waarin de tweede uitgave van het Woordenboek sedert lang het licht ziet, dat oordeel overneemt en bevestigt. In de vooronderstelling, dat UE. dat stukje naauwkeurig zal gelezen hebben, en met die uitgave van het Woordenboek bekend zal zijn, neem ik de vrijheid U te vragen, of waarheid en Christelijke liefde niet eischten, om, al ware het dan ook slechts met een enkel woord, gewag te maken van den spottenden en bitteren toon, waarin het geschreven is, alsmede van de verkeerde opgaven der gevoelens van hesselink, welke daarin op meer dan ééne plaats voorkomen (zie het bovengemeld Berigt aan de Lezers, bl. 6 en 7); of onpartijdigheid niet vorderde, te vermelden, dat de Schrijver, of uit onkunde, of uit voorbarige drift, ook daarin te ver gaat, dat hij hesselink van Neologie beschuldigt, waar deze, in zijne verklaring van Bijbelplaatsen, met chrysostomus (Woordenboek, bl. 537), augustinus (530), j. camero, den opvolger van den beroemden gomarus (536), en andere Godgeleerden en Schriftuitleggers van naam, overeenstemt? Waarom dan, bij dezen stand van zaken, hesselink beschuldigd, en den Lezer van uw werk op het denkbeeld gebragt, of daarin versterkt, dat de Schrijver, die noch met zijnen naam, noch zelfs met de plaats der uitgave van zijn boekje durfde voor den dag komen, voornamelijk in de wijze gefaald hebbe, waarop hij de zaak voorstelt? Waarlijk, het bedroeft mij, dat ik U deze vragen doen moet.
Denk echter niet, Eerwaardig Heer, dat ik den pennestrijd tusschen hesselink en zijnen Tegenschrijver als een zoo belangrijk verschijnsel in de godgeleerde wereld van ons vaderland beschouw, dat ik eene breedvoerige vermelding van denzelven in uw werk zou verwacht hebben; o neen! UE. had er mijnentwege geheel en al van kunnen zwijgen; maar, nu UE. het de

{==319==} {>>pagina-aanduiding<<}
moeite waard rekent, de zaak ter sprake te brengen, meen ik mij niets aan te matigen door strikte waarheid te vorderen. Ook is het geene overdrevene ingenomenheid van den Discipel met zijnen Leermeester, welke mij die vragen in den mond geeft, geene gekrenkte eigenliefde, alsof hem niet genoeg eer bewezen ware; neen, ik ben mijzelven bewust, dat andere en zuiverder beginselen mij tot dit schrijven aansporen; het geldt hier den goeden naam en de onbevlekte nagedachtenis van eenen man, wiens Christelijk geloof even blank en opregt was, als zijne geheele inborst; het betreft de vraag, of de man, die eens, als Onderwijzer der studerende jongelingen, aan het hoofd van het Doopsgezinde Kerkgenootschap in ons vaderland stond, tot dezulken behoorde, die (het zijn uwe eigene woorden) ‘de voornaamste leerstukken van het Evangelie voor menschelijke bijvoegsels willen beschouwd hebben.’ Deze vraag moge elders voor onverschillig gehouden worden: zij heeft in mijn oog, in het oog van U, en, Gode zij dank! van onze geheele natie, het uiterst belang; ja, de eer van het Doopsgezind Kerkgenootschap hangt, in een' Christelijken zin, daarvan af. Gij meent redenen te hebben, die vraag, in navolging van den Heer ypeij, toestemmend te beantwoorden; uw werk zal, naar ik hoop en vertrouw, nog bestaan, en met zegen gebruikt worden, wanneer allen, die hesselink gekend en vereerd hebben, met mij reeds lang in het stof der aarde rusten; en zoo staat de man, die zijn geheele leven aan de zaak van God en jezus toegewijd, die tot aan zijnen jongsten ademtogt het geloof in christus, als den Zoon van God en den Verlosser der Wereld, ongeschonden bewaard heeft, en die, op grond van dat geloof, de eeuwigheid is ingetreden, bij de nakomelingschap door U geteekend als iemand, die zich aan het heilig Bijbelwoord vergrepen heeft. Hoe zou de dankbare Diseipel dan hier kunnen zwijgen, en zich niet geroepen
achten, de gronden te onderzoeken, waarop UE. deze beschuldiging bouwt, om de eer van zijnen Leermeester, zoo mogelijk, te handhaven!

{==320==} {>>pagina-aanduiding<<}

Eer ik echter hiertoe overga, neem ik de vrijheid, als in het voorbijgaan op te merken, dat uwe verdere opgave omtrent den inhoud van het bedoelde Tegenschrift mij min naauwkeurig toeschijnt, en dat UE. den steller van hetzelve zonder reden bezwaart, door te zeggen, dat hij ook daarin te ver ging, ‘dat hij de bijzondere gevoelens van den Hoogleeraar aan het geheele Kerkgenootschap te last legt, waartoe hij behoorde.’ Ik acht het niet overtollig, U hieromtrent te verzekeren, dat de Predikanten en Leden der Doopsgezinde Gemeenten zich de verschijning van hesselinks Woordenboek nooit tot schande, maar veeleer tot eer gerekend hebben; zoodat de uitdrukking te last leggen, door U gebezigd, min juist is. Doch van eenig meerder belang schijnt mij de navolgende aanmerking. Wanneer men, namelijk, alleen op den titel van het meergemeld boekje: De nieuwe Hervorming onder de Doopsgezinden, volgens het Uitlegkundig Woordenboek van den Heer hesselink, afgaat, moet men zekerlijk met U denken, dat de Opsteller de bijzondere gevoelens van den Hoogleeraar aan het geheele Doopsgezinde Kerkgenootschap toeschrijft; maar eene naauwkeuriger inzage zal een' ieder terstond overtuigen, dat die titel enkel spotternij is, en dat de man zich veeleer ter take stelt, om het onbestaanbare der gevoelens van hesselink met de leer der Doopsgezinden aan te toonen. Tot dat einde vraagt hij ook, bl. 26: ‘Hoe de onderneming, om de nieuwe hervorming onder de Doopsgezinde Christenen in te voeren, bij dat Genootschap zal gesmaakt worden? of elk Leeraar en Hoogleeraar in hetzelve zulk eene onbepaalde vrijheid van profeteren heeft, dat hij in het geheel aan geene belijdenis of sormulieren verbonden is; zoodat men zelfs de hoofdwaarheden van het Christendom, welke het wezen van onzen Protestantschen
Godsdienst uitmaken, zou mogen wegredeneren, verdonkeren en uitmonsteren?’ en haalt, bl. 204, onderscheidene plaatsen uit oude Doopsgezinde Geloofsbelijdenissen aan. Ik heb mij de moeite getroost, om dat vergeten

{==321==} {>>pagina-aanduiding<<}
Twistschrift nog eens opzettelijk te doorlezen, maar nergens eenigen grond voor de juistheid uwer opgave gevonden. Hoe er hieromtrent bij twee menschen, die beiden het bewuste boek gelezen hebben, (want ik kan toch niet vooronderstellen, dat UE. in een zoo teeder punt alleen op den titel zult zijn afgegaan) verschil bestaan kan, moet ik opregt verklaren, niet te begrijpen.
Op geen' beteren grond schijnt mij te rusten hetgeen UE. verder zegt; dat, namelijk, ‘toen reeds (1790) vele Doopsgezinden aan die Neologen de hand reikten, welke de voornaamste leerstukken van het Evangelie als menschelijke bijvoegsels wilden beschouwd hebben.’ Dit gezegde toch wordt alleen goedgemaakt door een beroep op de straks aangehaalde plaats uit het werk van ypeij. Ik vind aldaar zekerlijk dezelfde stelling, daar die Hoogleeraar zegt, ‘dat in den tegenwoordigen tijd (1808) vele Doopsgezinden afgedwaald zijn van het spoor hunner vaderen, en met de zoogenoemde Neologen in Duitschland, wier poging het is, om de allerbelangrijkste leerstukken der Christelijke Godsdienstleer te doen doorgaan voor menschelijke bijvoegselen van door vooroordeelen verblinde Theologanten, éénen weg zoeken langs te treden;’ maar ik zoek te vergeefs naar eenig bewijs voor dezelve. Gij vergenoegt U echter niet met het beweerde door den Hoogleeraar te herhalen, maar voegt er bij, ‘dat er toch nog anderen waren, die de voetstappen van den edelen menno ook daarin drukten, dat zij met geheel hun hart vasthielden aan die stellige waarheden, welke de ziel van het Evangelie en deszelfs voorschriften uitmaken.’ Hoezeer deze woorden aan den eenen kant tot eer van het Doopsgezind Kerkgenootschap strekken, geven zij te gelijk te kennen, dat er toch velen gevonden werden, die ‘de stellige waarheden, welke de ziel van het Evangelie uitmaken,’ loochenden of ondermijnden. Dat ik uit uwe woorden niet te veel afleide, blijkt uit uwen

{==322==} {>>pagina-aanduiding<<}
wensch, aan het slot van dit geheele artikel uitgedrukt: ‘Mogt het getal derzulken onder hen sedert dien tijd niet verminderd zijn!’ Gaarne, Eerwaardig Heer, erken ik het bezwaarlijke der taak, door U ondernomen, en gevoel levendig, hoe moeijelijk het is, om, in een kort bestek, de denkwijze van een Christelijk Kerkgenootschap, dat geene Geloofsformulieren heeft, op te geven; maar dit moeijelijke kan het onbewezene en onwaarachtige van eene opgave niet geheel verontschuldigen. En als zoodanig meen ik dit uw gezegde te mogen beschouwen. UE. toch is, even als uw Hooggeleerde voorganger, alle bewijs voor hetzelve (en dit is voorzeker geen onbelangrijk punt) schuldig gebleven. Dat voorts uwe uitspraak onwaarachtig is, durf ik gerustelijk tegen UE. en tegen den Heer ypeij beweren, in navolging van U beiden, alleen op de kennis afgaande, die ik door eigene ondervinding omtrent dit punt verkregen heb, en wel verzekerd, dat er onder de Doopsgezinden niemand geweest is, die, zijne godsdienstige vrijheid misbruikende, in geschrifte, of op den predikstoel, het Goddelijk gezag des Bijbels en het positief karakter des Christendoms, als onmiddellijke Openbaring des Allerhoogsten, (want hierop komt het, bij de bepaling der beteekenis van het woord Neologie, toch eeniglijk aan) ontkend of betwist heeft. Of is het bewijs, door den nameloozen Tegenschrijver gebezigd, ook in uwe oogen geldig, dat hesselink de kracht van vele bewijsplaatsen ontzenuwd heeft, welke in vroegeren tijd ter staving van eenige fundamentele geloofsartikelen uwer Kerk aangevoerd werden; of dat hij in zijne godsdienstige gevoelens van de begrippen afwijkt, die in de oude Doopsgezinde Geloofsbelijdenissen voorkomen? Ik hoop het niet. En, wanneer deze redenering eens doorging, zou ik mij dan niet met even veel regt op het voorbeeld van onderscheidene Godgeleerden uit uw Kerkgenootschap in ons vaderland kunnen beroepen, en hen voor
Neologen mogen uit-
{==323==} {>>pagina-aanduiding<<}
maken? Doch al ware dit zoo niet, ook dan nog zou immers hesselink met Hervormde Predikanten, die bij hunne aanstelling de Formulieren van Eenigheid onderteekenen, niet gelijk staan. Hesselink toch behoorde tot de Doopsgezinden, die menno simonsz als eenen man van heldere inzigten in het Christendom en van voorbeeldige godsvrucht vereeren, als den éénigen Nederlandschen Hervormer, (in den zin, waarin zwingli, luther en kalvijn dezen eernaam dragen) die het werk van christus op zijne wijze tot deszelfs oorspronkelijke eenvoudigheid zocht terug te brengen, en daartoe voornamelijk het teeken van den Doop in deszelfs ware beteekenis en kracht herstelde, zonder dat hij zijne bepaalde gevoelens over alle bespiegelende leerstukken tot eene onfeilbare regelmaat voor zijne volgelingen wilde verheffen. De Geschiedenis bewijst ook, dat dezen aan menno in 't vervolg van tijd geen hooger gezag dan dat van voorganger hebben toegekend, daar zij in verschillende punten van hem en van elkander zijn afgeweken, gelijk de gedrukte belijdenissen en de maar al te veelvuldige scheuringen onder hen duidelijk aantoonen. De late invoering van eene bepaalde geloofsbelijdenis (nagenoeg 40 jaren na menno's uitgang uit het Pausdom) geeft dit reeds te kennen. Bovendien mag ik mij hier op het verschil van gevoelen beroepen, dat reeds vroeg onder de Doopsgezinden ten aanzien van de blijvende waarde der voetwassching en onderscheidene punten van kerkelijke tucht bestond. UE. vergelijke, om slechts ééne bespiegelende waarheid te noemen, het gevoelen van samuël apostool, den stichter der vorige Doopsgezinde Gemeente van de Zon binnen deze
stad, over de menschwording van den Zone Gods, (Waarheidsoefening, Hoofdst. 14) met hetgeen er dienaangaande in de schriften van menno en in de eerste geloofsbelijdenis zijner volgers, door hans de rijs en lubbert gerritsz opgesteld, (art. 8) voorkomt, en UE. zal moeten toestemmen, dat de eerstgenoemde zich

{==324==} {>>pagina-aanduiding<<}
reeds aan Neologie heeft schuldig gemaakt, bijaldien eenige afwijking van het letterlijk gevoelen des voorgangers dien naam verdient te dragen. Doch de tijden zijn, God dank, voorbij, waarin Doopsgezinde broeders over de leerstukken van het Christendom twistten, en geloofsbelijdenissen opstelden, waaraan zij hunne Predikanten en Gemeenteleden bonden; met het begin van onze eeuw is de laatste, reeds lang waggelende scheidsmuur weggevallen, die hen weleer van elkander afzonderde, en allen hebben zich tot ééne Kerkgemeenschap vereenigd, die, de heilige Schrift als den éénigen grondslag van Christelijk geloof eerbiedigende, van allen, die tot haar willen toetreden, niets anders vordert, dan de belijdenis van de grondwaarheid des Evangelies, dat jezus is de christus, de Zoon des levenden Gods, de erkentenis der schriftmatigheid van den Doop der Bejaarden, en der ongeoorloofdheid van het Eedzweren voor den Christen. Door dit beginsel eener betamelijke vrijheid in het godsdienstige geleid, dulden de Doopsgezinden onzer dagen dan ook, dat er verschil van begrippen over belangrijke leerstukken onder hen besta, ja verdragen zij in liefde zelfs de prediking van steil regtzinnige gevoelens, die tegen de vroegste geloofsbelijdenissen hunner voorvaderen aandruischen. Hoe UE. derhalve, bij de kennis van dezen staat van zaken, en van de bepaalde denkwijze van menno over sommige geloofsartikelen, zich op het voorbeeld van dezen Hervormer kan beroepen, ter beschuldiging van Christenen als de Doopsgezinden, die zich niet naar feilbare menschen, maar naar den éénigen Heer en Zaligmaker jezus christus, noemen willen, en die geene formulieren kennen, waaraan zij hunne Predikanten en Leden binden, weet ik niet te verklaren, ten zij UE. de redenering van den nameloozen Tegenschrijver voor uwe rekening neme. Doch al vooronderstellen wij eens,
dat men aan de bijzondere gevoelens van menno, of die in de belijdenissen staan uitgedrukt, gezag moest toekennen ter regeling en bepaling van het Christelijk geloof der tegenwoordige Doopsgezinden, zou UE. dan toch niet van oordeel zijn, dat men ook iets

{==325==} {>>pagina-aanduiding<<}
aan den tijd behoort toe te geven, waarin die gevoelens en belijdenissen, bij het aanvankelijk ontwaakte grondig onderzoek der H.S., vastgesteld zijn, en dat men van de latere groote vorderingen in Uitlegkunde en Bijbelstudie gebruik zou mogen maken ter wijziging en opheldering van het een en ander? Of kent UE. één Kerkgenootschap, in onzen tijd, welks Predikanten en Leeken zich stiptelijk aan de letter der oude geloofsbelijdenissen binden?
Doch UE. vergenoegt zich niet met algemeene aanmerkingen op het Woordenboek van hesselink, maar treedt in bijzonderheden, verklarende, dat men ‘den invloed van des Hoogleeraars Duitsche begrippen over verscheidene stellige waarheden, en die van zijn Kerkgenootschap, er duidelijk uit proeft.’ Deze onbepaalde uitdrukking van Duitsche begrippen wordt aan den voet der bladzijde, waar de voortgangen van het ongeloof onder de Lutherschen hier te lande vermeld staan, met die van ‘neologische wanbegrippen der Duitschers’ afgewisseld; en om te bewijzen, dat hesselink deze wanbegrippen op de stellige waarheden des Christendoms, en op bijzondere geloofspunten van zijn Kerkgenootschap, toegepast hebbe, beroept UE. zich op de artikels van Koning, Bezetenen, Doop en Eed, in het Woordenboek. En wat nu behelzen deze artikelen, dat de beschuldiging van Neologie, in het oog van ieder' kundigen, onpartijdigen en Christelijken beoordeelaar, wettigt? Ik zal mij de moeite geven, dezelve naauwkeurig na te gaan; en ik hoop mij hierin voor alle partijdigheid te wachten, waartoe mijn ijver voor de handhaving van het Christelijk geloof mijns onvergetelijken Leermeesters mij zou kunnen vervoeren.
Na in het eerste artikel gezegd te hebben, dat jezus, wanneer Hij zich den titel van Koning geeft, het zedelijk rijk van waarheid bedoelt, laat hesselink volgen, ‘dat het eene vergeefsche moeite der Godgeleerden schijnt te zijn, om alle de deelen van Deszelfs Koninklijke bediening naauwkeurig te bepalen, dewijl zij de

{==326==} {>>pagina-aanduiding<<}
H. Schrijvers hierin tot geene voorgangers hebben, welke de zoogenaamde drie ambten niet omstandig beschrijven; daarenboven moet men zich in de beschrijving van het Koninklijk ambt van meer of min gezochte toespelingen bedienen, zoodat, wanneer men, met weglating van deze allegorische toespelingen, op de zaak zelve ziet, men bevinden zal, dat alles zeer gevoegelijk tot de waardigheid en bediening van Profeet, Goddelijk Afgezant, of Zoon Gods, kan gebragt worden.’ Waarbij de waardige man nog het navolgende voegt: ‘Ik heb reeds elders (zie op het artikel christus, bl. 99 der vorige en bl. 107 dezer uitgave) mij gekant tegen de gewoonte van hen, die 's Heilands verrigtingen op aarde, zijne wonderwerken, lijden, opstanding en hemelvaart afzonderen van zijne leer, en verklaard, hoe, naar mijn begrip, alles, 't geen Hij tot heil en verlossing van het menschdom gedaan heeft, in een allernaauwst verband staat. Daarenboven, wanneer wij alles, 't geen de H. Schrijvers aangaande jezus, inzonderheid na Deszelfs verhooging, getuigen, zamentrekken, moeten wij Hem beschouwen als den Autheur der nieuwe Goddelijke bedeeling, aan wien God daartoe alle magt in hemel en op aarde gegeven heeft, Matth. XXVIII:18, verheven verre boven alle overheid en magt en kracht en heerschappij en allen naam, Efez. I:21, 22, den van God verordenden Persoon, door welken Hij de wereld zal oordeelen, Hand. XVII:31. Als zoodanig wordt aan christus ook de titel van Heer gegeven, niet alleen eershalve, maar ook om Deszelfs gezag, waardigheid en heerschappij, waarmede Hij van God, zijnen Vader, bekleed is, te beschrijven; gelijk ik op het artikel Heer heb
aangeteekend. Om deze reden kan ook de titel van Koning op den Heer christus worden toegepast, zoo als ook de Opperheerscher van alles den naam draagt van Koning der Koningen. Doch dit alles bepaaldelijk juist tot drie ambten te brengen, en dit op eene kunstige wijze tot één geheel te maken, hierin, zeg ik, hebben de Godgeleerden de H. Schrijvers tot geene voorgangers.’ In-
{==327==} {>>pagina-aanduiding<<}
dien ik wèl zie, blijkt uit het bovenstaande genoegzaam, ja allerduidelijkst, dat hesselink zich stellig aankant tegen de pogingen dier Godgeleerden en Schriftverklaarders, die Neologen genoemd worden, omdat zij jezus en deszelfs Leer van Goddelijk gezag berooven, doordien zij de Geschiedenis van de Leer afscheiden; maar dat hij het integendeel daarvoor houdt, dat de titel van Heer of Koning aan christus gegeven wordt, niet alleen eershalve, maar ook om deszelfs gezag, waardigheid en heerschappij, waarmede Hij van God, zijnen Vader, bekleed is, te beschrijven. Waar is hier dan eenig blijk van Neologie te vinden; neen, maar wie ziet hier geene opzettelijke bestrijding van alwat, ten aanzien van het bedoelde leerstuk, met dien hatelijken naam verdient geteekend te worden? Of zou hesselink zijne Duitsche begrippen in dit artikel daardoor blootleggen, dat hij de gewone fijne onderscheidingen van de attributen der drie ambten, welke in vele theologische leerboeken gevonden worden, verklaart niet in den Bijbel te vinden?
In het tweede door UE. aangehaald artikel uit het Woordenboek van hesselink, dat uw ongunstig oordeel moet staven, lees ik, dat de Bijbelplaatsen, waar van bezetenen, of démonische menschen, melding geschiedt, niet uit de werking van den Duivel, maar uit de volksbegrippen der toenmalige tijden moeten verklaard worden. De waardige man beroept zich hier niet op semler's Dissertatie de Demoniacis, maar op de in ons land meer bekende Verhandeling over dit onderwerp van farmer; welk beroep, opdat ik dit in 't voorbijgaan aanmerke, mede ten bewijs kan strekken, dat dit neologisch gevoelen, bijaldien het dezen naam verdient, niet bij uitsluiting een' Duitschen, maar even goed een' Engelschen stempel draagt; eene herinnering, die in onze dagen, waarin de verdiensten der Duitsche natie in het vak van Godgeleerdheid en Uitlegkunde voornamelijk op prijs gesteld worden, misschien niet geheel overtollig is. Maar is dit gevoelen, van waar het zijnen oorsprong ook moge ontleenen, dan inderdaad zoo kettersch, dat hij, die hetzelve durft omhelzen en in geschrifte verdedigen, daarom in

{==328==} {>>pagina-aanduiding<<}
een werk moet genoemd worden, dat de geschiedenis der Bijbelbestrijding vermeldt? De beantwoording van deze vraag verblijve desgelijks aan het oordeel van allen, die met den gang der Bijbelsche Uitlegkunde, en met de begrippen van voorname Godgeleerden en Schriftverklaarders, ook in Nederland, bekend zijn. Ik behoef UE. toch waarlijk niet te zeggen, dat, reeds eeuwen vóór en gelijktijdig met semler en farmer, onderscheidene mannen van grooten naam in de Christelijke Kerk zich over de bovengemelde opvatting der hier bedoelde Bijbelplaatsen niet ongunstig verklaard hebben; en het is mij eene aangename gedachte, dat niet alle bevoegde beoordeelaars met UE. zoo ongunstig over de genen oordeelen, die met hen instemmen. In de voortreffelijke Verhandeling van den Hoogleeraar heringa over de Leer der Accommodatie, (Verhandelingen van het Haagsch Genootschap van het jaar 1789, bl. 233) eenen man, even beroemd om zijne wetenschap en schranderheid, als eerbiedwaardig om zijne wijsheid en gematigdheid, lees ik, tot mijnen troost, het navolgende: ‘Ook mannen van naam en welverdienden roem, en ook onder deze dezulke, die ons de gewigtigste waarheden van den Godsdienst helpen verdedigen, komen voor dit gevoelen aangaande de bezetenen uit. Ik althans behoor niet onder de gene, van welke semler zegt, dat zij elk, die niet omtrent de bezetenen met hen van één gevoelen is, als eenen Onchristen verketteren: veel liever wil ik, op het voorbeeld van ernesti en hamelsveld, met bescheidenheid zeggen, welke redenen, mijns inziens, tegen de onderstelling dezer mannen beslissend pleiten.’ Hoezeer is deze taal den echten liberalen Godgeleerde waardig, die even verre verwijderd is van bekrompenheid als van onverschilligheid, en hoe heerlijk steekt dezelve af bij uw oordeel
over hesselink! Indien het UE. ook behaagt, op deze wijze de sporen van Neologie in de geschriften van onze vaderlandsche Godgeleerden op te zoeken, en daarvan in uw werk verslag te doen, zal het U gewisselijk niet aan stof voor eenige bladzijden ontbreken, welke U door Leden van

{==329==} {>>pagina-aanduiding<<}
uw eigen Kerkgenootschap zal worden verschaft. Immers heeft een zeer geacht Hervormd Predikant, ook na den hooggeschatten arbeid van heringa, niet geschroomd, het gevoelen over de bezetenen in het N.V., mede door hesselink voorgestaan, maar door UE. als neologisch veroordeeld, te verdedigen. (Zie Bijdragen tot de Godgeleerde Wetenschappen, Deel XII, St. 2, bl. 203 env. 1824.) Waarom heeft UE. zich dan, bij de beschrijving van de voortgangen der Neologie in Nederland, alleen tot het Remonstrantsche, Doopsgezinde en Luthersche Kerkgenootschap bepaald, en uw werk niet verrijkt met stalen van die verderfelijke gevoelens, uit de geschriften van Hervormde Godgeleerden opgezameld? Waarom wordt, om slechts één voorbeeld aan te halen, de naam van wijlen den Hoogleeraar regenbogen in uw werk, voor zoo veel ik weet, maar eenmaal (bl. 561) ter loops gespeld? Anders voorwaar hebben de Heeren ypeij en dermout, in hunne voortreffelijke Geschiedenis der Nederlandsche Hervormde Kerk, hieromtrent gehandeld, gelijk bl. 433, 437, 555 en 671 van het IVde Deel hewijzen. Zoo iemand, dan betaamt het voorzeker den Geschiedschrijver van den gang der Godgeleerde Wetenschappen, den regel altoos voor oogen en in hoofd en hart te hebben: Tros Tyriusque mihi nullo discrimine agetur.
Niet minder zwaar is uwe beschuldiging, dat hesselink zijne Duitsche neologische begrippen op de kenmerkende geloofswaarheden van het Kerkgenootschap, waartoe hij behoorde, heeft toegepast; te welken einde UE. zich op de artikelen Doop en Eed beroept. Ik moet bekennen, dat de aanhaling van deze twee artikelen mij reeds terstond bevreemdde, omdat ik kwalijk kon begrijpen, hoe hesselink daarin van de doorgaande leer der Doopsgezinde broederschap kon afwijken. Deze verwondering klom, toen ik zag, dat die artikelen zelfs aan het scherpturend oog van den nameloozen Tegenschrijver ontgaan waren; maar zij rees nog hooger, toen ik de aangehaalde plaatsen opsloeg en nalas. Ik zal

{==330==} {>>pagina-aanduiding<<}
ook deze plaatsen onpartijdig zoeken te beoordeelen, en zien, of zij den toets van Doopsgezinde regtzinnigheid kunnen doorstaan. Wat UE. in het eerste artikel als Neologie beschouwt, zal wel het navolgende zijn: ‘De Doop wordt het bad der wedergeboorte genoemd, in zoo verre deze plegtigheid afbeeldt de reiniging des gemoeds en vergiffenis der zonden. Zie Hand. II:38. Het is echter zonder grond, om, uit hoofde dezer spreekmanieren, deze uitwerksels aan die plegtigheid toe te schrijven, als door eene verborgene werking deze verandering in den gedoopten te weeg brengende, dewijl de Apostelen in den gedoopten te gelijk eischen geloof en bekeering, als waarvan deze gelukkige gevolgen te verwachten waren.’ Het is waar, dat deze verborgene werking van den H. Geest in de gemoederen der gedoopten in de oude Doopsgezinde geloofsbelijdenissen algemeen erkend wordt, onder anderen in de eerste reeds boven aangehaalde, waar art. 32 dus luidt: ‘De gansche handeling in den uitwendigen zigtelijken waterdoop stelt ons voor oogen, betuigt en beteekent, dat jezus christus den boetvaardigen en geloovigen mensch inwendig doopt in 't bad der wedergeboorte en vernieuwing des H. Geests, afwasschende, door de kracht en verdiensten zijns uitgestorten bloeds, de ziele van alle smetten en zonden, en door kracht en werking des H. Geests, het waarachtig hemelsch, geestelijk en levendig water, de inwendige kwaadheid der zielen, en maakt ze hemelsch, geestelijk en levendig, in ware regtvaardigheid en goedheid;’ maar zou dit nu genoegzamen grond opleveren, om hesselink van Neologie, ten aanzien van dit kenmerkend leerstuk zijner Gezindte, te beschuldigen? Ik geloof het niet. Uit hetgeen de Hoogleeraar op het artikel Geest, bl. 235-237, aangeteekend heeft, blijkt duidelijk, dat hij hierbij het denkbeeld van eene hoogere
Goddelijke kracht, welke wij bovennatuurlijke werking van Gods Geest noemen, wel degelijk vasthoudt; hoewel men tevens uit dit geheele artikel kan opmaken, dat hij de nadere leerstellige bepaling en omschrijving van dit gevoelen niet uitdrukkelijk op den Bijbel gegrond vindt, zonder dat

{==331==} {>>pagina-aanduiding<<}
hij echter dezelve stellig tegenspreekt, hetwelk de aard van zijn Woordenboek, waarin hij alleen Bijbelsche spreekwijzen zoekt te verklaren, niet medebrengt. Ieder, die onpartijdig wil oordeelen, zal echter moet en erkennen, dat hesselink, als Lid van het Doopsgezinde Kerkgenootschap, tot deze afwijking van de gevoelens zijner voorgangeren vrijheid had, zonder dat hij behoefde teschromen van daardoor aan zijne betrekking tot hetzelve te kort te doen, en dat het er slechts op aankomt, of hij in dezen naar beproefde uitlegkundige regelen is te werk gegaan. Voor 't overige mag ik u wel verzoeken, eens na te zien, of de godgeleerde Hervormde leerboeken van lateren tijd aangaande het artikel van den Doop niet nog meer van de letter der formulieren uwer Kerk afwijken, dan het gevoelen van hesselink over deze instelling des Heeren van de leer zijner voorgangeren verschilt.
Ik geef derhalve toe, dat ter aangehaalde plaatse eenige afwijking van het gevoelen der oude Doopsgezinden te bespeuren is; maar het is mij tot nog toe niet duidelijk, welke blijken van dergelijk eene afwijking het door UE. aangehaald artikel van den Eed oplevert. Hesselink zegt in dat artikel iets over de beteekenis van dit woord volgens Bijbelsch gebruik, loopt de plaatsen door, waarin hetzelve voorkomt, en verdedigt, in zoo verre zulks tot het vak der Uitlegkunde behoort, de door vele beroemde Schriftverklaarders aangedrongene opvatting van Matth. V:33 env., volgens welke de Heiland daar allen eed verbiedt. Ditzelfde nu, en niets meer noch minder, lees ik in de vroeger aangehaalde eerste Doopsgezinde Geloofsbelijdenis, welker 38ste artikel van den navolgenden inhoud is: ‘Jezus christus, Koning en Wetgever des Nieuwen Testaments, heeft den Christenen alle eedzweren verboden; waarom ook den Geloovigen des N. Testaments alle eedzweren ongeoorloofd is. Matth. V:33. Jac. V:12.’ Hiermede stemmen bijna woordelijk overeen het Concept van Ceulen van 1 Mei 1591 (bl. 5), de Belijdenis van het Olijftakje van 1627 (bl. 46), de Hoogduitsche, of

{==332==} {>>pagina-aanduiding<<}
jan centsen's Belijdenis van 1630 (bl. 65), en het opregt Verbond van Eenigheid van 1665 (bl. 118), waarvan zoo min galenus abrahamsz, in zijne Aenleiding tot de Christelijke Godsdienst van 1677 (vr. 225), als deszelfs tegenstander s. apostool, in zijne Waarheidsoefening van 1686 (bl. 52), verschillen.
Ziedaar, Eerwaardig Heer, wat ik U aangaande het punt meende te moeten mededeelen, waaromtrent wij in onze denkbeelden zeer uiteenloopen. Ik zie, dat ik over de enkele bladzijde van uw werk, die UE. aan hesselink en de zoogenaamde voortgangen der Duitsche Neologie onder de Doopsgezinden heeft toegewijd, onderscheidene bladzijden vol geschreven heb; maar ik gevoel, dat ik dit niet vermijden kon, zoo ik uwe algemeene en mijns inziens min naauwkeurige berigten en uitspraken eenigzins grondig wilde onderzoeken. Het doet mij innig leed, dat ik van UE., wien ik, hoewel onbekend, opregte hoogachting toedraag, moet verschillen; het bedroeft mij, dat ik teedere punten heb moeten aanraken, die in onze dagen liever niet ter sprake behoorden gebragt te worden, ja dat ik welligt aanleiding gegeven heb, om mij van een' verkeerden sektenijver te verdenken, waarvan ik betuigen mag verre te zijn; doch ik zal mij met de gedachte troosten, dat regtmatige verdediging der waarheid deze taal gedoogde, en dat ik zoo moest spreken, wilde ik in het vereischte licht stellen, wat mij waarheid toeschijnt, en de eer van hesselink handhaven; ja, dat ieder onpartijdig beoordeelaar den onaangenamen indruk, welken het lezen van dezen Brief van zelve moet verwekken, niet aan mij, maar aan U toeschrijven zal. Het belang der zaak heeft mij doen besluiten, dezen mijnen brief aan de Vaderlandsche Letteroefeningen aan te bieden. Ik acht mij verpligt, U denzelven vooraf toe te zenden, en U van het gebruik te verwittigen, dat ik daarvan denk te maken, U vriendelijk verzoekende, mij spoedig met eenig antwoord daarop te vereeren, en hetzelve desgelijks door den druk gemeen te maken. Zoo toch wordt het Publiek, in welks oogen hesselink door UE. zoo

{==333==} {>>pagina-aanduiding<<}
ongunstig is geteekend, in staat gesteld, om te beoordeelen, of hij met regt in een werk vermeld wordt, dat het ‘groot getal der tegenstanders van het beste aller boeken’ beschrijft, ‘die menigvuldige middelen aangewend hebben, om hetzelve of gedeeltelijk, of geheel van deszelfs gezag en invloed te berooven, en de Christelijke Kerk, aan welke het tot eenen vasten steun verstrekt, omverre te rukken; daartoe geweld noch list, ernst noch spot, wijsbegeerte noch geschiedenis, taal- noch oudhiedkunde, openbare vervolging noch gehuichelde vriendschap onbeproefd latende.’ (Bl. 585 van uw werk.) Het zou mij leed doen, zoo ik uwe woorden verkeerd had verstaan; en ik ben eerder geneigd, aan onduidelijkheid van uitdrukkingen, dan aan eenige bepaalde bedoeling, in dezen te denken. Indien ik echter mogt slagen, om UE. door het bovenstaande van het min juiste uwer berigten en uitspraken te overtuigen, mag ik vertrouwen, dat UE. hiervan in het volgende Deel van uw werk gewag maken, en, zoo er een tweede druk van het eerste Deel noodig zijn mogt, ze alsdan wel zal willen veranderen. De eer van U, als Geschiedschrijver van den gang der Godgeleerde Wetenschappen, vordert dit van UE.; terwijl de zaak der gekrenkte waarheid mij grond geeft, dit te verwachten. Gaarne neem ik voor 't overige deze gelegenheid waar, om UE, van harte Gods zegen toe te wenschen ter volvoering van uwe belangrijke taak, opdat uw arbeid strekke ter handhaving en bevestiging van ons allerheiligst geloof, ter verheerlijking van den God en Vader onzes Heeren jezus christus, en ter grootmaking van Hem, door wien wij allen eenmaal hopen behouden te worden!
Met alle hoogachting heb ik de eer, mij te noemen,

Weleerwaardige en zeer geleerde Heer!

UE. dw. Dienaar en Medebroeder in c.j.,
s. muller,
Amsterdam, den 22 April 1828.
Hoogleeraar in de Godgeleerdheid aan de Kweekschool der algemeene Doopsgezinde Societeit (*).







{==334==} {>>pagina-aanduiding<<}

Aanmerkingen, rakende den door den heer J.H. Halbertsma gemeengemaakten brief van Carolus Niëllius.

Den Heere Redacteur der Vaderlandsche Letteroefeningen.

Mijn Heer en Vriend!

Ik las, vóór weinige dagen, met veel genoegen, in uw geacht Maandwerk voor April dezes jaars, (Mengelw. bl. 174 env.) den Brief van carolus niëllius, van 15 Februarij 1619, (blijkbaar uit Dordrecht geschreven) aan jean augustijn, medegedeeld door den Heer j.h. halbertsma. Deszelfs inhoud is, vooral wat het eerste en voornaamste gedeelte betreft, zoodanig bekend, dat ik waarlijk meende, dat hij reeds elders was uitgegeven; doch ik vond hem nergens, en zelfs brandt gewaagt van hem niet, in zijn derde Deel, op bl. 439, gelijk men verwachten mogt, zoo hij hem onder het oog gehad had. Hij is dus van belang, als volkomen bevestigende, wat door gemelden Geschiedschrijver, ter aangehaalde plaatse en elders, of door anderen, ten aanzien van een goed deel der handelingen van het Dordsche Synode, verhaald is. - Maar wie was die jean augustijn, aan wien deze brief gerigt is? - Dit heb ik (zegt de Heer halbertsma) niet kunnen ontdekken. - Mij dunkt, dat het laatste gedeelte van den brief al vrij duidelijk vermoeden laat, dat augustijn geen ander is, dan j. uitenbogaert, die, het land ontweken, zich thans te Antwerpen onthield, en van wien bekend is, dat men er op uit was, om hem daar, zoo men konde, op te ligten. Doch het behoeft hier bij geen vermoeden te blijven. - Zoo ras de vervolging tegen de Remonstranten was aangevangen, werd het, vooral voor hunne Leeraren, van groot belang, bedacht te zijn op eene, zoo veel mogelijk, veilige briefwisseling onder elkander en met hunne onderlinge betrek-
{==335==} {>>pagina-aanduiding<<}
kingen, en namen zij daartoe meest allen verdichte namen aan, waarvan zij zich in de onderteekening en op de opschriften hunner brieven, en ook in derzelver inhoud, bedienden. Daarin werden ook
somtijds plaatsen en zaken met vreemde benamingen uitgedrukt. Vooral werd dit noodzakelijk, toen de Leeraars, op elk van wier hoofden vijfhonderd guldens gesteld waren, onder het kruis predikten, en toen van elk, die huis of schuur tot de preke leende, of de leerredenen bijwoonde, willekeurige boeten werden afgevorderd; vermits veel door brieven geregeld moest worden, en de Leeraars niet alleen hunne commis, siën, om, bij gedurige afwisseling, nu hier, dan elders, de gemeenten te gaan bedienen, schriftelijk van de Directeurs der Remonstrantsche Societeit moesten ontvangen, maar ook deze aanhoudend met de gemeenten, over derzelver bijzondere zoo wel, als over de algemeene belangen, moesten corresponderen. Vanhier, dat in de brieven van dien tijd, dis nog in grooten getale, hier en ginds verspreid, voorhanden zijn, even als in andere geschriften, tot de Remonstrantsche geschiedenis behoorende, menigte van die verdichte namen voorkomt, welke den inhoud voor hen, die niet weten, wie of wat door dezelven bedoeld worden, duister, of niet zelden onverstaanbaar, maken. Uitenbogaert, die gewis onder de eersten was, welke eenen geleenden naam behoefden, ontving al vroeg dien van augustijn, welke hier voorkomt; doch daarna ook andere. - De Heer halbertsma geeft te kennen, dat men van zijn Ed., zoo de tegenwoordige brief door het publiek wèl ontvangen wordt, meerdere dergelijken te wachten heeft; en wij durven zijn Ed. wel verzekeren, dat zij, voor zoo veel zij niet reeds elders mogen zijn uitgegeven, aan velen zeer aangenaam zijn zullen. Ons zullen zij in het bijzonder, vooral zoo zij in of na 1623 geschreven zijn, zeer welkom wezen. Daar het nu zeer mogelijk is, dat men wederom op onbekende namen stuit, zal het vermoedelijk aan zijn Ed., en over het geheel aan anderen, die zulke brieven bezitten, of onder het oog krijgen, niet onge-
{==336==} {>>pagina-aanduiding<<}
vallig zijn, dat wij hier de volgende Lijst van
bedekte Namen, daarin hier en daar voorkomende, met aanwijzing der genen, welke er door bedoeld worden, mededeelen, zoo als wij die uit eene oude Lijst, ons voorgekomen, met bekorting opgemaakt, en uit eigene bevinding en ontdekking verrijkt hebben. Hier is zij dan:
Verdichte Namen.	Eigennamen.
Alphaeus.	fredrik hendrik.
Alphen. (Joost, Joost Jacobse, Justus van)	bernardus dwinglo.
Ast. (Hans van der)	joh. narsius.
Augustijn, (Jean) of Augustijnse. Somtijds slechts J.A.	joh. uitenbogaert.
Biervliet.	} bernardus dwinglo.
Brilleman.	} bernardus dwinglo.
Broekhuizen.	samuel naeranus.
Cleef. (Andries of Sr. van) De Clever. Clivensis.	carolus niellius.
Craan. Cranius.	rudolf van zijl, of zylius.
Daniels. (E. of H.)	} daniel slatius.
Darabeni. (*)	} daniel slatius.
Davids, (H.) of H.D.	henricus hollingerus.
Davidze. (Herman) Somtijds ook H.D.	adrianus borrius.
Dirk, of Dirk Jansz.	dominicus sapma.
Dirks, (C.) of C.D.	conradus vorstius.
Ende. (Rijk van den)	passchier de fijne.
Euodius.	izaak welsing.
Eyke. (Jan van der)	johs. rodingenus pater.
Fontaine, of Fonteine. (Marinus van der)	adr. van den borre, of borrius.
Geys.	iz. welsing.
Goede Heer.	fredrik hendrik.
Gijsberts. (Christiaan)	bartholomaeus praevostius.
Haasten. (Jan van)	simon lucae bysterus.
Hoogland. (H. van)	hermanus montanus.
Houten, (Victor van) of van den Houten.	nicolaus grevinckhoven.
Hove. (Oom van den)	jacob oem van wijngaarden.
Jansz. (C.)	cornelis geesteranus.
Jansz. (D. of Dirk)	dominicus sapma.
Jansz. (W. of Willem)	wouter cornelisse van waarder.
Jorissen. (P.)	joannes arnoldi corvinus.
Kaaskooper. (W. Rinder)	gulielmus lomannus.
Kenenburg. (Heer van)	jonker otto van zevender.


{==337==} {>>pagina-aanduiding<<}


Verdichte Namen.	Eigennamen.
Koolman. (Andries)	carolus rijkwaart.
L.S.	samuel van lansbergen.
Lions.	leiden.
Lucius, (D.) of Lutius.	isaacus frederici.
Luytjens. (J.)	Dezelfde.
Man van credentie.	dirk gerritze meerman.
Man tot Nijmegen.	daniel wittius.
Man. (Fredrik de)	joh. uitenbogaert.
Marinus.	Zie Fontaine.
Meden. (Hans van) Medenus.	joh. uitenbogaert.
Nieuwerveen. (S. van)	Dezelfde.
Niger.	daniel wittius.
P.	eduardus poppius.
Pauwelse (Joris) de Jonge.	henricus niellius.
R. Junior.	j. rodingenus filius.
Ravens. (Sr.)	jo. arn. corvinus.
Rheenen. (Bartholomaeus van)	gerardus velsius.
Rinder.	Zie Kaaskooper.
Rijk-neef.	passchier de fijne.
Salem.	amsterdam.
Schipper Dirk.	dominicus sapma.
Sl. Sla. Slat.	henr. slatius.
Soetwater.	adr. borrius.
Solitarius.	joan. monachius.
Stad van 25 huizen.	fredriksstad.
Stad van Nieuwerveen.	utrecht.
Swartius.	dan. wittius.
Sylvius. (Theodorus)	conr. vorstius.
Thomas.	thomas gosuinus.
Thrasybulus.	conralus vorstius.
Tielemans. (Pieter)	petrus cupus.
Tilianus.	paulus lindenius.
Veenhuizen. (De Heer van)	mr. reinout van brederode.
Victor. (Sr.)	n. grevinckhoven.
Vigilantius.	simon episcopius.
Vlugt. (Van der)	Zoo wel uitenbogaert, als grevinckhoven.
Wachter. (Simon de)	episcopius.
Waterdale. (Sr.)	samuel lansbergen.
Westeinde. (J. of Jan van)	eduardus poppius.
Willemje. (D.)	wilhelmus riddersbach.
IJsvogeltje. (Het)	passchier de fijne.

Dusverre de Lijst. Ik neem nu nog de vrijheid, de volgende aanmerkingen hierbij te voegen op eenige onnaauwkeurigheden, welke den Heere halbertsma ontsnapt zijn.
De eerste betreft hetgeen ik, op bl. 175, in het mid-
{==338==} {>>pagina-aanduiding<<}
den, leze. Daar wordt gezegd, ‘dat, in de Hervormde kerk van Nederland, (dat is, in de Noordelijke gewesten, in de zeven vereenigde provinciën) ‘reeds vroeg, vrij algemeen, strenge gevoelens omtrent de Predestinatie gedreven werden.’ Doch, zoo men dit van den vroegen tijd der Hervorming verstaat, verschoone men mij, dat ik dit tegenspreke. In de eerste hervormde Nederlandsche kerk waren die strenge gevoelens zeldzaam. Dit is door de Heeren ijpeij en dermout, in hunne voortreffelijke Geschiedenis-dier Kerke, uitvoeriger, dan door eenig ander Schrijver, bewezen. De Roomsche Geestelijkheid, voor zoo veel die hier de Hervorming toeviel, was, even als duifhuis, van gematigde gevoelens. Voorts was de Hervorming hier voornamelijk bevorderd door de schriften van erasmus, bullingerus, zwinglius, melanchton, die allen van de gematigde gevoelens waren. De gestrengere werden hier eerst later meer verbreid, inzonderheid door de hervormde Leeraars uit Vlaanderen, die uit de Geneefsche school van calvijn waren voortgekomen, en, door vervolging uit de Zuidelijke gewesten verdreven, in de Noordelijke niet alleen schuilplaats kwamen zoeken, maar ook vonden, en er vervolgens de predikstoelen, bij menigte, inkregen. Door den invloed dezer vreemdelingen vonden de gestrenge gevoelens hier allengs meerderen ingang, en bekwamen eindelijk op de zachtere, waaraan de oorspronkelijke Noord-Nederlanders waren toegedaan, vervolgens de overhand; mits men aanneme, dat allen, die daar vóór, in 1616 en daarna ijverden, ze uit
overtuiging, en niet uit menschelijke inzigten, voorstonden.
Eene tweede onnaauwkeurigheid vind ik op dezelfde bladz. 175, van onderen, waar gezegd wordt: ‘In 1615 begonnen Remonstranten en Contra-Remonstranten zelfs afzonderlijke vergaderingen te houden.’ Dit zou men natuurlijkst zoo moeten verstaan, alsof zoo wel de Remonstranten zich van de Contra-Remonstranten, als de laatsten zich van de eersten, begonnen af te zonderen. Het laatste is echter alleen waar. De Remonstranten ble-
{==339==} {>>pagina-aanduiding<<}
ven in hunne, dat is in de publieke, kerken; de Contra-Remonstranten verlieten die, scheurden zich van de Remonstranten af, en begonnen afzonderlijke vergaderingen te houden, hetwelk zij vervolgens voortzetteden.
Eindelijk, op bl. 176, omtrent ter halver blad, staat: dat de Remonstranten, van het oogenblik af, dat zij, in de 57ste zitting der Nationale Synode van Dordrecht, op den 14den Januarij 1619, uit dezelve gezet waren, ‘daarop niet meer verschenen als stemhebbende, maar als beschuldigden en gedaagden.’ Dit behelst eene geweldige misstelling. De Remonstranten verschenen, met eene niet noemenswaardige uitzondering, op deze Synode, nooit als stemhebbende. Zij waren zelfs niet, dan als gedaagden, en niet meer, dan ten getale van dertien, tot dezelve beschreven. Als zoodanig werden zij, van hunne eerste verschijning af, behandeld; en episcopius, die als lid derzelve beschreven was, en de Remonstranten, welke, wegens de kerk van Utrecht, op denzelfden voet, als alle andere leden, tot de Synode waren afgevaardigd, en dus mede stemgeregtigd waren, zagen zich weldra genoodzaakt, om zich bij de gedaagden te voegen. De Remonstranten hadden dus, op de Synode, nimmer eenige stem, noch mogten voor dezelve anders, dan geroepen, of na bekomen verlof, verschijnen; en, nadat zij, in de 57ste Sessie, waren uitgedreven, hadden zij tot dezelve geenen toegang meer. - Het spreekt dus van zelf, dat het even te voren, door den Heer halbertsma, gezegde: ‘Zoo kwamen dan de partijen met gelijk regt op de Synode, om door gemeenschappelijke beraadslaging tot overtuiging der dwalenden en alzoo tot eenheid des geloofs te komen,’ geheel verkeerd is.
Hoogst aangenaam zal het mij zijn, indien Gij dezen mede in uwe Letteroefeningen gelieft op te nemen, gelijk ik U beleefdst verzoeke. Intusschen ben ik altijd met de meeste hoogachting,
Mijn Heer en Vriend!
Uw Ed. dienstw. Dienaar en Vriend,

adr. stolker.
Rotterdam,
7 April 1828.


{==340==} {>>pagina-aanduiding<<}

Plaatselijke, geschied- en oudheidkundige herinneringen van een reisje door een gedeelte van Gelderland en in de omstreken van Kleef.

Door P. Louwerse.

I.

Beroepsbezigheden hadden het mij meer dan twee jaren ondoenlijk gemaakt, het woelige Amsterdam te verlaten; en mogelijk was er aan eenige uitspanning nog niet gedacht geworden, had de dood van een geliefd eenig kind het niet alleen voor mij, maar bijzonder voor mijne echtgenoote, noodzakelijk gemaakt, den kring der dagelijksche bezigheden voor een' korten tijd vaarwel te zeggen.
Wij besloten dan een reisje naar Gelderland te doen, en, ware het mogelijk, het tot Kleef toe te brengen. Het saizoen was wel een weinig gevorderd; maar, wat wij aan de lange dagen zouden missen, werd toch ligtelijk opgewogen door de mindere woeligheid en drukte in de herbergen, en het schoone weder, dat gewoonlijk de Augustus-maand vergezelt. Spoedig was de weinige bagaadje gepakt en alles tot het uitstapje in gereedheid gebragt.
Te Utrecht gekomen, bleven wij aldaar den nacht, en vervorderden den volgenden dag, reeds vroegtijdig, onze reis, ten einde het middagmaal te Renkum te nemen, en het overschietende van den dag in deszelfs omstreken door te brengen. Elkeen kent den fraaijen weg tusschen Utrecht en Arnhem, en weet dus ook, dat hij in landelijke eenvoudigheid en schilderachtigheid toeneemt, naar mate men het Geldersche nadert. Reeds verschillen de omstreken van Amerongen van die van Zeist en Driebergen; maar, zoodra men de eerstgenoemde plaats achter den rug heeft, wordt het landschap hoe langer hoe rijker in afwisseling en bevalligheid van voorwerpen, waartoe het gezigt van den Rijn en dat op de Neder - Betuwe het hunne niet weinig toebrengen.
Het weder, dat in den morgen eenigzins betrokken was geweest, helderde allengskens op; en, ons verlustigende in de schoone gezigten, die zich ter wederzijde van den weg, vooral in de nabijheid van de Grebbe, opdeden, kwamen wij

{==341==} {>>pagina-aanduiding<<}
reeds vroegtijdig te Renkum, het doel onzer reize voor dien dag, aan. Wij stapten in het logement: de Bok, af, gebruikten eenige verversching, en begaven ons toen op weg, om eene wandeling over den Wageningschen Berg te doen. Het gezigt, dat men van deze hoogte geniet, is even betooverend als indrukmakend. Aan de eene zijde een bergachtig landschap, waarin zich vooral de Tafelberg onderscheidt; aan den anderen kant het stille, bevallige dorpje Renkum, met een gedeelte van den grooten weg, en verder in het verschiet de donkere bosschen van den Dorenweerd; vóór u de Rijn, in bogten en slingeringen, stil en statig zijnen loop vervolgende, en aan den tegenovergestelden oever de Betuwe, die zich hier, in hare geheele uitgestrektheid, aan het oog des verrukten aanschouwers vertoont. Maar nog rijker, dan in natuurtafereelen, is deze plek in geschiedkundige herinneringen. De Opper- en Neder-Betuwe, welke men hier overziet, was eenmaal de voornaamste woonplaats der Batavieren, die men gewoonlijk onze voorouders zegt te zijn, en ook, in zekeren zin, als zoodanig kunnen beschouwd worden. Spoedig had mijne verbeelding mij in die aloude tijden verplaatst. Ik zag die geheele vlakte, nu zoo bevallig met beemden, dorpen en gehuchten geschakeerd, als met terpen of hoogten overdekt; op elk derzelven eene hut van leem, tot woonplaats voor een geheel gezin dienende, en rondom de hut een stuk lands, tot verbouwing van eenige peulvruchten geschikt. Bij mindere vruchtbaarheid stelde ik mij echter ook mindere eentoonigheid in het landschap zelve voor. Zware bosschen en groenende heuvelen kenmerkten voorzeker, in vroegere tijden, ook dezen grond; eene eigenschap, voorheen meer dan thans aan geheel Gelderland eigen: want hoe anders zou
de Batavier zijnen lust tot de jagt, in vredestijd zijne geliefde uitspanning, hebben kunnen botvieren? Ik zag hem dan ook, met boog en werpspies gewapend, het vlugge wild vervolgen, of wel, in werkeloosheid ter neder gezeten, zijnen tijd met het dobbelspel en in de vreugde des bekers doorbrengen. De lans- en zwaardendans der krijgshaftige jongelingen kwam mij mede voor den geest. Ik zag hunne snelle en kunstmatige bewegingen, te midden der opgestokene wapentuigen, en de maagdenrij, met welgevallen dit spel aanschouwende. Met geestverrukking dacht ik aan de vrijheid, die zij, zelss onder de Romeínen, genoten, en door elk onzer Dichters, groot en klein, uit de volle borst, bezongen; - maar, helaas! hier-
{==342==} {>>pagina-aanduiding<<}
tegen kwam de kritiek op, en ook nu, even als altijd, wilde het er bij mij maar niet in, dat de Batavieren, hoezeer met den naam van bondgenooten betiteld, inderdaad zoo vrij onder de heerschappij der Romeinen zijn geweest, als onze Dichters ons wel willen doen gelooven. Elk volk, dat door de Romeinen cijnsbaar werd gemaakt, behield zekeren schijn van vrijheid. Zulks gebood eene gezonde staatkunde. Men liet hetzelve zijne Goden, wetten en zeden; dikwerf verkregen die Goden zelfs eenen tempel binnen Rome, hetgeen, volgens een beroemd Schrijver, niet weinig heeft toegebragt tot eene meer gemakkelijke vestiging van het Christendom. Maar staatkundige en nationale vrijheid van overwonnene volken onder de Romeinen, hoe ware dit overeen te brengen met den geest dier natie, steeds indachtig aan de aloude Godspraak, dat Rome eenmaal het gebied over de geheele wereld zou voeren? En waarom zou men aan een klein, afgelegen volk meerdere voorregten, dan aan naburige verwonnene natiën, ja meer dan aan Griekenland zelf, geschonken hebben? Maar,
wanneer onze Dichters zoo hoog van der Batavieren vrijheid zingen, denken zij voorzeker niet aan de Romeinsche burgen, in het hart des lands opgerigt, aan de scharen van jongelingen, die, onder den alles verwinnenden adelaar, in verafgelegene landen den oorlog moesten gaan voeren of den Keizeren tot lijfwacht verstrekken, noch eindelijk aan den krijg, door de landzaten onder claudius civilis gevoerd (*). Ook hebben wij, mijns inziens, als natie, geenszins een zoo groot belang bij den roem der Batavieren. Zij zijn, wel is waar, de oudste bekende bewoners des lands; maar zijn zij daarom onze voorouders? Na de verovering dezer landen door de Franken houden zij op eene natie te zijn, en hun naam wordt uit de rij der volken gewischt; zij worden of slaven der overwinnaars, of gaan hun leven onder de Romeinsche legervanen eindigen; en, indien al eens in de laagste standen der maatschappij, vooral in de Betuwe, nog eenige afstammelingen der Batavieren, hoe zeer nog met ander bloed vermengd, konden worden aangetroffen, het grootste gedeelte der natie is voorzeker van Frankischen stam.
Wij bleven ons nog eenigen tijd met de schoone gezigten, die de Wageningsche Berg oplevert, verlustigen, en onwillekeurig vestigden zich mijne oogen naar den kant van Thiel

{==343==} {>>pagina-aanduiding<<}
en Bommel. In die streken lag voorheen het oude Teisterband, een bijna fabelachtig land voor onze geschiedenis, vooral wat deszelfs Graven aangaat. Vleijerij en adeltrots hebben een regerend Huis van zoodanige Vorsten, even als in Gelderland en Holland, willen opwerpen, zonder dit met eenige geschiedkundige bewijzen te kunnen staven; terwijl het integendeel bijna zeker is, dat nimmer erfelijke Graven, maar veeleer Keizerlijke Ambtenaren of Praefecti, het gebied in Teisterband hebben gevoerd. Nu en dan hoort men, in onze dagen, nog van eenen afstammeling der Teisterbandsche Graven spreken. Indien de naneef van walterus, welke laatste men zegt in de zevende eeuw geregeerd te hebben, eenen goeden stamboom bezit, zou hij, door deszelfs openbaarmaking, der Geschiedenis eenen wezenlijken dienst bewijzen!
Na het Lexkes Veer, dat zoo schilderachtig aan den Rijn ligt, bezocht te hebben, keerden wij naar ons logement terug.

II.

Ons middagmaal was spoedig genomen, en nu gingen wij het dorpje bezien, dat op zichzelve weinig bekoorlijks heeft. De inwoners leven hier grootendeels van den landbouw, en, behalve eene kleine bierbrouwerij, zag ik geene andere neringen van eenig aanbelang. Renkum is echter een der oudste dorpen van ons vaderland, daar het reeds in het jaar 968, onder den naam van Redichem, voorkomt, en toenmaals onder het bewind stond van zekeren wichman, in de Kronijken bekend als een rijk en magtig Heer aan de oevers van den Rijn, en vele goederen op Veluwe en in Hameland bezittende. Dikwerf ook wordt hij Graaf van Hameland genoemd, waardoor men het tegenwoordige kwartier van Zutphen, gewoonlijk het Graafschap genoemd, te verstaan heeft. Maar geheel verkeerd zou men doen, indien men de vroegere gesteldheid van Gelderland naar de tegenwoordige wilde bepalen. Trouwens de benaming van Gelre komt eerst in het jaar 1067 in de Geschiedenis voor. In de vroegste tijden behoorden het Overkwartier, het Rijk van Nijmegen en het Ambt van Maas en Waal, tot Gallië; de andere Ambten des kwartiers van Nijmegen, de Veluwe en het Graafschap Zutphen, tot Germanië. Daarna kwam alles aan den linker Waal-oever onder de Frankische Koningen; aan den regteroever regeerden de Koningen van Vriesland, en Zutphen was een gedeelte van Saksen of Westfalen. Eindelijk werd het geheele

{==344==} {>>pagina-aanduiding<<}
land onder de heerschappij van karel den Grooten vereenigd; en, bij het uitsterven van het Karolingisch Huis, kwam alles, benoorden de Waal, onder de Duitsche Keizers. Het land schijnt vroeger verdeeld te zijn geweest tusschen verscheidene kleine Heeren, erfelijk, wat aangaat hunne eigene goederen (allodia), maar overigens slechts als Keizerlijke Landvoogden of Leenmannen (*) aan te merken. Naderhand is alles aan de Geldersche Graven gekomen. De eerste geschiedkundige persoon, die dezen titel, of wel den naam van Graaf van Gelre, draagt, is gerhard, omstreeks het jaar 1094; zijn zoon, gerhard de II, volgde hem op, en door diens huwelijk met ermgard, Erfvrouw van Zutphen, werd het Graafschap Zutphen met dat van Gelre in hunlieder zoon, hendrik, vereenigd.
Maar, om op wichman terug te komen: met hem daagt er eenig licht in de Geschiedenis van Gelderland op. Kort vóór het jaar 968 stichtte hij het klooster te Elten, dat hij met een groot gedeelte zijner erfgoederen op Veluwe, in Zutphen en in de Betuwe, waaronder ook de inkomsten van Redichem, (het tegenwoordige Renkum) beschonk. Onder zijne kinderen zijn de meest bekende: meinwerk, Bisschop van Paderborn; luitgardis, de eerste Abdisse van Elten; en adela, eerst gehuwd met imad, uit een doorluchtig Huis van Neder-Duitschland, en meer bepaaldelijk uit het Sticht van Utrecht, gesproten, en naderhand met balderic, niet van zoo hoog eene geboorte, als zijnde slechts een vrijman (ingenuus), wiens goederen aan den linkeroever des Rijns gelegen waren. Meinwerk, de heerschzuchtige Kerkvoogd, die zich niet omtzag des Keizers eigenen mantel te nemen en zulks als een regtmatig offer aan de Kerk te beschouwen, is genoegzaam uit de Kerkelijke Geschiedenis, uit zijn eigen leven door alpertus en uit Legenden bekend; maar ook luitgardis en adela zijn ons door de Kronijkschrijvers bewaard gebleven; terwijl eenige bijzonderheden, ten opzigte der laatste medegedeeld, ons belangrijke wenken omtrent de zeden en gewoonten, mitsgaders den trap van beschaving dier oude tijden, geven. Luitgardis wordt ons afgeschetst als een ideaal van vrouwelijke beminnelijkheid: zij was vroom en kuisch; zij gaf rijkelijk aalmoezen, bezocht

{==345==} {>>pagina-aanduiding<<}
de kranken, en stond de stervenden, in de laatste oogenblikken, met hulpe en vertroosting bij. Adela, daarentegen, was een monster in menschelijke gedaante. ‘Hare stem,’ zegt de Kronijkschrijver, ‘was schel en schreeuwend; zij gebruikte onbetamelijke woorden; haar gelaat was valsch, haar geest wispelturig, en elk oogenblik veranderde zij van zin.’ Reeds staande het leven van haren eersten gemaal schijnt zij eenen verbodenen omgang met balderic gehad te hebben; men betigt haar zelfs van haren eigenen zoon, theodoricus, door vergift om het leven te hebben gebragt; doch, ook dit aan de partijdigheid van den schrijver des levens van meinwerk willende toekennen, is het echter eene geschiedkundige daadzaak, dat zij, in het jaar 1016, zekeren Graaf wichman van Vreden, bij zijn vertrek uit balderic's kasteel, Uplade geheeten en in de omstreken van Elten gelegen, deed vermoerden; eene daad, die dan ook haren ondergang en dien van haren gemaal ten gevolge had. Zeer wordt hare bekwaamheid in vrouwelijke handwerken geprezen; zij had steeds een' stoet van kamerjuffers rondom zich, met welke zij de kostbaarste tapijten vervaardigde, waaronder bijzonder moet uitgemunt hebben een rugtapijt, of dorsale, dat op hare slaapkamer in het kasteel van Redichem (mogelijk het tegenwoordige Dorenweerd) hing, en haren gemaal balderic voorstellende, eenen draak gedood hebbende. Dus reeds in de tiende eeuw kunststukken van zulk eene uitvoerigheid, door adellijke vrouwen vervaardigd! Waarlijk, dit opmerkende, moet toenmaals de beschaving in kunsten reeds grooter zijn geweest, dan men gewoonlijk in onze dagen gelooft. Maar ook de Geschiedenis laat ons niet in het onzekere omtrent de oorzaken, waaraan de behendigheid
dezer Vorstin, in dergelijke kunstwerken, kan toegeschreven worden. Wichman, de vader van adela, is hoogst waarschijnlijk dezelfde wichman, die, tusschen de jaren 940 en 950, als Graaf van het slot van Gent voorkomt; en als men nu weet, dat, te dien tijde, de weesgetouwen in Vlaanderen reeds tot een' hoogen trap van volmaaktheid gebragt waren, kan daaruit, met goeden grond, afgeleid worden, dat adela de kunst van borduren en weven in hare geboortestad geleerd heeft. Vereerend is het, inderdaad, voor onze natie, (en daarom ook zal men mij deze kleine uitweiding wel ten goede houden) dat reeds zoo vroeg de vaderlandsche steden zich door kunsten, handel en nijver-
{==346==} {>>pagina-aanduiding<<}
heid, boven alle andere volken, onderscheidden. Weinige eeuwen na het begin onzer jaartelling waren de Vriesche lakens bereids door geheel Europa beroemd, en in het midden der achtste eeuw dreven Utrecht, Duurstede, Nijmegen en Thiel eenen bloeijenden handel. Uit deze nijverheid is dan ook de vrijheid ontsproten, die de vaderlandsche steden reeds zoo vroegtijdig genoten hebben. De handel maakte rijk; de Vorsten, daarentegen, hadden geld noodig, en gaarne willigde men elke schatting, toenmaals bede genoemd, in, wanneer men daardoor het eene of andere privilegie kon verwerven.
Maar nog eene andere bijzonderheid uit het leven van adela willen wij hier aanhalen, als betrekking hebbende tot de wetten, toenmaals hier heerschende. Wij hebben gezegd, dat wichman de door hem gestichte Abdij van Elten met vele van zijne goederen begiftigd had. Na zijnen dood, en dien van de Abdisse luitgardis, vroeg adela den Keizer om vernietiging dezer giften, aangezien dezelve zonder hare toestemming gedaan waren. Volgens de Saksische wetten, mogt niemand zijne goederen vervreemden buiten bewilliging zijner vrouw en kinderen, waarvan vele voorbeelden in de oude giftbrieven voorhanden zijn. Zelfs minderjarige knapen gaven daartoe hunne toestemming; hetgeen op te maken is uit de zegels, waarmede die giftbrieven somtijds voorzien zijn: het zegel der meerderjarigen was rond, meest voorstellende een' Ridder te paard; dat der minderjarigen, een naakt beeld op een ongezadeld paard; terwijl die der vrouwen en geestelijken meest van eene langwerpige gedaante waren.
Maar het uitstapje in het dorp Renkum heeft ons al ver genoeg gebragt; ook begint de avond te vallen, en het wordt tijd, de noodige krachten voor den dag van morgen te gaan opdoen.

III.

Reeds vroegtijdig zaten wij den volgenden ochtend tusschen de wielen, met oogmerk, om onzen togt, over den Dorenweerd, Duunoog, den Oorsprong en den Hemelschen Berg, tot Nijmegen, en, kon het zijn, tot Kleef toe, voort te zetten. Het was een heerlijke morgen; een liefelijk koeltje voerde ons de aangenaamste uitwasemingen van kruid en heestergewas te gemoet; nog parelde de dauw aan bloem en struik, en in stille aanbidding lag, als ware het, de geheele Natuur voor haren Schepper geknield. Zwijgende vervolgden wij

{==347==} {>>pagina-aanduiding<<}
onzen weg: wij konden gevoelen, maar niet spreken. Spoedig bereikten wij het dorpje Heelsum, zoo schilderachtig door de heldere beek, die het doorstroomt, en het hooge kerkgebouw, dat zich op den groenenden heuvel verheft. Nu bevonden wij ons op het gebied der Heerlijkheid Dorenweerd; en reeds verheugde ik mij, dit oude kasteel te zullen bezigtigen, en menige historische herinnering, op de plaats zelve, voor mijnen geest terug te roepen.
Wij hielden stil aan eene huismanswoning, ingerigt, naar het scheen, om aan bezoekers, wandelaars of vreemdelingen eene rustplaats en tevens verversching aan te bieden. Van onzen voerman vergezeld, die ons ten gids zou verstrekken, begaven wij ons op weg, om het kasteel en eenige der fraaiste wandelwegen te bezigtigen. En, inderdaad, men kan zich niets schooners dan deze Heerlijkheid voorstellen. Overal is de heuvelachtige grond met het weligste hout, van allerlei soort, begroeid; nergens heeft de kunst de natuur hare wetten voorgeschreven; ook onder den brandendsten middaghemel geniet men koelte en schaduw, en de diepe vallei kleurt donker en groen bij het bergachtig gedeelte, dat in het zonnelicht speelt. Weldra waren wij het kasteel genaderd, hetwelk ons, op aanvrage, vergund werd binnen te treden. Dorenweerd is van zeer ouden oorsprong, en, indien men de stelling van den Heer van spaen wil aannemen, zou daar ter plaatse, reeds in de negende eeuw, het kasteel van Redichem gestaan hebben. Het was oudtijds eene vrije Halsheerlijkheid, voorzien van het regt van vrijgeleide, visscherij en andere voorregten. In 1402 ontving robert van Dorenweerd, na voorafgaande opdragt, deze Heerlijkheid van Hertog reinald ter leen, met hoog en laag geregt, tienden en thinsen, om het te houden als een welgeboren dienstmansgoed, te verheergewaden met een paard tot zadels leenregten. Deze beleening is de eerste historische daadzaak, welke wij van Dorenweerd aantreffen. Het is de grootste en aanzienlijkste Heerlijkheid van geheel Veluwzoom; en, hoezeer, oudtijds, niet tot de Baanderijen van Gelderland behoorende, stond zij echter hoog in magt en luister aangeschreven.
Ik moet evenwel bekennen, dat het gebouw, gelijk men het heden ziet, mij verschrikkelijk tegenviel, en, wat het binnenste aangaat, niets had van dat oude en eerwaardige, dat wij zoo gaarne in middeleeuwsche gebouwen aan-
{==348==} {>>pagina-aanduiding<<}
treffen. Het eenige, waarin ik, buiten den uiterlijken bouw en den dikken toren, een oud kasteel herkende, was het plein, voorheen de binnenhof geheeten, waardoor men den ingang tot het hoofdgebouw bekomt. Van binnen is het kasteel zoo wat gemoderniseerd, en die vertrekken, welke geen papiertje gekregen hebben, zien er bitter vervallen uit. Bij de intrede heeft men eene soort van vestibule, met eenige hertenkoppen versierd; deze doet denken aan de zoogenaamde hal, de eerste ruimte, die men gewoonlijk in de kasteelen der middeleeuwen aantrof, en bestemd was tot het verleenen van gehoor aan afgezanten en het houden van maaltijden. Eene dergelijke hal vindt men nog in het slot te Anholt; een gebouw, trouwens, dat, door deszelfs in- en uitwendige bouworde, ons een oud riddermatig kasteel, in deszelfs geheelen omvang, vertoont. Een der zijtorens van Dorenweerd was, naar het berigt eener oude vrouw, die ons bij de bezigtiging vergezelde, vóór eenige jaren afgebroken; terwijl reeds vroeger van de voormalige gevangenissen (in den goeden ouden tijd het eerste sieraad eener Halsheerlijkheid) keukens en kelders gemaakt waren. Ook de galerijen van het slot hebben niets, dat ons den Gothischen bouwtrant vertoont; geene derzelven is gewelfd, en eigenlijk kan men ze niet anders dan met den naam van gangen bestempelen. Op de deur van een der vertrekken, die op de genoemde gangen uitkwamen, las ik het opschrift: ‘Archivenkamer.’ Mijn eerste verzoek was, daarin toegelaten te worden; maar, helaas! de goede oude vrouw betuigde mij, den sleutel
daarvan niet te hebben. ‘Och, Mijnheer!’ vervolgde zij, ‘er is ook niets dan een oude rommel papieren, portretten en verroeste wapenen op; aan dat oude tuig is niet veel bijzonders te zien!’ Mij intusschen deed het geweldig leed, uit tijdsgebrek, mij niet tot den Rentmeester van Dorenweerd, die op een uur afstands van het kasteel woont, te kunnen vervoegen, ten einde den toegang tot die oudheden te bekomen. Maar zou men, zoo hier als elders op oude kasteelen, den bezoeker en vreemdeling niet aangenaam verpligten, door hem in staat te stellen van, op eene gemakkelijke wijze, deze merkwaardige overblijfselen van vroegere eeuwen te kunnen onderzoeken en bezigtigen? In oude kronijken toch liggen nog ontelbare bouwstoffen voor de vroegere geschiedenis des Vaderlands opgesloten; en het onlangs genomen besluit van den Koning, waarbij de plaatselijke

{==349==} {>>pagina-aanduiding<<}
besturen en andere bezitters van Charters en Archiven worden uitgenoodigd, deze oude gedenkstukken aan het Gouvernement bekend te maken, zal, bij eene getrouwe naleving, voorzeker dienstbaar kunnen zijn, om een helder licht over menige duistere plaats in 's lands historie te doen opgaan. Jammer zou het zijn, indien eene kleingeestige achterhoudendheid de weldadige bedoelingen des Koninklijken Wijsgeers mogt tegenwerken!
De kritische Historieschrijver van spaen is niet wars van het gevoelen, dat, op de plaats van het tegenwoordige Dorenweerd, eens het oude kasteel van Redichem, waarvan reeds in de tiende eeuw onzer jaartelling wordt gesproken, gestaan hebbe. Geen enkel overblijfsel van dit aloude gebouw is in het tegenwoordige slot kenbaar; trouwens, het zal, gelijk de meeste kasteelen van dien tijd, voor zoo verre zij niet van Romeinschen oorsprong, gelijk het Huis te Britten en dergelijke, waren, niet van steen, maar van hout geweest zijn. Maar er ligt in de gissing van den geleerden van spaen niets ongerijmds; en, zijne stelling voor een oogenblik aannemende, zal het, nu wij ons op Dorenweerdschen grond bevinden, den Lezer niet onaangenaam zijn, eene treffende gebeurtenis te vernemen, die ons de Kronijken mededeelen, als in de tiende eeuw, op het kasteel Redichem, te zijn voorgevallen. Adela, van welke wij reeds hier boven melding maakten, was met balderic gehuwd. Zij waren de aanzienlijksten des lands, en, dewijl balderic rijk en magtig aan den linkeroever des Rijns, en dus aan de Gallische zijde, was, voerden zij, voorzeker, die prachtige leerwijs, welke meer aan dien landaard, dan aan den Germaanschen en Saksischen, eigen was. Op zekeren tijd bevond balderic zich te Redichem, dat, als aan den regteroever des Rijns gelegen, hem voorzeker van de zijde zijner gemalin adela was aangekomen. Dáár stond hij in eene opperzaal, beschouwende de pracht van binnen, en den rijkdom en de vruchtbaarheid, die de natuur, van buiten, rondom hem ten toon spreidde. In plaats nu van deze zegeningen met
dankbaren ootmoed te erkennen, sprak hij in arren moede: ‘Men zegt, dat God almagtig is; maar hoe zou Hij mij van mijne grootheid, uit mijne rijkdommen tot armoede kunnen doen vervallen? Immers de voorbijvlietende Rijn, die mij een verrukkelijk gezigt oplevert, en de rondomliggende velden, verschatten mij overvloed van visch, gevogelte en wild-
{==350==} {>>pagina-aanduiding<<}
braad; - het is onmogelijk, van die hoogte te gronde te gaan!’ Maar God, wiens arm over den roekelooze is opgeheven, was magtiger dan hij, en had het in Zijnen raad anders besloten. Menige bloedige veete had tusschen balderic en Graaf wichman van Vreden plaats gehad, en adela, geene middelen ter bereiking van een gewenscht doel ontziende, deed laatstgemelden, gelijk wij reeds aanhaalden, bij diens vertrek van Uplade, door huurlingen, afmaken. Het gerucht van den moord klonk tot voor des Keizers troon. Adelbold van Utrecht en bernhard van Saksen sloegen het beleg voor Uplade, blakerden en brandden door den geheelen omtrek, namen eindelijk het versterkte slot in, en deden het tot op den grond toe afbreken. Balderic stelde zich voor den Keizer, en bood den zuiveringseed aan; maar deze gunst werd hem, als eenen bekenden meineedige, door de Hertogen godfried en bernhard betwist. Het zwaard was reeds over hem opgeheven; maar de Keizer, het gegeven vrijgeleide indachtig, nam hem onder zijne bescherming, en hij vertrok naar zijnen vriend, Heer gerard, aan de Moezel, waar hij kort daarna, verwijderd van huis en altaren, den geest gaf. Adela had zich, na de inneming van Uplade, naar Keulen begeven. Zij bevond zich in den kommerlijksten toestand, en rekte haar
ellendig bestaan uit de prebenden, die de kerken van Duits en Sint Pieter, weleer door haar met de rijkste goederen begiftigd, haar deden toekomen. Haar dood volgde spoedig, en zij werd in de kerk van Sint Pieter begraven; ‘maar,’ zegt de Kronijk, ‘een zwaar onweder bragt eene buitengewone overstrooming te weeg; de wateren ligtten haar lijk uit het graf, en wierpen het in den Rijn, zoodat er nooit eenig spoor van is gevonden.’ - Het is onmogelijk, van die hoogte te gronde te gaan! sprak eenmaal balderic. Vermetele! gij hebt het tegendeel ondervonden, en, na u, zoo menig hoofd, dat zich tot aan de sterren scheen te verheffen!
Met deze herinneringen verlieten wij Dorenweerd, en, na het kasteel rondgekuijerd en eenige aangename wandelwegen in de nabijheid bezocht te hebben, gingen wij het rijtuig opzoeken, om ons verder naar Duunoog te begeven. Het zoo wèl geschreven werkje van den Heer j.a. nijhoff: Wandelingen in een gedeelte van Gelderland, had mij opmerkzaam gemaakt op eene vallei, welke zich tusschen Dorenweerd en Duunoog moest bevinden, en dezelve was zoo naauwkeurig

{==351==} {>>pagina-aanduiding<<}
aangewezen, dat het ons weinig moeite kostte, die spoedig te ontdekken. Wij deden het rijtuig stilhouden, om die bekoorlijke plaats te bezoeken, en werden dubbel voor onze moeite beloond. Deze vallei is welligt de schoonste en indrukmakendste van geheel Gelderland; en, indien deze provincie, naar eene verkleinde schaal, in sommige opzigten, bij Zwitserland kan vergeleken worden, is het voorzeker op deze plek. Het smalle pad voert diep naar de laagte; aan beide zijden is de bergwand met het weligste kreupelhout bedekt, terwijl op den rug der hoogten het donkere bosch zich vertoont. Beneden in het dal noodigt een lommerrijk plantsoen den wandelaar uit, om zich in de schaduw neder te vlijen, en een' blik op de hem omringende natuur te vestigen. Hier is alles statig en stil; doch niets, wat tot fomberheid doet overhellen. Men waant zich alléén in de geheele schepping te zijn; maar de borst is zoo vol, dat men gaarne alles aan zijn hart zou willen drukken!
Spoedig nu bevonden wij ons te Duunoog, een klein landgoed, van alle zijden door de bosschen van Dorenweerd ingesloten, en opmerkelijk door deszelfs hooge ligging, die ons gezegd werd, ruim 250 voet boven de oppervlakte des Rijns te zijn. Ligtelijk kan men beseffen, welk een verrukkelijk gezigt men van hier op het omringend landschap geniet, vooral wanneer men naar een' ronden koepel klimt, op het verhevenste gedeelte van den grond, ter hoogte van wel vijftig voet, opgerigt. Maar niet minder verrassend is het, ter zijde van het heerenhuis, langs slingerende paden, aan weerskanten beplant, zoo diep af te dalen, dat men eene gelijke lijn met den Rijn-oever kan trekken. Vooral bij heete zomerdagen is het verkwikkend, hier eenige oogenblikken in de koelte te verpoozen, en het vermoeide oog, dat op gindsche hoogte door duizend voorwerpen werd ingespannen, eenige rust te bezorgen.
Niet ver van Duunoog is eene plaats gelegen, door sommigen Hunneschans, door anderen Dunenschans geheeten. Door eenen vrij naauwen ingang, aan welks beide zijden zich nog sporen eener gracht schijnen op te doen, komt men op eene opene, rondom met boomen beplante plaats, van waar men bijna lijnregt in den Rijn nederziet. Hier aan eene voormalige versterking, door de Hunnen gebouwd, te denken, is al te zeer gewaagd: deze barbaren toch bekommerden zich, in hunne strooptogten, weinig over het opwer-
{==352==} {>>pagina-aanduiding<<}
pen van vestingwerken, en het zal moeijelijk zijn te bewijzen, dat zij ééne eenige versterking, in ons vaderland, hebben daargesteld. Liever dan zouden wij deze plek Dunenschans, d.i. versterking, op de Duinen gebouwd, noemen; terwijl de Heer nijhoff, in zijn boven aangehaald werkje, niet vreemd van het gevoelen is, dat deze plaats zoodanig, in lateren tijd, door de Heeren van Dorenweerd, als eene versterking, is aangelegd geworden. Het zij mij vergund, hier eene andere gissing te opperen; doch die ik bloot als gissing wil aangemerkt hebben. In de vooronderstelling, dat het tegenwoordige Dorenweerd het oude Redichem zij, en dus aan Graaf balderic hebbe toebehoord, is er niets onwaarschijnlijks in, dat de Dunenschans reeds in de tiende eeuw, en wel door Graaf wichman van Vreden, is opgeworpen geworden. Deze toch had de gewoonte, dergelijke versterkingen in de nabijheid der kasteelen van zijnen vijand, Graaf balderic, te doen aanleggen. Zoo bouwde hij, om laatstgemelden de heerschappij over de landen tusschen Rijn en Waal te ontnemen, een slot niet ver van de Maas, en, toen
dit door balderic ingenomen en geslecht was geworden, stichtte hij het slot Munna (thans Monreberg) aan den linkeroever des Rijns, en dus, als ware het, te midden der bezittingen van zijnen vijand. Is het nu zoo geheel ongerijmd, iets dergelijks van Dunenschans te denken; te meer, daar wichman, als het gebied voerende aan de regterzijde des Rijns, het grootste belang had, om het indringen van zijnen tegenstander naar dien kant, zoo veel mogelijk, te beteugelen. - Dan, hem, die eenmaal deze plaats bezoekt, wil ik raden, zich in deze onbeduidende gissingen en vooronderstellingen niet te verdiepen, maar liever het verrukkend schoone gezigt te genieten, dat deze hoogte, vooral bij eenen helderen dag, zoo kwistig aanbiedt.
Van hier begaven wij ons naar den Oorsprong, merkwaardig door de schoone watervallen en heldere beekjes, die men hier, zonder bijna de hand der kunst te ontdekken, overal ontmoet. In eene soort van grot, tegenover eenen waterval, namen wij een ontbijt, dat met het beste Hollandsche kon wedijveren, en eenparig bekenden wij, nog nimmer zoo aangenaam uitgerust te hebben. De dag was echter te kostbaar om lang te verwijlen, en spoedig maakten wij ons op, om den Hemelschen Berg, een landgoed naast den Oorsprong, te gaan bezoeken. Het merkwaardigste van deze buitenplaats is

{==353==} {>>pagina-aanduiding<<}
eene aanzienlijke hoogte, de Preekstoel genaamd, van waar men een bekoorlijk gezigt, zoo op de stad Arnhem, als op de Veluwe en Veluwzoom, geniet. Hetgeen deze plek zoo verrukkend maakt, is de verscheidenheid der voorwerpen, die hier in het oog vallen. Van de hoogten van Dorenweerd en Dunenschans bepaalt het gezigt zich grootendeels tot de Betuwe, die, geheel vlak, bijna alleen uit weiland bestaat; maar hier, naar den kant van Arnhem en ook vooruit op de bosschen van Dorenweerd ziende, is de natuur losser en rijker geschakeerd. Het weiland wisselt met heide en bouwgrond af; de heuvelen der Veluwe treden te voorschijn, en, daar de natuur behagen schijnt te scheppen, om door kleine middelen groote uitwerkselen voort te brengen, deelt hier de eenzame schaapskooi, te midden der onafzienbare heide gelegen, of de dunne rookwolk, die zich uit de stille hut verheft, aan onze ziel eene stemming mede, welke zij dikwerf te midden van het weligste landschap niet ontwaart.
Wij vertoefden nog eenige oogenblikken op de genoemde landgoederen, en begaven ons toen, langs den gewonen straatweg, naar Arnhem, en van daar naar Nijmegen, ons in de omstreken van die beide steden niet ophoudende, dewijl wij het voornemen hadden, dezelve op onzen terugtogt van Kleef te bezoeken. Te Lent genoten wij nog eenige oogenblikken het schoone gezigt over de Waal, en reden toen naar Kleef, waar wij, des avonds ten tien ure, in het logement: de Vorst Moritz van Nassau, afstapten, wel is waar vermoeid, maar ten uiterste voldaan over onzen zoo wèl doorgebragten dag.

(Het vervolg hierna.)

Geleerde razernij. No. III.

Antirheumatische Landkrabben-olie.

τὰ πολλά σε γράμματα εἰς μανίαν περιτρέπϵι.
De Negers, welke, gelijk alle de naakte volken der warme klimaten, aan de zon en aan de vochtigheid zijn blootgesteld, moeten zich door olieachtige inwrijvingen op de huid tegen rheumatismen en tegen verkoudheden beveiligen. Hiertoe schijnen de dierlijke, zeer smeerachtige oliën nog meer dan de plantaardige geschikt. Daar zij krabben zagen, die,

{==354==} {>>pagina-aanduiding<<}
niettegenstaande de vochtigheid, zeer vlug over den grond loopen, (Cancer ruricola L., Gecarcinus ruricola leach, de zoogenoemde Tourlourou en de Cancer latro L., Birgus latro leach) hebben de Negers daaruit afgeleid, dat zij zich tegen rheumatismus konden wapenen door de olie, welke die dieren bevatten. Zij trekken die olie, door ze te roosten, uit de lever en verdere ingewanden dier krabben. - Dit is nu, dunkt ons, eene regte Neger-conclusie en ver van geleerde razernij; maar geleerde razernij schijnt het te zijn, wanneer een bekend Fransch Geleerde (virey) in het Journal de Pharmacie (1827. Octobre, p. 502, 503) deze olie aanprijst, en zegt, dat zij, in Frankrijk overgebragt, de plaats van andere hooggeroemde antirheumatische oliën vervangen kan. Wij gunnen de Fransche pharmacie, die met de Fransche parfumerie altijd zeer vermaagschapt was, gaarne deze Huile de Tourlourou anti-rhumatismale; maar dachten aan den Franschen pruikmaker, die, om de waterdigtheid zijner pruiken te bewijzen, zeide: Vous pouvez les plonger dans l'Océan. Eene waschkom zou tot dat einde voldoende zijn. Ook zijn er in Frankrijk, even als bij ons, hazen, die, in de vochtige en koude maanden van den jagttijd, van geen rheumatismus weten, en die dus ook wel eene Huile anti-rhumatismale konden opleveren. Het wondert ons, dat jagers, die zoo dikwijls hunne liefhebberij met het pootje moeten betalen, nog niet op dien inval gekomen zijn.

Invloed der maan op het houtgewas.

De Opperhoutvester sauer in Selan heeft de opmerking gemaakt, dat van den tijd af, waarop het nieuwe maan is, tot aan volle maan, de sappen in de houtplanten tot de spits toe opstijgen. Al het hout, 't geen op dien tijd gehakt wordt, droogt slecht, splijt ligt, en wordt weldra wormstekig; het is daarom tot timmerhout van korten duur. Ten tijde der afnemende maan gaat het sap in het hout terug, en het bevat vooral in het laatste kwartier weinig sap; het hout is ook digter, duurzamer, en hij raadt gevolgelijk aan, al het hout, hetgeen tot timmerwerk en anderen arbeid gebruikt wordt, in het laatste kwartier te hakken. Stekken, daarentegen, worden het best bij wassende maan genomen, zoo als ook het snoeijen dan beter geschiedt. Deze opmerkingen zijn

{==355==} {>>pagina-aanduiding<<}
van een' man, die meer dan twintig jaren dit vak theoretisch en praktisch beoefend heeft. Zij schijnen, zonder vooroordeel, alleen uit waarneming te zijn afgeleid. Men moge al in de physiologie der planten zulk een stijgen en dalen der sappen moeijelijk zonder eenige wijziging kunnen aannemen, bekend is het echter, dat in het najaar en 's winters de sappen meer naar den wortel gaan, die in het voorjaar en in den zomer naar boven stijgen. Waarom zoude er niet iets dergelijks, in mindere mate, door den invloed der maan kunnen worden te weeg gebragt? Het is voorts het eenige voorbeeld niet van waarnemingen, die den invloed der maan op bewerktuigde wezens schijnen te bewijzen. Visschers weten er van te spreken, zoo wel als tuiniers en artsen van den eersten rang. Zulks vindt echter tegenspraak bij theoristen, die zich tot regel schijnen te stellen, alles, wat zij niet weten, hoe het geschiedt, aan te zien als niet geschiedende.




De beeren der Vereenigde Staten van Noord-Amerika.

De witte beer is het eenige roofdier in de Vereenigde Staten. Reizigers vinden zich aan groot gevaar blootgesteld, zoo dikwijls zij er een' ontmoeten, vooral, wanneer die door honger wordt gedreven. Een dezer dieren viel, het vorige jaar, de boot van twee Indianen aan, welke aan den oever was vastgemaakt. Hij greep een' derzelven, en sleepte hem in het bosch; de andere deed vruchteloos pogingen, om zijnen makker te helpen: de vochtigheid, die in zijn geweer was ingedrongen, maakte het afschieten onmogelijk. Andere Indianen, die in het bosch jaagden, liepen gelukkiglijk op het gerucht toe, doodden den beer, en rukten uit deszelfs klaauwen den ongelukkigen, die reeds aan een' wissen dood overgegeven meende te zijn. Hij zelf verhaalde mij naderhand de bijzonderheden van dit voorval, bij gelegenheid, dat hij de huid van zijnen aanvaller mij verkocht.
De zwarte beer is zeer schuw, en vliedt de tegenwoordigheid der menschen. Doch deze zoeken hem op; want, met uitzondering van den buffel alleen, is er geen dier, waarop de Indianen met zoo veel voordeel jagt maken: huid, vleesch, vet, pezen, zelfs de klaauwen en tanden van den beer kunnen tot eenig nut gebruikt worden, en vormen een' aanmerkelijken tak van handel.

{==356==} {>>pagina-aanduiding<<}

Gedurende den zomer en herfst leggen de Indianen op plaatsen, waar vruchten in menigte wassen, zich in hinderlagen, en verrassen alzoo een groot aantal zwarte beeren, die voornamelijk van planten leven. Zoodra het koud wordt, verbergen zich deze dieren in holle boomen, of in gaten, welke zij in den grond maken. Zij blijven er den geheelen winter in, en maken geene andere beweging, dan dat zij hunne pooten likken. Men zegt, dat zij op hun vet, in den zomer aangewonnen, gedurende het koude jaargetijde teren. De Indianen sporen derzelver schuilplaatsen op, door middel van honden, welke op deze jagt afgerigt zijn, of zij bemerken die aan zekere teekenen, door de ademhaling des diers in de sneeuw veroorzaakt. Nooit verdedigen de beeren zich, en men gebruikt slechts eene lans om ze te dooden.
In de lente verlaat de beer zijn hol, en oefent zich dan, om weder vaardig gebruik te kunnen maken van al zijne vermogens, welke zoo langen tijd werkeloos zijn geweest. In de eerste plaats zuivert hij de maag, gebruik makende van onderscheidene afdrijvende planten, welke de natuur hem veiliger en beter aanwijst, dan soms de geneesheeren en kruidkundigen het ons doen in breede naamlijsten van hulpmiddelen. Na zoo lange onthouding en opvolgende zuivering, wordt een matige leefregel noodzakelijk voor den schranderen beer; hij voedt zich derhalve met visch, en de manier van zijne vischvangst is inderdaad opmerkelijk. Hij zet zich op zijne achterpooten aan een meer of rivier, en blijft zóó onbewegelijk zitten, dat zelfs het geoefend oog der Indianen zich daaromtrent soms bedriegt, en den aldus geplaatsten beer voor een' afgeknotten boomstam houdt, door het verloop des tijds zwart geworden. In die houding nu wacht hij, tot dat een visch onbeschroomd op de oppervlakte van het water komt spelen; met ongeloofelijke snelheid en vaardigheid haalt hij denzelven dan op den oever. Heeft hij op deze wijze zich eenigen voorraad van levensmiddelen verschaft, zoo eet hij er een gedeelte van op, en verbergt het overige zorgvuldig voor een ander maal. Hij schijnt opgemerkt te hebben, dat alleen de morgen en avond gunstig voor de vischvangst zijn.
Na zich eenige weken met dit voedsel vergenoegd te hebben, zoekt hij er een krachtiger in het vleesch van dieren, die hij zelf doodt of reeds gedood vindt. Vervolgens keert hij weder tot het gebruik van vruchten; zoodat, in den loop des jaars, dit dier, bij afwisseling, vischeter, vleeschverslinder en plantengebruiker is.


{==357==} {>>pagina-aanduiding<<}

Sir Walter Scott en de bedelaar.

Vóór eenige weken deed Sir walter scott een toertje te paard, verzeld van een' vriend, in de omstreken van Abbotsford. Aan het hek van een afgesloten veld komende, opende een Iersche bedelaar hem hetzelve beleefdelijk. Hem een' halven schelling willende geven, maar geen klein geld kunnende vinden, gaf scott hem een' schelling, zeggende: ‘Daar hebt ge een' schelling, mijn vriend; maar vergeet niet, dat ge mij de helft schuldig blijft.’ - ‘God zegene uw Weledele,’ antwoordde de bedelaar, ‘en behoede u, tot dat ik u betaal!’

Lakoniek vonnis.

Walter scott, zegt een Engelsch beoordeelaar, heeft napoleon's Leven tot negen boekdeelen uitgerekt, omdat hij den tijd niet had, er drie te schrijven.

Een andere Robinson en Vrijdag.

Op den 8 Junij 1827 deed Kapitein beechy, naar Kamtschatka stevenende, een onbewoond eiland aan in de Zuidzee, waar hij twee Engelsche matrozen vond, die hier met het schip William schipbreuk hadden geleden. Zij leefden even vrolijk en opgeruimd als robinson en vrijdag, roemruchtiger gedachtenis. Zwijnen, duiven en schildpadden hadden zij in overvloed; gelijk het hun aan visch desgelijks niet ontbrak. Beechy schonk hun een bok, naardien zij met een' walvischvaarder eerlang eene geit wachtende waren. Voor het overige hadden zij watermeloenen, aardappelen enz. aangekweekt, en waren te minder geneigd het eiland te verlaten, daar zij hope hadden, van de Sandwich-eilanden of de Ladronen eene vrouw te erlangen. De Engelschen namen van hier ongeveer 16000 pond schildpadden mede, en bragten dezelve, benevens watermeloenen, voor de eerste maal binnen Peter-Pauls-haven, zoodat de Gouverneur met het garnizoen een half jaar lang schildpadsoep konden koken.


{==358==} {>>pagina-aanduiding<<}

Predikt het evangelie den wolven!

John malcolm kwam vóór twee jaren met een' krijgsman van Kabul naar Calcutta. De Engelschman liet den vreemdeling alle de rijkdommen en paleizen der stad bezigtigen, om hem daardoor een denkbeeld van de gelukkige gevolgen der beschaving in te prenten, en verheugde zich alreeds over den indruk, dien dit alles op denzelven zigtbaar maakte. ‘Wel nu,’ vroeg hij hem met zelfvoldoening, ‘hoe gevalt u de stad?’ - ‘o, Heerlijk!’ was het antwoord: ‘Welk eene plaats ware dit, wanneer wij hier eens mogten plunderen!’ En hierbij vonkelden zijne oogen, als 't ware, in den voorsmaak van zulk een genot. ‘Wij hebben een spreekwoord,’ zeide een Armeniër, wien dit voorval door malcolm werd verteld: ‘Predikt het Evangelie den wolven!’

Hoe vindingrijk is de geestdrijverij!

De vermaarde burckhardt schreef uit Kairo, 16 April 1816: ‘Sedert vier jaren is hier de pest elk voorjaar uitgeborsten. De Turken gelooven, dat ‘alles geschreven staat,’ en dat, wanneer eenen mensch het sterven bestemd is, geenerlei hulpmiddel hem kan behouden. Daarom zonderen zij zich, gedurende de pest, volstrekt niet af, noemen het God, tergend, zulks te doen, en - worden bij duizenden door dien geesel weggeraapt. Echter vond ik, in het vorig jaar, in Arabië de inwoners eener andere meening toegedaan. Mij te Jembo, eene haven aan de Roode Zee, bevindende, waar die plaag woedde, vernam ik, dat een groot deel der bevolking naar het gebergte was gevlugt. En wanneer men hun vroeg, waarvoor zij vreesden, daar toch, zoo zij bestemd waren om te sterven, de dood hen even goed op de bergen kon achterhalen, antwoordden zij: ‘De pest is eene genade, welke God op aarde zendt, om de goeden haastig ten Hemel te roepen; maar wij gevoelen, dat wij die genade nog niet waardig zijn, en daarom ontwijken wij haar tot gelegener tijd.’

Koepokinenting, aan de kinderen des tegenwoordigen sultans te werk gesteld.

De Heer auban, Fransch Geneesheer te Konstantinopel,

{==359==} {>>pagina-aanduiding<<}
kreeg, op den 14 Mei 1827, bevel, om zich gereed te houden ter vaccinering der kinderen van den Sultan, en bestendig koepokstof bij de hand te houden; en den 16den, ten 9 ure, ontving hij den last, om zich naar het paleis te begeven, met een' anderen Geneesheer, die hem tot tolk zou verstrekken. ‘Wij begaven ons,’ dus verhaalt de Heer auban, ‘naar eene plaats, ons aangewezen door den Echimbachi, die, zich daar onmiddellijk bij ons vervoegende, terstond den Kislar-aga (opperhoofd der zwarte gesnedenen) eene boodschap zond, met wien wij daarop het Serail werden binnengeleid. In het eerste vertrek, waar wij kwamen, bevond zich de jonge Sultan, 7 à 8 maanden oud, dien ik vaccineerde, alsmede twee jonge Prinsessen beneden de 2 jaren, welke mij achtervolgens werden aangeboden. Men geleidde mij daarop in twee andere vertrekken, waar twee jonge Dames van den Harem mede de bewerking, zonder bedenking of eenigen omslag, even als des Sultans kinderen, ondergingen. Den 23sten begaf ik mij weder naar het paleis, alleen met den Kislar-aga, om de ontwikkeling der uitbotting gade te slaan: al de ingeënten waren welvarende, en hadden fraaije koepokken. Den 28sten gaf ik hun voor 't laatst een bezoek, om in deze geheime verblijven niet weder te verschijnen, ten zij een nieuwe Prins het aanzijn ontvange. Bij mijn vertrek zeide de Kislar-aga, terwijl hij mij een aanzienlijk geschenk, van wege den Sultan, behandigde, tot mij: Dit ontving ik uit de hand van Zijne Hoogheid, om het in de uwe over te brengen; de Groote Heer zendt u zulks, om u zijne tevredenheid te betoonen.’

Fransche ****

‘De Heer martin, eenige Zoon en Opvolger der Handelaresse, in Frankrijk zoo wel als buitenslands in het vak vermaard onder den naam van Mlle martin, voormaals Handelaar van Hare Majesteit de Koninginne, en thans Handelaar van het Hof, gebrevetteerd door Hare Koninklijke Hoogheid madame, Hertogin van Berry, te Parijs, in de straat Grange-Batelière, No. 21, heeft de eer te berigten, dat hij niet verkoopt aan Handelaren, en dat hij nergens een dépót heeft. Weshalve dezulken, die werkelijk

{==360==} {>>pagina-aanduiding<<}
zijn artikel begeeren, zich gelieven te vervoegen aan zijn Huis van Commercie.’ - En waarvan, Lezer, meent ge wel, dat hier sprake is? Van een Maisonde Rouge (Blanketsel-Handelhuis.)!...
In eene der drokste straten van Parijs leest men op een uithangbord: fusils pour les femmes, en, vlak daar tegenover, bij eene naaister: corsets pour hommes. - o Tempora! o mores!

De kat van den voddekrabber.

Eene echte Anecdote.

Een dier arme stakkers, die, met eene lantaren in de hand, te Parijs - geene menschen, maar - lappen en vodden zoeken, een voddekrabber, zoo als men zegt, had eene kat, of eigenlijk een' kater, met welken hij heel mal was. Met een tijgervel, zachte zeden, liefelijk miaauwen, leerzamen aard, en bovenal eene huisselijke matigheid (trouwens er viel niet te brassen of te snoepen) begaafd, bezat raton alle vereischten, om zijnen armen meester te behagen. Wanneer de avond viel, ging de een uit, om de straten der hoofdstad te doorsnuffelen; de ander, om de daken van de wijk, waarin hij huisde, te bezoeken. De man leefde ongehuwd, en, hetzij met of zonder reden, hij hield meer van beesten dan van menschen. Maar, gelijk alles op deze wereld een einde neemt, ten laatste stierf de kat. De voddekrabber was ontroostbaar, en, in plaats van zijnen vriend op den vuilnishoop weg te werpen, waar hij menigeen van diens kameraden had zien liggen, in plaats van deszelfs huid te verkoopen, bragt hij die aan een bekwaam kunstenaar, en liet raton opzetten. - Hoe dwaas! roept welligt iemand uit: eene kat te beminnen! - Lieve lezer! dit is eene dwaasheid, den voddekrabber met vele van het schoon geslacht gemeen. - Weldra volgde de man zijnen geliefden kater, en men vond hem, op zekeren morgen, levenloos uitgestrekt op zijne armelijke legerstede, tusschen zijn' haak en voddemand. De man had geene lijfelijke erfgenamen, maar alleen eene verre bloedverwante, die zich zijns ontfermde, en zijn lijk eene eerlijke begrafenis vergunde. Eene jonge nicht des voddekrabbers, namelijk, vervulde aan hem dien laatsten pligt; en, toen de nederige stoet met deszelfs lijk was heengegaan, sloeg

{==361==} {>>pagina-aanduiding<<}
zij nog eenen blik op de meubellooze woning van haren armen oom, als 't ware om een jongst vaarwel te zeggen aan het schamel dakvertrek, waar hij zoo lang en zoo armoedig had gekluisd en eindelijk gestorven was, en stond gereed om heen te gaan, toen zij de opgezette kat gewaar werd: door een gevoel van deernis gedreven, wilde zij raton, den getrouwen vriend en medgezel des armen voddekrabbers, tot een aandenken met zich nemen; maar - wat is dat? welk een gewigt! nooit was eene kat zoo zwaar! - Zij onderzoekt het dier, tornt het los, en - het is vol... goud!




Aan de vrijheid.


Wanneer in 't vrolijk uur der lente 
De voorjaarszon de velden stooft, 
En aan den landman dubble rente 
Voor noeste zorg en vlijt belooft; 
 
Wanneer dan al, wat leeft, herademt, 
En 't veld in schooner kleuren tiert, 
Één vreugde, één heil het al omvademt, 
En weêr natuur haar' hoogtijd viert; 
 
Wanneer het vee, bij 't dartlend springen, 
Den muffen stal voor 't veld verlaat, 
En, bij 't gezang der veldelingen, 
De landjeugd blij ten reije gaat: 
 
Dan zien we in die natuurtafreelen, 
Waarin 't geschaapne vrolijk deelt, 
In deze landelijke spelen, 
O vrijheid! uw bekoorlijk beeld. 
 
Ook gij maakt ons deze aard' ten zegen, 
Vermenigvuldigt elken schat; 
Daar elk genot, door u verkregen, 
Een nieuw genot in zich bevat. 
 
Ook gij herschept de woestenijen 
In oorden, waar de vruchtbaarheid 
Den schepter zwaait, en maatschappijen 
Het toppunt van geluk bereidt. 

{==362==} {>>pagina-aanduiding<<}

O vrijheid, bron van heil in 't leven! 
Schoon gij d' ondankbre vaak ontvliedt, 
Als hij uw' invloed durft weêrstreven, 
De Belg miskent dien invloed niet. 
 
Ja, wat hem 't oog ook poog' te blinden, 
Of waar hij zij op 't wereldrond, 
Om u, o vrijheid! weêr te vinden, 
Slaat hij zijn' blik op eigen grond. 
 
Hier kent hij keten, band noch boeijen, 
Wanneer hij fier het misdrijf doemt, 
En, wie het zijn moog, durft verfoeijen, 
Dle 't huichlende opfiert met gebloemt'. 
 
Hier durft hij stout zijn stem verheffen, 
Barst vrijlijk los op 't driest geweld; 
Geen staatsorkaan zal hem hier treffen, 
Als hij het onregt perken stelt. 
 
De haat voor snoode dwingelanden 
Is diep hem in de ziel geprent; 
Hij vloekt hun lint en ordesbanden, 
Hunn' adelbrief van parkement. 
 
Door u...; doch waar vind ik de grenzen 
Van 't heil, dat ge ons in Neêrland biedt? 
Gij opent aan onz' aller wenschen, 
O hemeldochter! 't schoonst verschiet. 
 
Blijf dan, o vrijheid! immer wonen 
Hier, waar ge uw' zetel hebt gesticht. 
Steeds klopt het hart van Neêrlands zonen 
Voor u, voor waarheid, deugd en licht. 
 
Wij Belgen, met der Belgen vader 
Als tot één huisgezin vereend, 
Wij smeeken 't U, o Levensader! 
Geknield op 't ouderlijk gebeent'. 
 
En mogt de bastaard ooit het wagen, 
O vrijheid! met uw gulden kroon, 
Uw' weldoend' invloed te belagen, 
De vloek van Neêrland zij zijn loon! 

{==363==} {>>pagina-aanduiding<<}

De brave strijd' met rustloos woeden, 
Als ooit uw troon worde aangerand; 
En, waar hij dien niet kan behoeden, 
Sterv' hij op 't wrak van 't vaderland! 
 
c.a. oudemans, 
Kapitein-Adjudant. 
IJperen. 
1827. 


Aan den maker van zeker treurspel.


Ons roeren wildet gij, en schokken ons gevoel; 
't Is prijslijk, vriend! maar och, gij mistet heel uw doel: 
Een vloed van tranen zagen we in uw Treurspel stroomen; 
Geen enkel dropje voelden we ons in de oogen komen. 






Aan P.G. Witsen Geysbeek, na zijne kritiek op Vondel.


Alcides rust, en, van zijn' trots bezeten, 
Vereent de Dwerg zijn' zand- en lotgenoot, 
En valt hem aan, in eigen oogen groot. 
Ellendig volk! wat durft gij u vermeten? 
Geen dwerg, voorwaar, bewerkt Alcides val! 
Zijn leeuwenhuid bedekt u gansch en al. 


Grafschrift.


Hier rust - geen nooitverwonnen held, 
De schrik van 't bloedig oorlogsveld, 
Vergrijsd in staal en wapen; 
Neen! afgetobd in 't edelst werk, 
Ligt hier (kniel, wandlaar, op deez' zerk!) 
Een menschenvriend te slapen. 
 
Al zweeg de faam des edlen lof, 
Een dankbre traan besproeit dit stof; 
De naam guyot zal leven! 

{==364==} {>>pagina-aanduiding<<}

Wat zegt hier 't lofgetuit der faam? 
Der stommen mond vermeldt dien naam, 
In 't dankbaar hart geschreven. 
 
van starkenborgh stachouwer. 
Groningen. 
1828. 





De Suliooten-vrouw.

XIV.


Ik heb het spinwiel lang gedraaid; sleet menig' winternacht 
Aan't weefgetouw, en heb met vreugd aan't nieuwe kleed gedacht; 
Ik heb de kudden op 't gebergt' zoo menig' dag geweid, 
En klauterend de klip bezocht der jonge wilde geit; 
Ik heb in menig kinderspel mijn kleinen onderrigt, 
En sprong en loop en schot en worp werd mij met hen zoo ligt. 
Thans slijp ik mij een blinkend staal, en snijd me een'taaijen boog - 
Mijn heer, mijn schuts, mijn hart! gun, dat ik met u strijden moog'. 
Elk rotspad is mij welbekend op Suli's steil gebergt', 
En waar de flinke gems versaagt, daar klim ik ongevergd. 
Hebt gij nog niet gezien, wat ik vermag in sprong en loop, 
Geef mij een mannen-waagstuk op met d'eêlsten uit den hoop, 
En wijs me een' enk'len top of klip op Suli wijd en zijd, 
Die ik niet fluks beklaut'ren zal, tot aller vrouwen spijt. 
Den havik tref ik in de lucht, uit scherts, hoe snel hij vloog: 
Zou ik des plompen vijands hart dan missen met mijn' boog? 
Mijn heer, mijn schuts, mijn hart! gun, dat ik met u trekk' ten strijd. 
Mijn dochtertje kan spinnen reeds. Wat spil ik hier den tijd? 
Mijn jongste knaapje loopt alleen. Wat is mijn arm hem waard? 
Mijn oudste gaat alreeds ter jagt. Wat zorg ik voor den haard? 
Met u, met u wil ik te veld! Dáár, dáár zij thans mijn stand! 
Biju, biju, dáár, borst aan borst; dáár, liefste, hand in hand! 
En val ik, zie niet om naar mij, schoon u mijn bloed bespatt'; 
Denk aan den vijand, aan den strijd; denk aan uzelv', mijn schat; 
Aan onze kinders, aan uw huis, aan Suli's heil'gen grond; 
Aan Gods gewijde tempels, op zijn heuvels in het rond; 
Aan de asch van uwen heldenstam, en - aan een graf, dat mij 
En u, in vrije lucht en aard', ter vrije rustplaats zij! 
 
j.w. ijntema. 
Naar wilhelm müller. 






{==1==} {>>pagina-aanduiding<<}

Berigt aan alle beminnaars van kunsten en wetenschappen.

‘De Technologie of Kunst-voortbrengselleer is, beschouwd zijnde als die tak van algemeene Staats-huishoudkunde, welke de ondervindelijke en wetenschappelijke kennis van kunsten, fabrijken, manusakturen en handwerken bevat, voor iedereen van zeer veel belang, omdat zij zich niet alleen bepaalt bij de beschouwing, maar ook bij de beoefening. Zij is tevens eene kennis, welke zich zeer ver uitbreidt, omdat zij alles, wat tot de algemeene Staatshuishoudkunde behoort, in zich behelst, en waartoe dus veel tijd, vlijt, naarstigheid en aanhoudend onderzoek vereischt wordt, zal men in dezelve behoorlijke vorderingen maken.’
Zoo luidt de aanhef, in een onzer recenserende Vaderlandsche Tijdschriften, der aankondiging van een Werk, getiteld: Algemeene schets der Technologie, of aanleiding tot eene wetenschappelijke kennis en beoordeeling van die kunsten, fabrijken, manufacturen en handwerken, welke met de Land-huishouding en de Staatkunde in de naauwste betrekking staan, zoowel voor Staatspersonen en die met het burgerlijk bestuur belast zijn, als voor Landlieden, Kooplieden, Fabrijkanten, Manufacturisten en Handwerkers, door sigismund friedrich hermbstädt, Hoogleeraar te Berlijn. Uit het Hoogduitsch vertaald, onder opzigt en met aanmerkingen van j.a. uilkens, Hoogleeraar te Groningen, II deelen, in gr. 8o. te Amsterdam, bij gebroeders van arum 1825. - Eerste deel XXXII en 371 bladz. en tweede deel XXIII en 375 bladz. De prijs der beide deelen is f 9.-

{==2==} {>>pagina-aanduiding<<}

Is ooit eenig Werk gunstig beoordeeld en met eenparigen lof aangekondigd geworden, dan is het gewisselijk dit. De Vaderlandsche Letteroefeningen No. XIII. October 1826; de Recensent ook der Recensenten XIXe. Deel No. 6. en het algemeen Letterlievend Maandschrift, 9e. deels 8e. stuk, Julij 1825, en 10e. deels 15e. stuk, December 1826, zoowel als het Letterkundig Magazijn van Wetenschap, Kunst en Smaak, 1827, No. VIII, brengen maar ééne stem uit wegens de innerlijke waarde en uitstekende belangrijkheid des oorspronkelijken Werks zelven, niet alleen, maar ook over de uitmuntende wijze, waarop het voor onzen bodem is dienstbaar gemaakt, en waarbij die uitstekend belangrijke nuttigheid zelss gewonnen heeft.
De ondergeteekende, bij afstand van Gebroeders van Arum, Uitgever dezes uitmuntenden Werks geworden, meent den beminnaren van Kunsten en Wetenschappen, en inzonderheid den Liefhebberen der Technologie, geene ondienst te doen, door hun bij dezen de weinige nog voorhanden Exemplaren van hetzelve, zoo lang derzelver getal zal mogen strekken, tot den verminderden prijs van f 6. - aan te bieden.
Het ware hier even ongepast, bij den bevestigden roem van wijlen den Vaderlandschen Hoogleeraar uilkens, en de erkende verdiensten van Professor hermbstädt, nog iets te willen voegen, als het overtollig zoude zijn, meer, dan de allerwege zoo gunstige Recensiën van dit Werk, ter aanprijzing te zeggen. Voor dezulken, intusschen, die met dit hoogst aangelegen Werk nog onbekend mogten zijn, mogen de eigene woorden van het Verslag in het laatste der genoemde Tijdschriften, met welks aanhef dit berigt is aangevangen, tot eene schets van al het belangrijke, dat dit Werk in zich bevat, en tot eene kleine proeve van deszelfs bearbeiding, dienstig wezen.
‘Onder alle Werken, welke over de Technologie handelen, en welke ons bekend zijn, is ons geen voorgekomen, dat ons vollediger toeschijnt dan het bovenstaande. De Schrijver heeft een uitmuntend Werk in dat vak geleverd, en heeft derhalve zijnen Landgenooten eene uitmuntende dienst met hetzelve gedaan. - Een Werk van dezen aard is moeijelijk, wegens de veelvuldig voorkomende kunstwoorden, te vertalen; echter heeft de Heer h.d.b. kaiser ons eene zeer goede vertaling geleverd, en heeft dit vooral uitmuntend verrigt, omdat hij zelf in de fabrijken de kunstspraak voor deze en gene bedrijven en verrigtingen heeft

{==3==} {>>pagina-aanduiding<<}
opgedaan. Onze Landgenooten moeten hem dus, voor zijne wel geslaagde overzetting, hunnen welmeenenden dank betuigen, want zonder dezelve, zonder eene goede vertaling der kunstwoorden, bleef dit belangrijk Werk voor velen onverstaanbaar. - Wij moeten echter aanmerken, dat de kunstspraak voor deze en gene bedrijven in de onderscheidene provinciën onzes Vaderlands veel verschilt, en derhalve, dat er woorden in voorkomen, welke in Amsterdam en eenige der noordelijk provinciën zeer verstaanbaar zijn, maar die in de zuidelijke minder zullen begrepen worden. Onzes bedunkens, moesten de kunstwoorden dáár gezocht worden, waar de fabrijken, enz. hunnen oorsprong, of het eerst in ons Vaderland een begin hebben genomen; of ook, waar zij nog tegenwoordig het hoofdbestaan der inwoners uitmaken. Maar - dit zou, om dit te onderzoeken, een werk wezen, dat de krachten van velen zou te boven gaan. Vele hinderpalen, zoo als tijd, lust en andere omstandigheden zouden hier in den weg staan. Maar genoeg - wij zijn met de zeer goede vertaling van den Heere K. uitnemend tevreden.’
‘Wijlen de Hoogleeraar uilkens heeft zich wel willen belasten met de wetenschappelijke naziening van dit Werk, en hij heeft hier en daar gewigtige aanmerkingen bijgevoegd, waardoor hetzelve veel heeft gewonnen, en zelfs het oorspronkelijke Hoogduitsche in vele opzigten overtreft. - Gemelde Hoogleeraar, helaas! te vroeg, veel te vroeg voor ons Vaderland, overleden zijnde, en dus de naziening van het geheele Werk van hermbstädt niet hebbende kunnen volbrengen, zoo hebben eenige kundige mannen, doch die verkozen onbekend te blijven, de taak van den overledenen Hoogleeraar dáár opgevat, waar de dood hem van dezelve afriep, en hebben dezelve uitmuntend voltooid.’
‘Wij willen verder niets meer over dit Werk, dat reeds zoo lang het licht heeft gezien, zeggen, noch ook een uittreksel, waarvoor het niet geschikt is, of men zou een geheel Hoofdstuk moeten afschrijven, leveren. Wij willen alleen hier als Referenten handelen, en dus met de opgave van den Hoofdinhoud der vijf en veertig Hoofdstukken, waaruit dit Werk bestaat, onze aankondiging besluiten, terwijl wij den inhoud der bijzondere §§, als veel te wijdloopig zijnde, geheel onaangeroerd zullen laten. De Hoofdinhoud geeft ook een genoegzaam Overzigt, om het belangrijke des geheelen Werks in het licht te plaatsen.’
‘In de Inleiding geeft de Schrijver eene korte verklaring

{==4==} {>>pagina-aanduiding<<}
der Technologie, met alles, wat tot dezelve in het algemeen moet worden gebragt; dan vinden wij: de wol en derzelver bewerking tot laken en andere wollen stoffen. Het katoen en deszelfs bewerking tot katoenen stoffen. Het vlas en deszelfs bewerking tot linnen stoffen. De zijde en derzelver bewerking. De vervaardiging van het speldewerk, kanten of blonden. De lint- en boordsel-bewerking. Het vervaardigen van kousen en andere gewerkte stoffen. De wol-, zijde-, katoen- en linnen-weverij. De wol-, zijde-, katoen- en linnen-drukkerij. De katoen- en linnen-bleekerij. De vervaardiging van het papier, der vilthoeden, van het leder, van het parkement, van het Oostersch segrijn, van het visch-huid-segrijn, van het segrijn geperste leer, van de lijm, der oliën, der zeep. Het bleeken van het was. De was-bleekerij. De vervaardiging van was- en smeerkaarsen. De kaarsen-makerij. Het vervaardigen van bier, brandewijn, azijn, stijfsel en ouwels. De broodbakkerij. Het vervaardigen van potasch; van aluin; van vitriool. De zoutziederij. Het verkrijgen en raffineren van suiker. Het bereiden van het salpeter. Het vervaardigen van het buskruid. De pottenbakkerij. Het vervaardigen van aarden tabakspijpen, van dak-pannen en metsel-steenen. De kalkbranderij. De gipsbranderij. Het bereiden van het cement. De kolen-branderij. Het vervaardigen van teer, pek en zwartsel; van rook- en snuif-tabak; van glas; van glasspiegels en van geel koper. De kunst van munten.
Uit deze opgave van den Hoofdinhoud van dit voortreffelijke Werk, ziet men het belangrijke van hetzelve, hetwelk nog meer zou uitkomen, wanneer wij hadden opgegeven, wat men in elk der 747 §§, want in zoo vele is het geheele werk verdeeld, kan vinden; maar dan hadden wij te veel moeten afschrijven, terwijl wij vertrouwen, dat elk, die den bovenstaanden inhoud leest, met ons het gewigt dezer Technologische Schets zal erkennen, en, zoo hij eenige liefhebberij voor deze schoone Wetenschap bezit, zich dit Werk zal eigen maken, en het vlijtig zal bestuderen.’

Amsterdam, den 31 Mei 1828.

S. de GREBBER.





{==365==} {>>pagina-aanduiding<<}

Mengelwerk.

Verhandeling, over het droomen.

Door Alexander de Koning, in leven Leeraar bij de Hervormde Gemeente te Meppel.

De Secretaris onzes Departements Tot Nut van 't Algemeen heeft mij eergisteren een' schrik op het lijf gejaagd, die mij heugen zal, toen hij mij kwam vertellen, waaraan ik, in den kruistogt van zoo vele gedachten en aandoeningen in mijnen geest, en zittende met een afgemat en ongesteld ligchaam vóór zoo vele bezigheden, niet gedacht had, t.w. ‘dat ik eene spreekbeurt had te vervullen dezen avond.’ Ik besloot mij aan de boete te onderwerpen, berekenende tijdwinst en ongemak tegen elkander, en aan het qu'en dira-t-on maar niet denkende. Evenwel, ik heb dat besluit weêr opgegeven, omdat ik toch fatsoenlijker mijn voorlezerswerk hier eindigen wilde.
Ik dacht toen over dat woordje fatsoen na, en zoo had ik eene stoffe voor mijne voorlezing. Deze is het droomen. Hoe kunnen toch onze gedachten-reeksen zoo loopen: fatsoen en droomen! Ja; knigge had, in zijn boek over de Verkeering met Menschen, gezegd, dat het niet fatsoenlijk was, droomen in gezelschap te vertellen; en, toen mij dat inviel bij het onfatsoenlijke van boete betalen, riep ik onwillekeurig: ‘Dat 's niet waar; want wat zouden er dan vele onfatsoenlijke lieden zijn!’ Men zij het al met salomo eens, dat in vele droomen, gelijk in vele woorden, ijdelheid is, en zegge al: o! droomen is bedrog, men is toch vaak gereed

{==366==} {>>pagina-aanduiding<<}
om allerlei droomen te verhalen, en is men daaraan, elk luistert dan als met opene ooren, en ieder heeft er wat bij te voegen. Dit is wel aan kundiger en fatsoenlijker overgekomen, en dus zal het mij ook niet kwalijk genomen worden, als ik eene voorlezing over het droomen doe.
Één ding verzoek ik u, dat ge wakker blijft.... Neen, dat zult ge wel, als altijd; maar dat ge niet denkt: ‘van droomen weten we genoeg,’ of: ‘daar weet niemand wat van, en hoe zullen we ons dan vervelen!’ Tegen die verveling zal ik trachten te zorgen, en, als we al eens aan het droomen raken, zoo wij maar, met genoegen, een nuttig uurtje gedroomd hebben; want ‘Tot Nut van 't Algemeen’ is de spreuk der broederschap, wier lid hier spreekt.

Ons geheele leven is een droom. ‘De mijne is schoon, maar kort geweest;’ deze heerlijke woorden sprak maurits, een Graaf van Saksen, stervend, tot zijnen Arts. Vóór 22 jaren schreef ik in het Album van eenen, kort daarna gestorven, vriend:

Wat zoudt ge rusteloos om eene schaduw zwoegen? 
Het leven is een droom, de dood een sluimering. 
Gelukkig, die hier droomt van deugd en van genoegen! 
Gelukkig, die ontwaakt, eer hem een schrik beving! 

Hoe veel ik zoude kunnen, ik mag nu over deze stelling, dat men het leven een' droom kan noemen, vaak zoo raadselachtig, onwaarschijnlijk en vlugtig! niet uitweiden, zoo min als daarover, dat er dikwijls wakende gedroomd wordt, waarvan ik echter ook spreken moest. Wat al voorstellingen, verwachtingen, verbeeldingen, zelfvoldoeningen, genoegens, smarten hebben de menschen niet, die waarlijk op droomen en bedrog uitkomen; en hoe dikwijls komt de vraag te pas: ‘Droomt ge?’ Ja, ik zelf heb vele malen letterlijk wakend gedroomd. Uit mijne jeugd blijft mij, onder anderen, altijd bij, hoe ik eens een' vriend, toen hij naar de Leidsche Akademie ging, een' brief toegezegd had, maar

{==367==} {>>pagina-aanduiding<<}
zijn adres niet konde wedervinden: hij beknorde mij in een' brief, dat ik mijn woord niet hield; ik antwoordde, verontschuldigde mij, verzocht hem zijn adres, en beloofde, hem dan terstond te zullen schrijven, deed den brief toe, en - toen werd ik wakker. Lacht mij over deze dwaasheid niet te zeer uit. Iets dergelijks zal u ook wel eens zijn overgekomen, al biecht gij niet zoo vrij uit. Ge zult wel eens in uw leven, op klaarlichten dag, zoo gedacht, gesproken en gehandeld hebben, dat het u bleek, dat ge wakker, in dubbele beteekenis wakker droomdet.
Maar, wij hebben het over droomen in den slaap. Zegt ons eens, gij groote, wijze mannen, die Filozofen zijt, en 's menschen ziel en geest zoo diep hebt bestudeerd! wat is een droom? - ‘Ja, dan moeten we u eerst beduiden, wat de geest is, hoe in denzelven denkbeelden en gewaarwordingen ontstaan, en wat de slaap is, en’ ... - o Neen! Behoort er zoo veel toe? Daartoe hebben wij thans geen tijd. - ‘Nu, wij zullen u toch trachten te beduiden, wat een droom is. Hebt maar geduld!’ - o, Wij zien het al! Neemt het ons niet kwalijk, het is of ge al droomen gaat. - ‘Nu, ja, om u dan de waarheid te zeggen, wij weten het ook niet regt, en zullen er denkelijk niet goed achter komen, zoo lang wij onszelven alleen bij terugkaatsing in andere voorwerpen, als in zoo vele spiegels, en de dingen buiten ons niet dan door eene middelstof, de zinnen, waarnemen.’ - Ja, zoo is het veel beter, dan onverstaanbare beschrijvingen van de dingen te geven; en het is ons ook genoeg, door een' droom te verstaan dat spel van onzen geest met de kinderen onzer gewaarwording en verbeelding, dat ons zoo vaak vervrolijkt, verontrust of bedroeft, wanneer onze moede leden sluimeren.
Wat moet de allereerste droom van een mensch een wonder in zijne oogen geweest zijn! Maar houdt dit wonder op, door de herhaling? Met alle menschen, die een gezond hersengestel hebben, houden wij het daarvoor, dat onze zinnen de gangen zijn, door welke

{==368==} {>>pagina-aanduiding<<}
onze denkbeelden de ziel bereiken. Maar - die toegangen zijn gesloten, en evenwel denken wij. Wij worden aangedaan, en - geen uitwendig voorwerp schijnt indruk op ons te kunnen maken. Wij zien, hooren, rieken, voelen, smaken, en schijnen het niet te doen. Aandoeningen van verschillende soort worden in ons verwekt, en wij moeten ze ons laten welgevallen, zonder iets er tegen te kunnen uitregten. Zoo gaat het, als wij droomen.
Waarlijk, het is niet te verwonderen, dat alle onbeschaafde en niet beschaafde volken, welken het eigen is, al wat zij niet begrijpen kunnen, onmiddellijk af te leiden van bovennatuurlijken invloed, niet alleen de droomen voor iets Goddelijks en iets voorbeduidends aanzagen, maar dat bij hen de droomuitlegging zelfs eene wetenschap was, die hare vaste regelen scheen te hebben.
Wij ontdekken dit, in jozef's geschiedenis, het eerst bij de Egyptenaren. Van hen ging het tot de Oostersche volken, ook tot Grieken en Romeinen verder over. Het boek, dat de Openbaring Gods bevat, leert ons, hoe de Vader des menschdoms zich naar dezen denktrant, die aan zijn kind niet zoo ras konde ontwend worden, schikte, en het dikwijls door droomen onderwees, die somtijds zoo besturende, dat ze iets Goddelijks behelsden, iets toekomstigs aanduidden; zorgende echter, dat deze manier van onderwijzing niet schadelijk werd, en daartoe zulke droomen onderscheidend kenmerkende. Deze opvoedingsmanier behoorde tot die zaken, welke een Apostel noemde ‘de eerste beginselen der wereld,’ dat is het A B C van het menschdom, dat niet tot hoogeren stand anders konde opgeleid worden.
Hieruit blijkt tevens, hoe verkeerd men handelt met nu nog waarde te hechten aan eene voorbeduiding der droomen, in onbepaalden zin, en dat slechts, omdat het uit onkunde of bijgeloof ontspruit, bij onbeschaafde zinnelijken plaats vindt. Intusschen van de voorbeduidende geaardheid der droomen nog nader.

{==369==} {>>pagina-aanduiding<<}

Wij houden allen de loffelijke gewoonte van slapen aan, en dan te ontwaken, zonder gedroomd te hebben, bewijst onze goede spijsvertering, en de welgesteldheid onzes ligchaams en onzer ziele. Maar het is even waar, dat men altijd droomt, als men slaapt; doch dan heeft men er geene bewustheid of geheugen van. Wat men in den voornacht of morgenstond droomt, wordt misschien ligter onthouden, dewijl we dan het naaste aan den wakenden toestand zijn. Evenwel volgt hieruit niet, dat we in dien tusschentijd niet droomen; want het geheugt ons immers ook wel eens, al ware het flaauwer, van droomen midden in den diepen nachtslaap. Datgene in ons, wat de Wijsgeeren ons ik noemen, houdt nimmer op te denken; het is denking. Het zij wij waken of slapen, onze geest heeft immer eene reeks van gewaarwordingen, schoon vaak zoo verward, dat er in onze bewustheid of in ons geheugen geen spoor van achterblijven kan. Onze geest denkt, ook als ons ligchaam slaapt; en dan denken, is - droomen.
Doch droomen, verstaan in den gewonen zin van met bewustheid, kan men voor een tusschending houden tusschen slapen en waken, en de droomende wordt niet onaardig vergeleken met een orgel, waarin de toonen klinken naar de registers, die uitgetrokken zijn.
Ieder droom, zegt de wijsgeerige Arts weickard, heeft uit een zeker gewaarwordend deel of werktuig des ligchaams zijnen oorsprong; of eene, van 's daags, aanhoudende en ons in het bed vergezellende aandoening geeft er aanleiding toe: daarop volgt dan eene schaar van nu eens meer, dan min zamenhangende voorstellingen, die met de eerste gewaarwordingen of het eerst gewaarwordend deel, met de eerste zenuwentrilling, door eenen of anderen indruk veroorzaakt, die daardoor ongeloofelijk snel in de ziel vloeit, eene gelijkvormigheid, verwantschap of maatschappij hebben.
Doch, dat voorbeelden ons ophelderen, wat ik anders niet zoo duidelijk van de veroorzaking der droomen, als werkzaamheden des geestes buiten de medewerking der

{==370==} {>>pagina-aanduiding<<}
zinnen, zoude kunnen zeggen. Drong ons een lichtstraal in het oog, de daarop volgende droom betreft doorgaans zigtbare, heldere voorwerpen. Een aangenaam of onaangenaam geluid schept ons alle de bevalligheid van welluidende voorwerpen, of men droomt van akelige, hoorbare dingen. De gewaarwording zij te zwak, om te worden opgemerkt, zij werkt toch, onze zenuwen trillen toch, onze geest wordt toch aangeraakt. Zoo verklaart weickard zelf zijn' droom van hout en hakken uit het rommelen in de kagchel, half slapend gehoord. Zoo doet eene heete koorts van vuur droomen, ezv. Zoo wierp zich zekere Dame tusschen de in een tweegevecht met dolken gewapende strijders in, werd deerlijk gewond, en ontwaakte: eene vriendin had haar, uit plagerij, zachtkens met eene speld geprikt.
Gezonden, zegt men, en door zwaren arbeid afgematten droomen weinig, dat uit de groote teveelheid of de te groote schaarschheid van levensgeesten verklaard wordt, door welke beiden de indrukselen niet zoo goed kunnen waargenomen worden, als bij middelmatige ligchaamssterkte, die de trilling der snaren van ons gevoel gemakkelijker, en den loop der geesten geregelder zijn doet. Ik mag het lijden, schoon mijne eigene ondervinding bedenkingen opwerpt.
Dat men veel tegen den morgenstond droomt, is omdat de veerkracht der zenuwen en spieren dan der herstellinge nabij is, en, dewijl uiterlijke voorwerpen geene nieuwe gewaarwordingen verwekken, wekken alleen inwendige bewegingen de verbeeldingskracht op. Bij den in flaauwte gevallenen is gebrek, bij den dronkenen te groote overvloed van levensgeesten oorzaak, dat zij zelfs tot droomen buiten staat zijn.
Ik vertelde u straks, dat wijze menschen wakend wel eens droomen kunnen; en nu valt mij in, dat gekken of waanzinnigen dit zelden of nooit doen, t.w. in den zin, waarin wij er nu van spreken, met bewustheid. Dat 's toch vreemd, en, zegt men, zij slapen meestal op den rug, als de kinderen, die zeker veel minder dan

{==371==} {>>pagina-aanduiding<<}
de volwassenen droomen. Ik weet niet, hoe ik dat alles zoo weet; maar wel, dat ik het weet en onthield, en er wel eens over dacht en praatte en las. Het is dus al vast geen regel zonder uitzondering, dat men op den rug moet liggen om te droomen. 't Is jammer, dat men er zoo weinig aan doen kan, om eens genoegelijk te droomen; dit zoude ons de treurigheid van menig een dag nog al wat verzoeten: maar men ziet wel eens, dat de poging tot genoegelijk droomen een onaangenaam gevolg heeft; gelijk het mogelijk waar is, dat het getal der onaangename droomen het grootste is.
Ik wil gelooven, dat men veelal droomt van hetgeen ons overdag of onlangs bezig hield; maar, hoe vele uitzondering! Droomt men niet even dikwijls van dingen, nooit of in geene jaren gedacht, zelfs wanneer het een of ander, kort vóór den slaap gebeurd, diepen indruk op den geest gemaakt had? Kan men niet de verste toekomst en het langstverledene, de grootste afstanden, vorige eeuwen en de ons onbekende eeuwigheid in den droom verbinden, zonder dat het jongste, dat ons bejegende, er invloeit?
Heeft het temperament op alles, dan heeft het ook op het droomen grooten invloed. Lieden van een gezond gestel, en welvoorzien van goed bloed, droomen van eten en drinken, zingen, dansen en spelen veel; die een taai en slijmerig bloed hebben, van schepen ..... ja, omdat ze van water ezv. droomen; galachtigen, van kibbelen, vechten; melancholieken van dood, moorden, spoken, duivels en meer nare dingen.
Ik zoude ook wel durven vaststellen, dat de droom, b.v., van een' boer, die nooit verder dan zijn dorp of de markt kwam, en niets weet of leert dan hetgeen hij werktuigelijk doet, veel verschilt van den droom eens Dichters of Wijsgeers. Niet dat beschaafden, vlug en diep denkenden altijd even wijs droomen, - neen, dikwijls nog gekker dan weetnieten of dommen; maar hunne droomen zullen toch wel voller van inhoud, ruimer van omtrek, hooger in vlugt zijn.

{==372==} {>>pagina-aanduiding<<}

Over het geheel is uitgebreidheid van ruimte en tijd eene eigenschap der droomen. Men reist naar de verste streken, laat groote gezelschappen van levenden en dooden verschijnen, bouwt en verdelgt heele steden en rijken, verbindt jaren en eeuwen, hemel en aarde, maakt plannen op plannen, en stelt gebeurtenissen op gebeurtenissen daar. De verbeelding, de beste tooverlantaren, schildert ons tooneelen in menigte, die ons beurtelings ontzetten, bedroeven, en doen lagchen. Ook vlugheid is den droom eigen, zoodat we niet alleen hard loopen en rijden, maar vaak magtig hoog en snel vliegen kunnen. Onze geest, in zijn' afgetrokken' of eenzamen staat, denkt gedachten, maakt plannen, vindt zaken uit, tot welke hij, in wakenden toestand, met alle moeite en tijd, buiten staat is. Scheen het niet wel eens, alsof het ligchaam den geest had gehinderd, en deze, van de boei ontslagen, te vlugger werkte?
Men weet van een' Wiskundige, die de oplossing der moeijelijkste voorstellen in den droom vond; van een' Arts, die eens, droomend, het berigt van een' kranke las, die hem vele oefening kostte, over dat berigt zijne gedachten mededeelde, geneesmiddelen voorschreef, waarvan hij, ontwaakt, het met verbazing gevonden voorschrift goedkeuren moest; van een' Dichter, die, in zijn' droom, het plan van een zijner beste dichtstukken ontwierp; en met hoe vele voorbeelden ware dit te staven, welker waarheid niet kan betwijfeld worden! Mijzelven is dit meermalen bejegend; doch de vermelding vooral van twee hiertoe betrekkelijke gevallen laat de tijd niet toe. Een van dezelven behoort tot de zonderlingsten, tot welke ook deze behoort, dien ik eens van den Heer van goens las. Deze was elf jaren oud, en, in zijn' droom, op de Latijnsche school. De leermeester wierp eene vraag op, rakende den zin eener Latijnsche phrasis. Hem, den eersten, wordt zij gedaan. Hij weet het niet, zweet van angst in zijn gepeins. Die naast hem zat, gaf alle teekenen van ongeduldig verlangen; en dezen hoort eindelijk van goens de vraag terstond en goed beant-
{==373==} {>>pagina-aanduiding<<}
woorden, en konde zelfs niet begrijpen, dat hij er niet op had kunnen komen. Dit, zegt hij, heeft altijd mij getroffen. Hoe! de ziel, die met de grootste inspanning zoekt, wordt, in eene seconde, de ziel, die het vindt. Zelf weet men het niet, en weet het wel. Deze droomen zijn gewoner, dan men denkt.
Maar, ik ga tot het nut der droomen over. Met verscheidene voorbeelden uit de ongewijde geschiedenis zoude het kunnen bevestigd worden, dat er droomen gedroomd zijn, aan welke de uitkomst volledig heeft beantwoord. Altijd denk ik, met achting, aan dien Leeraar, die, op zijne eerste standplaats, den door verkeerde Godsdienstbegrippen verbijsterden Dorpschoolmeester redde van den zelfmoord, door te droomen, dat hij dien beging; aan dien losbol, die, met het Christelijk voorbeeld zijner vrouw spottende, den dag zijns doods zich hoorde aankondigen, en waarachtig bekeerd werd, om op dien zelfden dag goedsmoeds te verscheiden; en aan die vrouw, die de zonderlinge lotgevallen, aan haar huwelijk verbonden, zoo wel als hare huwelijkskeuze, vooruit gedroomd heeft. Ik zelf (en niemands ongeloof neemt mijn geloof daaraan weg) droomde, vooral in dat half jaar, dat ik in mijn Sliedrecht wist, dat ik tot u zoude komen, van gevallen en ontmoetingen, die mij zóó zijn bejegend, dat ik, aan dezelve denkende, tevens aan die vooruitgezigten denk. En is er al eens iemand, die zich niets bewust is van zulk slag van droomen, en ze daarom loochent, dien zeg ik, wat lavater van het voorgevoel zeide: ‘Wat in sommigen, al ware het maar in één, zeker plaats heeft, kan in allen zijn, al wordt het niet opgemerkt.’ Voorts, hetgeen ik onlangs in het Gezondheidsboek van den Arts willich las: ‘Waarom hieraan getwijfeld, als men gelooft, dat de mensch, ook in zijne kleinste aangelegenheden, onder het toezigt der Voorzienigheid staat?’
Werk ik zoo niet het bijgeloof in de hand? Dat deed ik, indien ik, in den eigenlijken zin, den droom voorzeggend noemde. Maar neen, hij is óf geboren uit die ver-
{==374==} {>>pagina-aanduiding<<}
moedens van de toekomst, waaraan men, door omstandigheden, en overweging van derzelver zamenhang, ligtelijk denkt, óf hij behoort tot alle die voortbrengselen onzer verbeelding, waarvan de geest er duizenden kan scheppen, onder welke ligt een paar gevonden wordt, door de uitkomst bevestigd. Immers, niet alle droomen, die indruk op ons maken, komen uit; vele blijven zonder gevolg, en zelfs beuzelachtige, vergetene, en welker voorbeduiding nutteloos was, worden vervuld.
De droomen hebben grooter nut, zonder dat wij ze als Profetiën aanmerken.
Ja, als men zoo eens, regt genoegelijk, droomt, van redding uit bezwaar, van voorspoed en vermaak, van de vervulling onzer wenschen, dat beurt niet zelden het neêrgebogen hart magtig op, en stemt onzen geest, als 't ware tegenwillig, tot opgeruimdheid en vreugde. Als men zoo, zonder moeite, in zijnen droom, als van zelve is gekomen op de eene of andere ontdekking, het een of ander goeds en gewigtigs leerde, en, bij den aanvang der werkzaamheden van den dag, zich even zoo verblijdt, als verwondert, over de nachtelijke verrigtingen van onzen geest, hoe onbetaalbaar is dan die droom! Wie zoude zich elders in gezelschap gewenscht hebben, dan daar in den arm des slaaps?
Meer dan ééne belangrijke waarheid wordt ons door het droomen geleerd. Het leert ons menschenkennis, door zelfkennis. Niet alleen en niet zoo zeer de mate onzer gezondheid; maar ook, en zeker zeer veel meer, ons temperament, (en hoe allernoodzakelijkst is de juiste kennis daarvan tot onze zelfbesturing, en alzoo voor onze deugd en gelukzaligheid!) maar ook de mate van onze verstandelijke beschaafdheid, en der talenten van onzen geest, blijkt ons uit onze droomen. Zij leeren ons den aard van onzen geest duidelijker kennen; zij overtuigen ons, dat dezelve een altijd onafgemat, uitgebreid, en.... ja, een eeuwig werkend wezen is, dat zich kan verheffen boven het ligchaam, over het stof der vergankelijkheid, over de grenzen des tijds, in eene eindelooze ruimte.

{==375==} {>>pagina-aanduiding<<}
Gaat er, als wij slapen, ook iets in ons om, of staat onze denking stil? Onze droomen antwoorden, de mensch blijft een altijd denkend, altijd werkend wezen.
De groote Zedeleeraar reinhard zegt ergens: Er is eene uitlegging van droomen, die zeker is en nuttig, wanneer wij, namelijk, uit dezelve niet zoo zeer gissen, als wel leeren, hoe wij zijn, welke neigingen zich het meeste in ons verschuilen, en aan welke feilen wij het meeste onderworpen zijn. De Ouden, met name plato, zeno, plutarchus, hebben reeds getoond, dat men uit de droomen zijne gebreken en zijne vorderingen in het goede opmaken kan. En zoude dit niet zoo zijn? Wakende kunnen wij onze neigingen wederstreven, en beletten vrij voor den dag te komen. Onze bezigheden, zorgen, verstrooijingen, en de voorwerpen, die ons omgeven, zijn, bij den dag, zoo menigvuldig, dat de verkeerde neigingen des gemoeds gemakkelijker tegengestaan of moeijelijker opgemerkt kunnen worden. Doch, gansch anders is dit in den slaap. Dan is de geest aan zichzelven overgelaten; dan handelt hij, zoo als hem eigen en natuurlijk is; onze neigingen nemen dan een' vrijen loop, en zoo wordt ons duidelijk getoond, aan welke zijde ons hart het zwakste en het onzuiverste is. De Godsdienstige bidt dan ook gaarne, wel wetende, dat hij dan om de reiniging zijns harten bidt:

Verkwik ons door een zoete rust, 
Om goed te doen met nieuwen lust! 
Dat onze slaap gematigd zij, 
En zelfs Uw' naam tot eer gedij'! 

Onze slaap is het natuurlijkste en bevalligste beeld onzes doods, dat ons gegeven kan worden. Zoude men dit alleen tot ons ligchaam bepalen, niet tot onzen geest uitstrekken moeten? Mij heugt, eens te hebben hooren zeggen, dat de slaap, of de droom, het model schijnt van onzen afgescheiden staat. Aangenaam verrassend was mij dit denkbeeld. Ja, gelijk ons ligchaam rust in den arm des slaaps, zal het eenmaal in den arm zijns

{==376==} {>>pagina-aanduiding<<}
broeders rusten. Maar, slaapt het in den dood, niet alzoo onze geest. Hij werkt, als buiten het ligchaam, en doorzweeft de geheele toekomst. Dit werken, en dit zich uitstrekken tot het toekomstige, behoort beide, naar de leer des grooten lavaters, tot het wezen van onzen geest, en zal zich eens heerlijk ontwikkelen. De staat des drooms zij ons dan vrij de beeldtenis der afgescheidenheid onzer ziele van ons ligchaam! In die donkere eenzaamheid ontvangt de geest opvoedingslessen, die hem voor den toekomenden staat na den dood toebereiden.
Laat mij nog iets opmerken. Er vallen ons vaak gedachten in; verhevene, juiste begrippen, zelfs bovenzinnelijke denkbeelden. In één oogenblik ontwikkelen zij zich. Helder en vast liggen zij in ons begrip. Toch staan zij in geen verband met hetgene wij te voren dachten, noch met eenig iets buiten ons. Vanwaar komen die invallende gedachten? Zouden ze ook, in onzen slaap, door onzen geest zijn gevormd, ontwikkeld en uitgebreid? En hoe veel zijn wij dan, buiten ons toedoen en weten zelfs, aan den, in het verborgene goeddoenden, Vader der menschen voor onze droomen verpligt! daar toch onze zintuigen en de ons omringende dingen ons belemmeren, om die gedachten te vormen, die wij nu zeggen, dat ons invallen. Wat volgt hier meer uit? Dit. Gelijk de slaap ons toebereidt tot onze werkzaamheden op den dag, alzoo zal de afgescheiden staat van onzen geest in den dood eene opvoeding, eene ontwikkeling zijn tot de werkzaamheden van dat onverderfelijk leven, dat de Bijbel toezegt aan het ligchaam en den geest van Gods dankbare vereerders.
Wat zamenhang dan tusschen deze zinnenwereld en de wereld der geesten! wat analogisch verband tusschen de openbaring der natuur en die des Bijbels! wat treffelijk geheel! welke vaste en digte aaneenschakeling! welke zoetvoerige overgang en opklimming in de werken van onzen Vader!

{==377==} {>>pagina-aanduiding<<}

En nu goeden nacht, o onze ontslapene dierbaren! en - onze dag bezorge ons dien goeden nacht!

Hoe troost in 't smachtend avonduur 
De dauw der lavende natuur 
Den moeden huurling, die zijn jongste kracht voelt zinken; 
Hoe lieflijk zwelt hem 't leger aan, 
Als hij zijn taak ziet afgedaan, 
En hem de zoete slaap de toekomst aan doet blinken! 
 
Zoo is de dood, die eens ons wacht. 
Zijn koele, kalme, lange nacht 
Is weldaad der natuur, die ons Gods hand bereidde. 
Hoe diep miskend ook van den mensch, 
Eens wordt hij hier zijn zoetste wensch. 
Dezelfde Vaderhand schiep, ons ter laafis, beide. 
 
Neen, Hemelsch Vader! in den dood 
Is uwe liefde ruim zoo groot. 
De slaap laaft van één' dag, en sterkt tot nieuwe zorgen; 
Terwijl de dood verkwikking schenkt 
Van elken dag, die 't harte krenkt, 
En kracht en lust herstelt tot eenen eeuw'gen morgen. 





Geneeskundige waarneming.

Door J. van Dissel, Jz.

Med. et Chir. Doct., Oud-Officier van Gezondheid ter Zee, Lid van het Genootschap ter bevordering der Heelkunde te Amsterdam, en praktizerend Geneesheer te Zutphen.
Indien men aan eene Geneeskundige Waarneming geene belangrijkheid zal kunnen ontzeggen, wanneer dezelve de herstelling aanbiedt eener ziekte, welke men, in het gegeven geval, voor hopeloos meende te moeten houden, vooral indien deze is bereikt door hoogsteenvoudige

{==378==} {>>pagina-aanduiding<<}
en zachte middelen, dan heeft de Waarneming, welke ik ga mededeelen, op dien titel onbetwistbaar aanspraak.
Den 5 December 1.1. werd mijne hulp ingeroepen ten behoeve van Mej. s., welke, sedert eene reeks van jaren, ten huize van den Heer en Mej. w., hier ter stede, haar verblijf heeft. Reeds had ik van haar hooren spreken, als van eene zeer ongelukkige Lijderes, die, na langen tijd aan eene buitengewone uitzetting der lever geleden te hebben, (welke echter hare gezondheid niet merkbaar krenkte) thans, sedert eenige weken, de verschrikkelijkste buikpijnen leed, waartegen geene hulpmiddelen iets schenen te vermogen; zoodat haar gewone Geneesheer dan ook haren toestand voor volstrekt ongeneeslijk had verklaard, en men zijn Ed., op het laatst, niet dan met moeite had kunnen bewegen, de Lijderes nu en dan te komen zien, daar hij herhaald en beslissend betuigde, dat hij er niets verder aan konde doen, en hare ziekte slechts als uitstel van leven (waarschijnlijk bedoelde zijn Ed. van sterven) moest beschouwd worden. Ik zal wel niet behoeven te zeggen, dat ik huiverig was, mij naar zulk eene Zieke te begeven, als geen de minste hoop hebbende, iets goeds te zullen kunnen uitwerken dáár, waar een kunstbroeder, welke kan geacht worden mij in geneeskundige ondervinding te overtreffen, de zaak voor wanhopig verklaard had. Ik begon dus met, op deze gronden, het aanzoek te weigeren; dan - de heusche en vriendelijke drang van de betrekkingen der Lijderesse bewoog mij eindelijk, er in toe te stemmen, weshalve ik mij op den 6 Dec. naar het ziekbed van Mej. s. begaf.
De Lijderes was eene ongehuwde Jufvrouw, bijna 48 jaren oud, welgevoed, van een bloedrijk temperament, en welke sedert korten tijd had opgehouden te menstruéren. Zij had steeds eene redelijke gezondheid genoten, uitgenomen dat zij vóór eenige jaren eene beginnende verharding der lever meende te bespeuren, en, hierover toen met eenen elders wonenden Geneesheer

{==379==} {>>pagina-aanduiding<<}
raadplegende, van dezen het advies ontving, dien pot, zoo als hij zich uitdrukte, niet te roeren: nu, die pot werd dan ook niet geroerd, gistte en werkte op zijn gemak, en vormde die onnatuurlijk groote lever, welke het goede mensch nog omdraagt en wel tot aan het graf toe zal blijven omdragen.
Ik vond de Lijderes in eenen beklagenswaardigen toestand. Zij wentelde zich, door ondragelijke buikpijnen gemarteld, door het bed, en, zoo men haar hierin niet met kracht terughield, over den grond: er waren slechts zeer geringe tusschenpoozingen: de pols was klein, snel en ongeregeld; de huid droog en heet; de tong met eene vuile, melkachtige korst bedekt; de oogen rood en glinsterend; een Hippocratisch aangezigt; geen buitengewone dorst; in de vrije oogenblikken meer eetlust, dan men vermoeden zou; de buik, door de vergroote lever van een' ontzaggelijken omvang, gespannen, en in het onderste gedeelte der linker navelstreek geene aanraking duldende, van wege de ondragelijke pijn daar ter plaatse; de urine weinig en hoogrood; hevige benaauwdheden vóór den stoelgang (die zeldzaam was), en vermeerdering van pijnen na denzelven; de faeces natuurlijk en gebonden, alleen (en dit trok vooral mijne opmerking) in omvang meer het aanzien hebbende, van een zesjarig kind, dan van een volwassen mensch, te zijn.
Ik had weinig moeite, alhier Enteritis chronica te herkennen, gepaard met aanvankelijke vernaauwing van een gedeelte van het ontstoken ingewand, waarschijnlijk van het Colon desc. (kenbaar uit den kleinen omvang der faeces, vergeleken met de toevallen.) Mijne prognosis was weifelend: bij den aanvang der ziekte geroepen geweest zijnde, zou dezelve gunstiger hebben kunnen wezen; thans echter was ik niet in staat, de voortgangen dezer langdurige ontsteking juist te bepalen, en hoopte dit uit de werking der geneesmiddelen beter te zullen kunnen asleiden.
Ik liet mij natuurlijk de laatst voorgeschrevene recepten toonen, en vond, niet zonder verbazing, (daar de

{==380==} {>>pagina-aanduiding<<}
huisgenooten mij stellig verzekerden, dat de staat, waarin ik de Lijderes zag, nu reeds bijna eene maand geheel dezelfde geweest was) de meeste voorschriften, voor het grootste gedeelte, te bestaan uit eene Opiumbereiding. Ik zal deze behandeling niet ontleden: de Lijderes kan toen anders geweest zijn; de wijze van zien verschilt, enz. enz. dus - dat zij zoo! hoewel ik niettemin openhartig beken, dat mijne inzigten te bekrompen zijn, om die diepte van wijsheid te peilen, welke het voor noodeloos heeft gehouden, de antiphlogistische behandeling aan te wenden bij eene volbloedige vrouw, bij wie de natuur kort te voren de wegen der gewone periodieke bloedsontlastingen gesloten had, en, in de plaats daarvan, Opium toe te dienen, met het voorschrift, om, bij vermeerdering van pijnen, ook het getal druppels te vermeerderen, enz.
Ik besloot, overeenkomstig mijne diagnosis te werk gaande, met eene zachte antiphlogistische geneeswijze te beginnen: ik verbood alle voedsel, uitgenomen beschuitswaterpap van dezelfde dikte als men die aan een kind van drie maanden toedient; tot drank liet ik eene slappe laauwe amandelmelk gebruiken; gaf inwendig het Extr. H. Hyosc. n., met melksuiker afgewreven, tot de geringe hoeveelheid van twee greinen daags; schreef laauwe voetbaden voor, en liet twintig bloedzuigers op de linker navelstreek aanleggen, met het voornemen, om alsdan later, des vereischt wordende, tot algemeene bloedsontlastingen, in één woord tot den ruimeren omvang der Meth. antispasmo-antiphlogistica over te gaan, en mij noch door den kleinen pols, noch door de oogenschijnlijke zwakte, welke natuurlijk debilitas indirecta was, te laten terughouden (*). Ik had dit echter ge-
{==381==} {>>pagina-aanduiding<<}
lukkig niet noodig; de bloedzuigers deden eene volkomene uitwerking; den volgenden dag was de pols ruimer, de pijn dragelijk, en de facies Hippocratica verdwenen. Ik ging met deze zelfde eenvoudige behandeling voort, raadde nogmaals tien bloedzuigers aan, welke echter niet gelegd werden, naardien, de pijnen allengskens verminderende, de Lijderes gemakkelijker werd en de huiduitwaseming zich herstelde; zoodat ik in waarheid kan

{==382==} {>>pagina-aanduiding<<}
zeggen, getroffen te zijn geweest over de spoedige weldadige uitwerking van zulk eene geringe plaatselijke bloedsontlasting. Den 13den dag, nadat alle toevallen langzamerhand verminderd waren, hadden dezelve geheel opgehouden; geene pijn hoegenaamd was meer aanwezig; doch eene hevige koorts begon zich te verheffen, gepaard met delirium ferox. Ik kan niet zeggen, dat deze koorts mij bijzondere onrust baarde. Dezelve was zoo natuurlijk het gevolg van het aanhoudende doorgestane lijden en slapeloosheid, dat ik besloot, geene andere geneesmiddelen toe te dienen, dan ik tot nu toe gedaan had, maar mij alleen te bepalen tot het aanleggen van Spaansche vliegen op de dijen en kuiten, als tegenprikkel voor de zoo zeer, gedurende eenen langen tijd, consensueel geïrriteerde hersenen. De uitkomst beschaamde mijne hoop dan ook niet: na twee dagen liet de koorts na, en vertoonde zich niet weêr; het delirium ging over in eene zachte melancholie, welke na korten tijd geheel verdween; de Lijderes at nu met smaak, had geene pijnen, zat den geheelen dag op; de foeces hadden den gewonen omvang teruggekregen, en ik had het genoegen, haar als hersteld te kunnen gelukwenschen. De vreugde en dankbaarheid der Lijderes was onbeschrijfelijk, daar zij zich, op het aanhoudend verzekeren van haren vorigen Geneesheer, als verloren beschouwd had. Thans, terwijl ik dit schrijf, (het laatst van Maart 1828) geniet zij, sedert ruim drie maanden, eene ongestoorde gezondheid, eet aan tafel alles mede, en heeft zichzelve niet zóó ontzien als ik wel wenschte, daar zij zich in die gure maanden aan de open lucht heeft blootgesteld, en, zoo ik mij niet vergisse, ook weder aan het behandelen der wasch op den zolder is werkzaam geweesr. Daar ik de lang ontstoken geweest zijnde darmbuis vermeende te moeten wantrouwen, als geneigd om weder in dien zelfden staat over te gaan, gebruikt zij nog
dagelijks, op mijnen raad, eene geringe hoeveelheid Extr. Hyosc., om derzelver natuurlijk verhoogde gevoeligheid te temperen. Een tijdsverloop van drie maanden, echter, doet mij thans het beste hopen; en ik heb ook die beves-
{==383==} {>>pagina-aanduiding<<}
tiging der genezing willen afwachten, vóór ik deze Waarneming mededeelde. Dat echter het aanwezen van die ontzaggelijke lever-massa op den duur onrustbarend zou kunnen worden, zal ieder ligt beseffen; terwijl geene menschelijke kunst in staat is, dat chronisch gebrek te herstellen. Hoe dit ook zij, ik zal mij steeds gelukkig rekenen, door eene doelmatige, eenvoudige en zachte behandeling, het werktuig geweest te zijn, waardoor eene Lijderesse, die het uur van haar sterven sinds weken met angstig verlangen verbeidde, en hetwelk ieder, die haar zag, als de wenschelijkste zaak voor haar meende te moeten afbidden, drie maanden levensgenot gesmaakt heeft, (niet te waarderen dan door hen, die hetzelve eenmaal zoo pijnlijk gemist hebben) en alzoo het ware en éénige doel der Geneeskunde in dezen te hebben mogen bereiken.




Over den eersten grooten Mogol Baber-Khan, keizer van Indië, en deszelfs geschriften.

(Zie 's mans Memoriën, door leyden en erskine in 1826 te Londen uitgegeven.)

Zehir-ed-din mohammed, bijgenaamd baber, of de Tijger, onder welken naam hij meest bekend is, was een der in Azië zoo veelvuldige veroveraars, die het begonnen werk van zijnen voorzaat timur of tamerlan voltooide, Indostan aan zich onderwierp, en (iets, 't welk in Azië veel minder gemeen is) een duurzaam Rijk stichtte, (dat van den Grooten Mogol) althans hetwelk derdehalve Eeuw in stand bleef, en waarvan de bezitter in naam nog, onder opzigt of liever in de gevangenis der Engelschen, die zich Beschermheeren van zijn Rijk noemen, met een gezin van wel 2000 personen, te Delhi vertoeft. Zoo baber echter niets meer dan veroveraar, of zelfs stichter, van een Rijk was geweest, zouden wij van hem zwijgen: maar hij was veel meer; hij was Geschiedschrijver, Aardrijkskenner en Statisticus: hij vertoont, in de gedenkschriften van zijn le-
{==384==} {>>pagina-aanduiding<<}
ven (*), van zijne daden en veroveringen, door hem nagelaten, en onlangs door den arbeid van twee geleerde Engelschen, in eene vertaling uit het Turksch, in 't licht gegeven, eenen Ridderlijken moed, gepaard aan goedhartigheid, opregtheid, rondborstigheid, schranderheid, en zekeren naïven kinderlijken toon; zoodat men achting voor den man opvat, al is hij een veroveraar. Hij spreekt zoo eenvoudig, zoo natuurlijk! De Oostersche bombast is hem zoo vreemd! Het is bijna zonderling, dat een Turk zoo kan spreken (want het geslacht van tamerlan was van Turksche afkomst, hoezeer oneigenlijk
Mogolen genoemd). Men zou bijkans zeggen, dat de Vertalers daaraan eenig deel hadden, zoo de naam dier Geleerden daartegen niet een' volkomen' waarborg opleverde, en de toon zelf, hoe eenvoudig ook, nogtans geheel Oostersch is. Wij zullen dit door eene en andere proeve doen blijken.
Samarkand, het beroemde verblijf van tamerlan, was door eenige Opperhoofden van baber's eigene Natie belegerd, terwijl hij zich in die stad bevond. Hij beschrijft den nood derzelve aldus: ‘Het was nu de tijd, dat de granen rijp worden; maar niemand had iets ingebragt. Daar de belegering langen tijd geduurd had, waren de inwoners in groote ellende; het gebeurde zelfs, dat de armen honden- en ezelsvleesch moesten eten. Voor de paarden werd het voedsel ook schaarsch, en zij moesten zich met boombladen behelpen: de ondervinding heeft geleerd, dat de bladen van den moerbezieboom hen het best bekwamen. Velen gaven hunne paarden ook geraspt hout of zaagsel, in water geweekt.’
‘De Ouden hebben gezegd, dat er, om eene vesting te houden, één hoofd, twee handen en twee voeten noodzakelijk zijn. Het hoofd is de Veldheer; de handen of armen twee tot ontzet opdagende legers; de twee voeten zijn water en levensmiddelen. Ik heb vergeefs op ontz t gewacht; mijne vrienden en naburen lieten

{==385==} {>>pagina-aanduiding<<}
mij in den steek, en zonden mij niet eens Gezanten, om mij te bemoedigen.’
Hij moest dan ook de stad verlaten, en in allen spoed vlugten. Onder weg had hij eene soort van weddenschap met twee hem verzellende Opperhoofden, wie den ander' te paard vooruit zou komen. ‘Mijn paard was vooruit. Maar terwijl ik eens omzag, hoe ver, raakte mijn zadelriem los, de zaal draaide in 't rond, en ik kwam op den grond neêr, regt op mijn hoofd. Ik sprong wel dadelijk weder te paard, maar vóór den avond was ik toch niet volkomen weêr bij mijzelven; alles draaide met mij in 't rond; het was mij, alsof ik het in een' droom of verbeelding zag. Tegen het avondgebed stapten wij af, en aten eenige sneden versch paardenvleesch; maar vóór het krieken van den dag waren wij te Dizak, bij onze vrienden, waar wij goed vet vleesch, welgebakken best tarwebrood, zoete meloenen en heerlijke druiven vonden. Het was een overgang van hongersnood tot overvloed, van gevaar en ellende tot rust en gemak. Nooit in mijn leven heb ik zóó genoten! Ja, genot na lijden, overvloed na gebrek, geeft een uitgelezener smaak en veel grooter genoegen. Vier- of vijfmaal in mijn leven ben ik zoo van nood tot gemak, van ellende tot genot overgegaan; maar dit was voor de eerstemaal, dat ik ooit van de beleedigingen mijner vijanden en den drang des hongers bevrijd werd, en tot veiligheid en welgesteldheid overging.’
‘Te Dakhat vertoefde ik bij een oud man van 70 of 80 jaren. Zijne moeder was nog in leven en stokoud, honderd-elf jaren. Een harer bloedverwanten had het leger van timur in Indostan verzeld (100 jaren te voren); zij herinnerde zich dat nog zeer goed, en vertelde er dikwijls Anekdoten van. In het distrikt van Dakhat alleen waren er 96 kinderen, klein-, achterklein- en bet- achterkleinkinderen van deze vrouw in leven, en met de overledenen bedroeg het getal wel 200. Een harer achterkleinkinderen was een fraai

{==386==} {>>pagina-aanduiding<<}
jongman van 25 of 26 jaren, met een' schoonen zwarten baard. Het was hier zoo koud, dat in 2 of 3 dagen er wel een paar van onzen troep doodvrozen. Ik meende ook te verstijven, toen ik mij in een halfbevrozen riviertje wilde gaan baden, volgens de wet.’
Wij kunnen den Held niet volgen in zijne ondernemingen en togten, waar hij meermalen de geheele vermetele stoutheid van eenen Ridder der Middeleeuwen vertoont, hoewel hij niet, gelijk deze, met een goed slagzwaard, maar met pijl en boog vecht. Verzellen wij hem liever op zijnen togt door Indostan, hetwelk hij in 1525 veroverde; of liever, hooren wij, hoe hij over dat beroemde land spreekt. Zichier het algemeene overzigt (*):
‘Indostan is een heerlijk land. Het is eene geheel verschillende wereld, met de onze (het gebergte) vergeleken. Deszelfs heuvelen en rivieren, bosschen en vlakten, dieren en planten, inwoners en hunne talen, wind en regen, alles verschilt van ons. De steden van Indostan zijn ongemeen leelijk. Alle de steden en landerijen zien er eentoonig uit; de tuinen hebben geene muren: het is meest eene effene vlakte. De oevers der rivieren en stroomen zijn hoog, en de beddingen laag, hetwelk den overtogt moeijelijk maakt. Op vele plaatsen is de vlakte bedekt met kreupelhout, waarin de lieden der Perganna's de toevlugt nemen, en alsdan aan 't muiten slaan en geene belastingen willen betalen. Behalve de rivieren is in Indostan weinig loopend water, maar wel nu en dan wat staand. Alle steden en landen ontvangen hun water door bakken, vijvers of tanks, waarin men het in den regentijd opvangt. De steden en dorpen zijn het eene oogenblik

{==387==} {>>pagina-aanduiding<<}
sterk bevolkt, het andere geheel verlaten, wanneer de inwoners door vrees bevangen worden. In één' of anderhalven dag is de geheele bevolking als 't ware verdwenen. (*) Aangenaam is Indostan niet. De menschen zijn niet schoon. Zij hebben geen denkbeeld van vriendschappelijken of gemeenzamen omgang met elkander. Zij hebben geen vernuft, geen' veelomvattenden geest, geene beschaafdheid van zeden, geene vriendschap of medegevoel, geen plan om hunne handwerken te volmaken, geene kennis der bouwkunst, geene goede paarden, geen goed vleesch, geene druiven of muskus-meloenen, geene goede vruchten, geen ijs of koud water, geen goed brood in hunne bazaars, geene baden noch Collegiën, geene kaarsen, kandelaars noch flambouwen (†). Het beste van Indostan is, dat het een groot land is, met overvloed van goud en zilver. Het klimaat is goed in den regentijd. Somtijds regent het 10, 15 en zelfs 20 maal op éénen dag. Gedurende den regentijd maken de overstroomingen rivieren, dáár, waar te voren zelfs geen
water was. Bogen, boeken, kleederen, huisraad en huizen, alles gevoelt de schadelijke uitwerkselen der vochtigheid. In den winter en des zomers is het aangenaam genoeg; maar dan hindert het vele stof weder, en als de regen op hand is, heeft men zoo veel wind, dat men elkander van het stof niet kan zien. Maar het is niet half zoo warm als te Balk en te Kandahar. Een ander voordeel van Indostan is,

{==388==} {>>pagina-aanduiding<<}
dat men er oneindig vele werklieden heeft van allerlei soort. Voor alle beroepen heeft men altijd een geheel stel menschen gereed, bij welke hetzelfde bedrijf Eeuwen lang van vader tot zoon is overgeërfd. In Agra alleen gebruikte ik aan mijn paleis 680 personen als steenhouwers, en aan alle mijne andere paleizen wel 1491. Zoo is het ook met alle andere beroepen, in onnoemelijken getale.’
Hooren wij nu, als tegenhanger, wat hij van Kabul, of het bergland, zegt: ‘Dit land ligt tusschen Indostan en Khorasan. Het is eene voortreffelijke markt voor goederen. Al bragten de kooplieden hunne goederen ook naar Khita (China) of Rum (Klein-Azië), zouden zij er naauwelijks zoo veel voordeel van hebben. Jaar op jaar komen er in Kabul 15 of 20,000 stukken laken, door karavanen aangebragt. De goederen van Indostan zijn slaven, witte lakenen, kandijsuiker, geraffineerde suiker, specerijen en droogerijen. Er zijn kooplieden, die met geene 300 of 400 percent winst tevreden zijn. Alle voortbrengselen van Khorasan, Rum, Irak (Perzië) en China kan men in Kabul vinden, hetwelk de markt van Indostan is. De warme en koude luchtstreken zijn er digt bij elkander. Van Kabul kunt gij in één' dag naareene plaats komen, waar nooit sneeuw valt; in twee uren daarheen, waar altijd sneeuw ligt, behalve nu en dan, als de zomer zeer warm is. In het gebied van Kabul is overvloed van vruchten, zoo der heete als der koude luchtstreken, en wel digt bij elkander. De vruchten der koudere streken zijn druiven, granaatappelen, abrikozen, perziken, peren, appelen, kweën, amandelen en walnoten; alles in overvloed. Ik deed er den zuren kersenboom overbrengen; deze draagt thans heerlijke vruchten. De vruchten der warme luchtstreken zijn oranjeäppelen, citroenen en suikerriet. Zij hebben vele bijenkorven; maar de honig komt slechts uit de heuvelachtige landen ten Westen. De zoogenoemde waterdruif is voortreffelijk; de wijnen daarvan zijn zeer bedwelmend. Maar vruchtbaar

{==389==} {>>pagina-aanduiding<<}
in granen is Kabul niet; een vijfvoudige oogst (van de vijfde graankorrel) wordt als voordeelig beschouwd. De meloenen zijn ook niet best; die van zaad uit Khorasan worden gekweekt, zijn dragelijk. Het klimaat is verrukkelijk, en heeft zijne weêrgade in de bekende wereld niet. In de zomernachten kan men zonder mantel van lamsvel niet slapen. Al valt de sneeuw zeer diep in den winter, is nogtans de koude nooit hevig. Samarkand en Tauris zijn ook beroemd om haar schoon klimaat; maar daar is de koude geweldig.’
Khorasan was, volgens den Sultan baber, in den tijd van Sultan hussein mirza zekerlijk een land, rijk in uitstekende mannen van weêrgalooze kundigheden, waarvan elk zich toeleide, om de kunst, waaraan hij zich toewijdde, verder te brengen. (Dit is ook geenszins te verwonderen, daar dit landschap, het Bactriana der Ouden, een der vroegst beschaafde landen en der groote handelswegen naar Indië was, alwaar reeds in de vroegste tijden onder de Magiërs, later onder de Macedonisch-Grieksche Koningen, en in de negende, tiende en elfde Eeuw onder de Vorsten der Samaniden en Ghaznaviden, ja tot de tijden der Mogolen in de dertiende Eeuw, welvaart, landbouw, bevolking, koophandel, kunsten, geleerdheid, poëzij, en gemeenschap met Indië, op het weligst bloeiden. Zelfs de woeste Mogolen en Tartaren gevoelden zich, nadat de eerste storm der verovering voorbij was, door deze magt der beschaving zelve overwonnen, en de onweêrstaanbare veroveraar tamerlan was zelf een beminnaar en bevorderaar der wetenschappen.)
Wanneer men baber's gedenkschriften leest, gevoelt men zich aan de eene zijde bekoord door 's mans naïveteit, hartelijkheid, menschelijk gevoel, en warme liefde tot zijn' Zoon; alsmede door de worsteling, welke hij met de grootste ongedwongenheid verhaalt, tusschen zijne onweêrstaanbare zucht tot het gebruik van wijn en zijne godsdienstige grondbeginselen. Hij bezwijkt gedurig voor dezelve, en geeft zich toe in het gebruik van het edele druivensap, maar verwijt het zich dan ook weder met den grootsten ernst en het hartelijkste berouw. Doch - betreuren wij hier den invloed van verkeerde godsdienstbegrippen - die zelfde man, die zich zoodanig over het gebruik van een glas wijn beschuldigt, maakt geene zwarigheid, en vindt er niets in, dat hij zijne gevangene vijanden in menigte doet ter dood brengen, en

{==390==} {>>pagina-aanduiding<<}
verscheidene voorbeelden geeft eener wreedheid, die den Turkschen zoo wel, als den Mogoolschen stam, als 't ware, in het bloed schijnt te zitten. Wij zullen hiervan geene bijzonderheden mededeelen, als welke het karakter van den Held bij onze Lezers in een ongunstig daglicht zouden stellen, daar nogtans zijne ondeugden aan zijne eeuw en aan zijn volk, zijne deugden aan hemzelven schijnen te moeten worden toegeschreven.
Het geslacht van baber heeft, na hem, over Indië geregeerd tot den aanval der Perzianen aan de eene, der Maratten en Engelschen aan de andere zijde, waarvan de laatsten eindelijk zijn Rijk hebben gesloopt, (vóór omtrent 50 jaren.)

Plaatselijke, geschied- en oudheidkundige herinneringen van een reisje door een gedeelte van Gelderland en in de omstreken van Kleef.

(Vervolg van bl. 353.)

IV.

Het logement: de Vorst Moritz van Nassau, gelegen aan den Lindenweg, even buiten de stad Kleef, is bekend, van wege het schoone vergezigt, dat men, van uit de groote zaal, op het omliggende landschap geniet. Het huis ligt op een' vrij aanzienlijken, zich langs het Kermisdal (een klein, helder water) uitstrekkenden, berg, op welken verscheidene landhuizen zijn aangelegd. Naauwelijks dan ook waren wij opgestaan, of wij spoedden ons naar de zaal. Groot was onze verwachting; maar hoe arm is onze verbeelding bij den rijkdom der Natuur! Nog nimmer waren wij zoo verrast geworden. Van de hoogte eens torens, op eenen berg, verwacht men een gezigt, waarvan de grenzen alleen door het oog bepaald worden; maar hier treedt men uit de kamer op een balkon, en eensklaps, als door eenen tooverslag, overziet men eenen omtrek van ettelijke mijlen in het rond. Vruchtbare akkers en groenende weilanden mengelen hunne schakeringen zacht en bevallig dooreen. Ginds verrijst de Elterberg, met zijne eerwaardige abdij; ter regterhand verheft zich de hoosdkerk van het naburige Emmerik; hier en daar ligt een dorp of gehucht als tusschen het hoog geboomte verscholen, en lijnregt onder u vloeit het stille Kermisdal.

{==391==} {>>pagina-aanduiding<<}

Op het genoemde balkon namen wij het ontbijt. Onder ons was de landman bezig zijnen akker te beploegen; nu en dan werd de stilte afgebroken door het klokgelui, dat ter vroege misse riep; ons riep de Natuur tot ootmoed en aanbidding!
Voornemens zijnde, gedurende den voormiddag, den Elterberg te gaan bezoeken, namen wij een rijtuig, en begaven ons reeds vroegtijdig op weg. Te Griethuizen, een klein, onaanzienlijk dorp, gingen wij over den Ouden-, en wat verder over den Nieuwen Rijn. Nu waren wij spoedig te Laag-Elten, aldus onderscheiden van het hoogere gedeelte, Hoog-Elten genaamd, waar de abdij is gelegen. Het stadje, of thans liever het vlek, heeft niets bezienswaardigs. Het voormalige Franciskaner-klooster bestaat, wel is waar, nog; maar het is van binnen zoodanig verwoest en uitgebroken, dat het, buiten de vrij groote kerk, bijna geene enkele herinnering van eene vroegere gewijde plaats meer aanbiedt.
Wij bleven dan ook slechts weinige oogenblikken in de herberg te Laag-Elten, en begaven ons toen naar den berg, zoo om den bekenden put als om de abdij te bezigtigen. De put, in een klein gebouw besloten, is van eene verbazende diepte; een steen, in denzelven nedergeworpen, heeft verscheidene seconden noodig, alvorens het water te raken, en met huivering ziet men in de enge diepte neder, wanneer de geleider eene kaars daarin doet nederdalen. Het water wordt door middel van een rad naar boven gehaald, en heeft eenen uitmuntenden smaak.
Nu gingen wij naar de abdij, op het hoogste gedeelte des bergs gebouwd, van waar men een overheerlijk gezigt over den geheelen omtrek geniet. Niets belemmert hier het oog, dewijl het omliggende land zeer laag en niet boschrijk is. Als eene breede zilveren streep doorsnijdt de Rijn, in bevallige kronkelingen, het landschap ter eene zijde, en wiegt op zijnen rug de zwaar beladene schepen, wier witte zeilen en wapperende wimpels hoog boven den witten oever uitsteken. Wij genoten eenige oogenblikken het landelijk schoon, dat zich hier aan alle zijden opdoet, en traden toen de abdij binnen.
Reeds te voren hebben wij aangemerkt, dat deze abdij, vóór of omstreeks het jaar 968, door Graaf wichman is gesticht geworden, en hij dezelve met vele rijke goederen begiftigde. Langzamerhand, echter, hebben de Hertogen

{==392==} {>>pagina-aanduiding<<}
van Gelderland en anderen vele van die goederen tot zich getrokken. Evenwel heeft de abdij, tot aan de opheffing der kloosters, steeds het gebied over Hoog- en Laag-Elten behouden en de opbrengsten daarvan genoten. Te voren waren er eene abdisse en zes stiftdames; naar men mij verhaalde, had de eerste een jaarlijksch inkomen van f 40,000, en ieder der laatste een jaargeld van f 6000. Toen de abdij opgeheven werd, kregen ze allen eene schadeloosstelling. Van de stiftdames leeft er thans nog ééne, die te Elten woont.
Ook dit gebouw is in een' jammerlijken toestand. De kamers der abdisse en die der adellijke jonkvrouwen zijn, wel is waar, nog aanwezig; maar, behalve een paar stoelen, zijn er geene meubelen meer voorhanden. De kerk, waarin thans de dienst voor de gemeente wordt verrigt, heeft ook niets, dat bijzonder in het oog valt: eenige slechte schilderijen en mismaakte beelden, ziedaar alles, wat men er aantreft; zelfs het graf der eerste Abdisse, luitgardis, waarvan wij reeds gesproken hebben, kan niet eens meer aangewezen worden.
Tegen het middagmaal waren wij te Kleef terug. Onze hupsche, vriendelijke kasteleinesse berigtte ons, dat het eten gereed stond; eene boodschap, die ons zeer welkom was. Na den maaltijd genomen en een poosje uitgerust te hebben, gingen wij eene wandeling door Kleef doen, en daarna het slot, gewoonlijk de Zwanenburg genoemd, bezigtigen. De stad zelve, die in boven- en benedenstad verdeeld wordt, (als liggende de eerste op drie heuvelen) is vrij regelmatig gebouwd; zij bezit zes kerken, eene regtbank van eersten aanleg, en een landgeregt; ook houdt het Hof van Assises aldaar zijne zittingen, als hebbende de linker Rijn-provinciën, tot heden, de regtspleging, bij het Wetboek Napoleon voorgeschreven, blijven behouden. Onder de kerken munt vooral de onlangs gebouwde Joodsche Synogoge, door netheid en beknoptheid, uit.
Van daar begaven wij ons naar het in de nabijheid gelegene slot; een gebouw, dat sommigen aan julius cesar toeschrijven, anderen, en met meer grond, als een Wartburch van Duitschen oorsprong willen aangemerkt hebben. Slechts de helft van dit groote gevaarte is nog aanwezig; het overige gedeelte is, uit hoofde van bouwvalligheid, onder den voet gehaald. De voormalige ridderzaal moet een

{==393==} {>>pagina-aanduiding<<}
meesterstuk van bouworde geweest zijn; deze werd reeds in 1771 afgebroken. Thans hebben het landgeregt en het Hof van Assises hunne zittingen in het beste gedeelte van het slot; de daartoe ingerigte kamers kunnen waarlijk fraai genoemd worden. Eertijds vond men hier eene rijke verzameling van Romeinsche en andere oudheden: de legers der zoogenaamde beschaafdste natie van Europa, de Fransche namelijk, hebben er een groot gedeelte van verwoest; het overgeschotene versiert thans het Museum der Universiteit te Bonn. Van den hoogen toren heeft men een overheerlijk gezigt, zoo op de stad als over den geheelen omtrek.
Eene aardige legende hecht zich aan dezen burg, en heeft aan denzelven den naam van Zwanenburg gegeven. Theodoricus, Heer van Kleef, gesproten uit het geslacht der ursini, stierf in het begin der achtste eeuw, nalatende eene dochter, beatrix geheeten. Hulpeloos en verlaten, werd zij van alle zijden door de vijanden haars vaders besprongen. De burg te Nijmegen, door den dood van theodoricus op haar overgegaan, was hare gewone verblijfplaats. Op zekeren dag zat zij dáár, peinzende over haren kommerlijken toestand, toen eensklaps haar oog door een zonderling schouwspel getroffen werd. Op den effen vloed der Rijns (*) ontdekt zij eene boot, voortgetrokken door eene sneeuwwitte zwaan. In de boot staat een jongeling, met een verguld zwaard in de hand; aan zijne zijde hangt een jagthoorn; aan zijnen vinger prijkt een ring, die reeds in de verte slonkert, en vóór hem ligt een rood geverwd schild, met een zilveren inschild, prijkende met acht gouden koninklijke schepters, kruiswijze gelegd, en in het midden met een kostbaar edelgesteente versierd. Hij stapt aan land, aan den voet des burgs, maakt zich bekend als helias gracilis, en zegt gekomen te zijn met oogmerk om beatrix te beschermen en haar van hare vijanden te verlossen. De aanminnige jonkvrouwe heet hem welkom, en geleidt hem in den vaderlijken burg. Spoedig was eene wederzijdsche
vertrouwelijkheid aangeknoopt: want

{==394==} {>>pagina-aanduiding<<}
hij was immers gekomen om haar te beschermen, en daarenboven ‘was he de niedlichste man, die man sien muchte, und was sehr groet, und schon van personen und van lieve beinae off id ein gigant gewest were, und was och stolt van moede und sehr fröm ter handt.’ Helias hield trouw het gegeven woord: binnen weinig tijds waren de vijanden van beatrix verslagen, en bevond zij zich in het ongestoorde bezit harer regten en goederen. Wat was dan ook natuurlijker, dan dat zij haren redder innig lief kreeg en hem hart en hand aanbood? Ook de dappere ongeling minde de bekoorlijke beatrix, en weldra werden zij vereenigd, onder deze bepaling nogtans van de zijde van helias, dat beatrix hem nimmer naar zijne afkomst vragen zou: ‘want,’ voegde hij er bij, ‘zoodra gij zulks doet, verliest gij mij voor altijd.’ - Nimmer kon eenige echtverbindtenis gelukkiger dan deze genoemd worden. In de bezittingen van beatrix, die zij nu met helias deelde, heerschten overvloed en vrede; het vorstelijk paar was alomme geacht en bemind, en drie zonen, theodoricus, godefridus en coenraad, waren de vruchten hunner huwelijkstrouw. Maar die voorspoed, dat geluk mogten niet van langen duur zijn. Eens bevond beatrix zich met haren gemaal op het slot te Kleef. Aan zijne zijde gezeten, haar geheele hart voor hem uitstortende, vergeet zij, in dat oogenblik van zoete vertrouwelijkheid, de gedane belofte, en liefkozend zegt zij tot hem: ‘Heer! zult gij dan niet eenmaal uwen kinderen willen zeggen, van welke afkomst gij zijt?’ En ziet, naauwelijks heeft zij deze woorden uitgesproken, of reeds daagt de geheimzinnige boot, door de zwaan getrokken,
in het blaauwende verschiet op. Nu eerst bezint beatrix zich, wat zij bestaan heeft, en gillend zinkt zij haren gemaal in de armen. Ook deze staat roerloos dáár; maar het noodlot is niet te verbidden! Weenend drukt hij gade en kroost aan het hart, geeft aan theodoricus zijn schild en zwaard, aan godefridus den jagthoorn, aan coenraad den ring, stapt zwijgend in de boot, en - verdwijnt! En nog ten huidigen dage verschijnt nu en dan, om middernacht, eene witte vrouwelijke gedaante op den Zwanentoren; dat is beatrix, klagende over haar roekeloos bestaan.
Met het vallen van den avond verlieten wij het slot, en keerden naar het logement terug. Op het balkon vonden wij verscheidene gezelschappen vereenigd, die daar den schoonen

{==395==} {>>pagina-aanduiding<<}
avondstond kwamen genieten; wij volgden dit voorbeeld, keuvelden wat met dezen en genen, en begaven ons toen ter ruste.

V.

Het was een schoone zondag-morgen. Ook de Natuur scheen dien feestdag te willen vieren; vrolijk speelde de vroege morgenzon op de toppen der bergen; op het lagere gedeelte des lands rustte nog de dauw; in den effen vloed spiegelde zich de blaauwe hemel, en door het hoog geboomte joeg het windje zijne verfrischende koelte. Ik dacht aan claudius, wanneer deze van eenen schoonen lentedag zegt: ‘Het is alsof de Schepper aller dingen voorbijwandelt, en de Natuur van verre zijne aankomst gevoelt, zich bescheiden aan den weg plaatst, en in de handen klapt van vreugd.’
Wij zouden dien dag besteden ter bezigtiging der omstreken van Kleef. In den voormiddag wilden wij eene bedevaart doen naar het Graf van maurits en de omliggende streken bezoeken, ten einde ons, in den namiddag, naar de Diergaarde te begeven. Dadelijk na het ontbijt stapten wij in eene boot, en roeiden over het Kermisdal tot aan het zoogenaamde Vlak, waar wij aan land stapten. Een togt over dit stille en heldere water is inderdaad allerbekoorlijkst. Aan den eenen kant rust het oog op den glooijenden, met kreupelhout begroeiden bergwand, op welks top verscheidene landhuizen zijn gebouwd; terwijl aan de tegenovergestelde zijde een uitgestrekt landschap van wei- en bouwlanden zich vertoont. Langs den Freudenberg begaven wij ons naar Berg-en-Dal, waar het Graf van joan maurits van Nassau Dillenburg zich bevindt. Aan dezen Vorst, die het beste gedeelte zijns levens in dienst van onzen Staat heeft gesleten, zoo in zijne betrekking van legerhoofd, als in die van Gouverneur van Brazilië (*), heeft de stad Kleef hare meeste versieringen en verbeteringen te danken. Na zijn ontslag uit den dienst der Nederlanden, werd hij door den Keurvorst frederik willem van Brandenburg tot Stadhouder des Hertogdoms Kleef aangesteld, en besteedde nu al zijnen tijd, niet alleen om de stad en derzelver omstreken te verfraaijen, maar ook om

{==396==} {>>pagina-aanduiding<<}
geluk en welvaart rondom zich te verspreiden. Onder anderen is de geheele aanleg van de Diergaarde aan hem deszelfs oorsprong verschuldigd. Hij stierf in het jaar 1679, in den ouderdom van 74 jaren, na te voren het Monument, waarin zijn stoffelijk overblijfsel moest rusten, zelf te hebben doen oprigten.
Berg-en-Dal ligt een half uur gaans van Kleef, aan den grooten weg. Het is een allerbekoorlijkst plekje, heuvelachtig van grond, gelijk reeds de naam aanduidt. Ter linkerzijde van den weg bevindt zich het bedoelde Graf, eenigzins in de laagte gelegen. Het geheele Monument, rondom met een' muur omgeven, is langwerpig vierkant, en in een' edelen stijl vervaardigd. Ter regter- en linkerzijde prijken onderscheidene wapens; het dekstuk voert de namen van den doorluchtigen overledene, en aan het hoofdeneinde staat het Johanniterkruis, met het onderschrift: qua patet orbis. 1663. Te voren was de omringende muur met onderscheidene oudheden, als urnen, vazen, wapenen en huisraad, meest in de omstreken van Kleef opgegraven, versierd; maar dit een en ander werd door de Franschen, onder boufflers en tallard, in 1702, deerlijk verwoest. Onder napoleon, en wel in het jaar 1810, is echter hier ter plaatse een klein Monument, achter het eerstgenoemde, met een opschrift, ter eere van den overledene, opgerigt geworden. Napoleon de bewonderaar der nassaus..... welk eene huichelarij!
Niet ver van Berg-en-Dal ligt de Papenberg, die hier de hoogte besluit, welke Kleef, van het slot af, van deze zijde omgeeft. Hier stond voorheen eene kapel, waar joan maurits zijne godsdienst plagt te verrigten. Dáár verhieft gij dan, edele man! oog en hart tot den Oorsprong aller dingen, en bemoedigd en versterkt keerdet gij in uwen wijduitgestrekten kring terug, om zegen en geluk rondom u te verspreiden!
Over den Freudenberg keerden wij terug. Menig lommerrijk plekje bood ons hier eene rustplaats en een heerlijk vergezigt aan. Bij den boschwachter, wiens woning midden op den berg gelegen is, namen wij een glas melk, en daalden toen naar het Kermisdal, waar onze boot lag, af.
Des namiddags begaven wij ons naar de Diergaarde. De alzoo genoemde streek ligt digt bij Kleef, aan den straatweg naar Nijmegen, en beslaat eenen omtrek van ruim 300 Hollandsche morgens. Een gedeelte van den grond is tot weien bouwland aangelegd; het andere is boschrijk en heuvel-
{==397==} {>>pagina-aanduiding<<}
achtig. Te voren bevond zich hier een zeer uitgestrekte hertenkamp, vanwaar ook de naam van Diergaarde afkomstig is. Dewijl het nog niet laat in den namiddag was, namen wij den weg over het gebergte, dat zich achter de Diergaarde uitstrekt. Overal vertoont zich hier de natuur in de bevalligste gedaante; doch de schoonste gezigten treft men voorzeker op den Kleefschen en Springenberg aan. De eerstgenoemde is, na het Zevengebergte, de hoogste berg van den Neder-Rijn; op deszelfs top staan negen lindeboomen, die, bij heete zomerdagen, de aangenaamste lommer schenken. Van deze hoogte ziet men niet alleen de torens van Nijmegen, Arnhem, Doesburg, Zutphen, Wezel en andere plaatsen, maar ook den Rijn, en, bij helder weder, de Waal en Maas. Langs min of meer enge bergpaden, en zelfs over belangrijke hoogten, komt men eindelijk op den Springenberg, die zich, digt bij de Diergaarde, bijna lijnregt achter het Amphitheater verheft. Eene gemakkelijke zitbank noodigt hier den wandelaar tot eenige oogenblikken rustens uit. Van hier overziet men een groot gedeelte van den straatweg, die naar Nijmegen voert; en niet onaangenaam is de woeligheid, die daar heerscht, nu men dezelve van dit stille plekje kan aanschouwen. Van uit het bijna verwoeste Amphitheater, dat diep in de laagte ligt,
rijst het fraaije Minerva-beeld, nog een geschenk der stad Amsterdam aan joan maurits van Nassau; voor u breidt zich eene uitgestrekte, rijk geschakeerde vlakte uit; terwijl de achtergrond door den hoogen Elterberg wordt gesloten.
Langs een zijpad kwamen wij in het logement van de Diergaarde, waar reeds een aanzienlijk gezelschap verzameld was. Gewoonlijk wordt daar, in het schoone jaargetijde, des Zondagavonds gedanst; weldra dan ook deed de muzijk zich hooren, en alles snelde naar de zaal. 's Lands wijs, 's lands eer, zegt het spreekwoord; wij echter konden niet begrijpen, hoe men er behagen in kon scheppen, eenen schoonen avond te verdansen, en toch hadden wij ongelijk: want, wanneer men nu het dansen boven het wandelen verkiest, waarom zou men dan het eerste niet doen? - Hoezeer de avond reeds begon te vallen, gingen wij het nabijgelegene Amphitheater en het Bron- en Badhuis bezoeken. Het eerste is, in het begin der achttiende eeuw, door frederik den I aangelegd. In het midden staat een achtkante koepel, en ter wederzijden ziet men nog de overblijfselen van eene schoone

{==398==} {>>pagina-aanduiding<<}
galerij. Onderscheidene fonteinen, waterwerken en standbeelden, onder welke laatste de zoogenaamde ijzeren Man, naar men zegt, voorgesteld hebbende den bekenden maarten van rossem, versierden eertijds dezen aanleg, welke tegen de hoogte des bergs oploopt; doch alles is, in 1794, door de Franschen verwoest geworden. Digt bij staat het Bron- en Badhuis, dat in de laatste jaren aanmerkelijk vergroot is geworden. De toevloed der badgasten was, in het afgeloopen saizoen, vrij aanmerkelijk geweest. Of de lijders genezen zijn geworden, zulks kan ik niet zeggen; doch dit gaat zeker, dat, naar mate men badplaatsen aanlegt, er meer fatsoenlijke zieken zullen komen.
Op onzen terugtogt naar de Diergaarde begon het te regenen; een zegen voor het dorstende aardrijk, maar thans niet voor ons, die nog eene vrij groote wandeling naar den Lindenweg te doen hadden. Maar hoe aangenaam werden wij verrast, toen wij een rijtuig vonden, dat onze vriendelijke kasteleinesse, uit vreeze voor al te groote vermoeijing, ons had toegezonden, en waarvoor, den volgenden dag, niets op de rekening stond!
(Het vervolg en slot hierna.)





Nog iets over de algemeen aangenomen Nederduitsche spelling, tegen den hoogleeraar M. Siegenbeek, door Mr. C.M. van der Kemp.

Professor siegenbeek heeft mij de eer gedaan, om mijn betoog, Iets over de algemeen aangenomen Nederduitsche Spelling, geplaatst in de Vaderlandsche Letteroefeningen des voorgaanden jaars, zijner aandacht niet gants onwaardig te keuren. In het ook afzonderlijk te verkrijgen Voorbericht voor de vierde uitgave zijner Verhandeling over de Nederduitsche Spelling, op het einde des voorgaanden jaars uitgekomen, doch mij nu eerst ter kennisse gebracht, heeft hij eenige mijner aanmerkingen opgenomen en beantwoord. Het doet mij leed, dat hij, vóór het uitgeven van dit Voorbericht, slechts met het eerste gedeelte van mijn betoog, gelijk het schijnt, bekend geweest is; ik zou mij zeer bedriegen, indien hij, het geheele stuk gelezen hebbende, niet een ander oordeel over mijne inzichten betrekkelijk de spelling, en vooral over mijnen persoon zou hebben geveld. Nu echter heeft hij uit de vele

{==399==} {>>pagina-aanduiding<<}
punten, door mij behandeld, slechts drie kunnen opnemen, waaromtrent hij de door hem aangeprezen spelling nog nader tegen mijne bedenkingen verdedigt. En deze betreffen de verdubbeling der ch door een g, het gebruik der g vóór een t, en het gebruik der g in nogtans.
Zijn Hooggel. meent, dat het voegen eener g in lachen, lichaam, enz. een op zich zelve niet zeer belangrijk punt is. Hetgeen hij hier zegt omtrent dit punt alleen, zeg ik omtrent de gantsche spelling. Het is er verre, zeer verre af, om immer hemel en aarde te bewegen omtrent de spelling van eenig woord. De Heer bilderdijk, die er steeds de Godsdienst meê in verband brengt, heeft mij nog niet van de belangrijkheid eener zuivere spelling kunnen overtuigen. Wanneer men slechts op eene duidelijke en ondubbelzinnige wijze zijne gedachten mededeelt, wat behoeft men zich dan nader om de spelling te bekommeren? Ik zou mij schamen, om immer aan verstandige, doch in het vak van taalkunde ongeleerde menschen te kennen te geven, dat ik mij in de beoefening van dat vak verdiepte. Dan ik twijfel zeer, of de Heer siegenbeek in zijne onverschilligheid zoo verre gaat als ik doe. Ik vrees, dat hij onderscheid maakt, en de spelling van sommige woorden belangrijker keurt dan die van andere. Waarom anders spreekt hij van aanstootelijke wanspellingen, gelijk hij doet op bl. 5 en 12 van zijn Voorbericht? Deze uitdrukking is toch niet overeen te brengen met het denkbeeld van onverschilligheid. Hij schijnt het belangrijker te vinden, de schrijfwijze van Leijden, rekwest, kwitantie, enz. tegen te gaan, dan die van lachen, lichaam, enz. En waarom? Dit zegt hij niet. Ik voor mij, indien ik eenig onderscheid make, vind het meer belangrijk, echt Hollandsche woorden zuiver te schrijven, dan woorden uit den vreemde overgenomen, of ook eene enkele letter.
Met dat al, ofschoon ik aan eene zuivere spelling zoo veel gewicht niet hecht als wel siegenbeek doet betrekkelijk sommige woorden, meen ik echter, dat, al het overige gelijk staande, eene zuivere spelling verre te stellen zij boven zulk eene, welke ten éénen male verbasterd is. Ook hiermeê staat het rijk der waarheid in verband: en wanneer men dan eenig gewicht hecht om te weten, wat ook in de spelling waarheid is, is, naar mijn oordeel, het maken van onderscheid tusschen de meerdere of mindere belangrijkheid van sommige schrijfwijzen niet zeer gepast en behoorlijk. Vooral zij, wier

{==400==} {>>pagina-aanduiding<<}
roeping het is voor de zuiverheid der taal te waken, mogen zich omtrent de spelling van geen woord hoegenaamd onverschillig toonen.
Met dit inzicht dan onderzoekende, hoe men lachen, lichaam, enz. moet schrijven, vrees ik, dat de Heer siegenbeek, door dit punt, gelijk hij zegt, aan den bescheiden lezer over te laten, eenigermate toont met zich zelven in tweestrijd te staan, of hij namelijk de door hem voorgedragen spelling van lagchen, ligchaam, enz. zal blijven handhaven, dan wel of hij aan het gewicht der daartegen ingebrachte bedenkingen zal toegeven. Want waarom anders niet opentlijk verklaard, gelijk hij doet op bl. 11. omtrent de spelling van opentlijk, ordentlijk, wezentlijk, om uwent wil, enz. dat hem de bondige redenen van den Heer a. de vries, wiens betoog, geplaatst in de Vaderl. Letteroef. voor 1805, hij der lezing en overweging aanprijst, van het onjuiste der spelling van lagchen, ligchaam overtuigd hebben? Of waarom anders niet de gronden opgegeven, waarom hij met de redenen van dien Heer niet kan instemmen? Siegenbeek zegt, dat bij de vries de schrijfwijze van lachen, lichaam beter dan elders verdedigd wordt. Dit moet noodzakelijk in eenen negativen zin worden opgevat voor minder of het minste slecht. Dat die verdediging geenen steek houdt, wil ik gaarne toegeven. Hij leert, dat men niet moet spellen la-chen maar lach-en, niet li-chaam maar lic-haam, als staande voor lijk-haam. Moet nu de spelling van lachen op die wijze verdedigd worden, dan moet men ook in plaats van stellen, zetten, enz. schrijven
stelen, zeten, omdat ook hier de l en t gezegd kunnen worden tot de eerste lettergreep te behooren. En de afleiding van lichaam vind ik eene gants onbewezen stelling. De gronden van den Heer de vries schijnen mij dus toe onjuist en onvoldoende te zijn, en ik kan mij derhalve wel begrijpen, dat de Heer siegenbeek er zich niet door heeft laten omzetten. Dan, waarom zegt deze nu, dat de schrijfwijze van lachen, lichaam nergens zoo goed verdedigd is? Hij heeft toch, hoop ik, het oogmerk niet, om den lezer enkel en alleen tot deze (zoo hij erkent) verkeerde verdediging te bepalen, en hem van alle andere verdediging af te trekken.
De Heer siegenbeek blijft dan de door hem voorgedragen spelling van lagchen, ligchaam voorstaan, niettegenstaande hij alsnog zegt, de wijze van verdubbeling door een

{==401==} {>>pagina-aanduiding<<}
g als min gepast en regelmatig te keuren. En welke kan de reden zijn, om alsnog aan deze min gepaste en onregelmatige schrijfwijze vast te houden? Hij zegt, die spelling in zijne Verhandeling te hebben aangeprezen, omdat hij meende in dezen aan het gebruik van de meerderheid der schrijvenden te moeten toegeven. Hij schijnt zich dus alsnog op dit gebruik te willen beroepen. Dan, wij meenen in ons voorgaande betoog genoeg te hebben aangewezen, dat een gebruik in de taal niet mag worden daargesteld door de meerderheid der schrijvenden. Niet de schrijvenden, hoe net en keurig ook, waarvan dikwijls de een den anderen blindelings volgt, maar de taalgeleerden kunnen alleen zulk een gebruik vestigen; en dit nog niet bij meerderheid, maar alleen bij eenstemmigheid. Zoodra er slechts één taalgeleerde is, die de oorspronkelijke spelling volgt, geloof ik niet, dat men aan de meerderheid mag toegeven, om eenig woord verbasterd voor te stellen.
Wanneer men nu ziet, dat bilderdijk, wien toch ook siegenbeek, wat hij verder zeggen moge, (waarvan nader) voor een zeer aanzienlijk taalgeleerde houden zal, met dezen verschilt over de schrijfwijze van lachen, lichaam, enz. dan meen ik, dat het hier juist te passe komt na te gaan, wat de oorspronkelijke spelling vordert. Bilderdijk zegt, dat, ofschoon alle andere medeklinkers zich verdubbelen laten, de ch echter niet behoort verdubbeld te worden, omdat zij zich aan beide zijden mededeelt. Indien deze reden bewezen is, moet men haar, dunkt mij, voldoende vinden: doch daar bilderdijk er geen bewijs hoegenaamd voor aanvoert, is zij bij hem niet meer dan een petitio principii. Dan, wij hebben getracht in ons voorgaand betoog het bewijs ter staving dier aangevoerde reden te leveren, namelijk uit het gebruik der ck, welke, ook oudtijds voor eenen medeklinker geldende, niet verdubbeld werd. Wij verwijzen den bescheiden lezer tot hetgeen wij aldaar gezegd hebben, en voegen er nog deze aanmerking bij. Ook oudtijds gold de th voor slechts ééne letter, in wier plaats men thands de enkele t gebruikt. Doch ook die verdubbelde men niet daar, waar men thands de enkele t verdubbelt. Ik beroep mij op onzen Staten-bijbel, wiens spelling ook bij siegenbeek gezag heeft. Daar lezen wij gedurig Sabbathen, zonder eenige verdubbeling. Zie Exod. XXXI:13, Levit. XIX:3, 30. XXVI:2. enz. Wanneer men nu noch de ck noch de th verdubbelde om aan de uitspraak te voldoen, wat zou het dan noodig wezen om de ch te verdubbelen?

{==402==} {>>pagina-aanduiding<<}

Ik verklaar mij dus volstrekt tegen de verdubbeling der ch: en wanneer de Heer siegenbeek mijn gantsche betoog gelezen had, twijfel ik niet, of hij zou mijn gevoelen niet verkeerd hebben voorgesteld. Nu echter zegt hij, dat ik niet zoo zeer ontken de noodzakelijkheid der verdubbeling van den medeklinker, dan ik afkeur de wijze dier verdubbeling door het plaatsen der g vóór de ch. Men ziet, ik oordeel primario eene verdubbeling gants onnoodig; doch secundario, wil men haar des niet te min, men plaatse eene c vóór de ch, daar ik eene g (met allen eerbied gezegd) allerongerijmdst vind.
Wat het plaatsen van de ch vóór de t aangaat, zoo schrijft de Heer siegenbeek, dat, hetgeen ik ter verdediging hiervan gezegd heb, hem niet overtuigend genoeg is voorgekomen, om zijn vroeger gevoelen te laten varen. Ik verwijs den lezer weder tot mijn voorgaande betoog, waarin hij zien zal, dat de redenen, door mij aangevoerd, de volgende zijn: 1.) de aard der taal, die vóór de t de harde ch vordert: 2.) de uitspraak, welke de harde ch vóór de t hooren doet: 3.) de eigene erkentenis van siegenbeek, overeenstemmende met de gezagsvolle leer van bilderdijk. En wat is nu de reden, waarom siegenbeek, tegen zijn eigen begrip aan, de g toelaat vóór de t? Eenig en alleen het gebruik; een gebruik, dat hij zelf moet erkennen, dat gants onbestemd was, en dat hij daarom heeft doen vervangen door zekere willekeurige door hem uitgedachte regelen, waardoor men in sommige woorden de g, in andere de ch moet schrijven. Dan, wat men ook van de waarde dezer regelen moge oordeelen, wanneer zich alle taalgeleerden daaraan hielden, zou ik ook meenen dit gebruik, tegen den aard der taal aan, te moeten eerbiedigen; maar nu ik zie, dat een taalgeleerde als bilderdijk den aard der taal ten dezen in acht neemt, geloof ik, dat men geen tegenovergesteld gebruik langer volgen mag.
Het is er verre af, dat ik macht en recht stellig wil afleiden van maken en rekken. Ik heb het slechts als loutere gissing voorgedragen, en geen taalkundige zijnde, wil ik mij gaarne gewonnen geven, vooral daar ik zie, dat beide siegenbeek en bilderdijk mij tegen zijn. Dan ik vraag naar reden, en deze verneem ik niet. Immers kan ik mij onmogelijk genoeg gedaan houden met de loutere bewering van siegenbeek, dat gelijkvloeiënde woorden op die wijze geene derivata bij ons vormen. Want tegen deze stelling voer ik juist aan de woorden macht, recht, gewicht, als afgeleid

{==403==} {>>pagina-aanduiding<<}
van maken, rekken, wikken; en dus, wanneer siegenbeek des niet te min die stelling tegen mijne bedenking wil doen gelden, behoort hij mij uit den aard der gelijkvloeiënde werkwoorden of anderzins aan te toonen, dat zulke afleidingen onmogelijk zijn. Doch ik behoef mij met de afleiding dezer woorden niet langer bezig te houden, dewijl ik niet daarop, maar alleen op de drie aangevoerde gronden de schrijfwijze van macht, recht, gewicht, enz. verdedig. De eenige reden, waarom ik van die afleiding gesproken heb, is deze geweest, dat het mij voorkwam, dat siegenbeek, door in die woorden eene g te schrijven, juist den regel miskende, dien hij voor het verschillend gebruik der ch en g vóór eene t had opgegeven. Dan, nu moge hij zich al omtrent de door mij beweerde tegenspraak aangaande de spelling van magt, regt, gewigt verdedigd hebben; maar mijne aanmerking tegen de spelling van bragt laat hij onaangeroerd. Juist volgens den door hem voorgeschreven regel, om de g te schrijven alleen in die woorden, wier wortel eene g heeft, en in de overige eene ch te gebruiken, dunkt mij dat bracht en niet bragt moet gespeld worden, daar zich in den wortel geene g, maar eene ng voordoet. Ik vertrouw, dat de Heer siegenbeek deze mijne bedenking zonder opzet over het hoofd gezien heeft.
In mijn voorgaande betoog had ik te kennen gegeven, dat, wanneer men dracht, macht, plicht, enz. schrijft, het niet noodzakelijk is ligt, heugt, draagt, volgt, enz. met eene ch te schrijven, omdat de gt in deze woorden is samengetrokken uit get. De Heer siegenbeek doet het thands voorkomen, alsof ik dit insgelijks zeide van mocht en placht. Dit is er verre af. Mocht immers staat niet voor moget, placht niet voor plaget. Deze zijn imperfecta, welke eenen gants veranderden wortel verkrijgen; en daar tot dezen veranderden wortel de t behoort, zoo spreekt het van zelf, dat, volgens den eigenaardigen regel onzer taal, er geene g, maar eene ch moet voorafgaan. Voor placht schrijft bilderdijk plach: waarom, weet ik niet, en in zijn gantsche Spraakleer heb ik van dit woord geene melding gevonden. Dan, wat hier ook van zijn moge, hetgeen ik gezegd heb van het tempus praesens moet niet worden uitgestrekt tot het imperfectum, waarin geene samentrekking plaats grijpt. Maar volgt nu uit deze samentrekking, dat men ook zou moeten schrijven geevt, leezt, als verkort uit gevet, lezet? Sie-
{==404==} {>>pagina-aanduiding<<}
genbeek meent, dat deze gevolgtrekking noodzakelijk is. Doch al stonden wij eens toe, dat de aard der taal zulks vorderde, zou dit echter geene reden opleveren om aan het gebruik niet toe te geven, en alzoo niet geeft, leest, enz. te
schrijven tegen den aard der taal aan. Wij zijn geenszins dezulken, die het gevestigde gebruik verbannen willen. Die noodzakelijkheid, derhalve, zien wij nog niet bewezen. Zelfs siegenbeek toont met der daad, dat zijne gevolgtrekking mank gaat. Want ook hij schrijft geeft, leest, en verandert dus de v en z in eene f en s, wanneer zij door eene t gevolgd worden. Maar waarom dan ook niet in dragen, volgen enz. de g in ch veranderd, wanneer zij eene t onmiddelijk voorafgaat? Waarom dan ook niet draacht, volcht geschreven? Maar daarenboven beweren wij, dat, gelijk wij draagt, volgt, heugt enz. voor de zuivere schrijfwijze houden, dit even zoo is met leest en geeft. De z toch is geene oorspronkelijk Hollandsche letter: zij is van later dagteekening, ter onderscheiding der zachte s van de harde. Men schreef dus oudtijds lesen, en dit maakte leset, samengetrokken leest. Van de v gis ik hetzelfde, doch durf het niet zoo stellig verzekeren. Hare oorspronkelijke vorm en benaming uve, welke de zoogenaamde beschaafde wereld niet meer kent, toonen, dunkt mij, genoegzaam, dat zij verwant is met de u, en mogelijk, even als de z betrekkelijkde s, alleen is uitgedacht om de zachte f van de harde te onderscheiden. Mogelijk is het dus ook oorspronkelijk Hollandsch te schrijven gefen, dat dus gefet, geeft maakt. Dan, wil de Heer siegenbeek
volstandig blijven beweren, dat het ééne gevolg heeft op het andere, hij schrijve dan of draagt, volgt, maar ook geevt, leezt; of hij schrijve geeft, leest, maar ook draacht, volcht; of, wanneer hij, gelijk hij doet, draagt, volgt, en nochtans geeft, leest schrijft, hij trekke dan uit deze ongelijkheid, zoo het er eene is, geene reden om onze bewering te ontzenuwen.
(Het vervolg en slot hierna.)

Voorspellingen der Jezuiten.

Eenige dagen vóór den dood des Hertogs van berry, verhaalt de Abt martial marcet de la rochearnaud, bevond ik mij te Mont-Rouge, ter plaatse, waar

{==405==} {>>pagina-aanduiding<<}
de Jezuiten als in een middelpunt vergaderen, om met allerlei listen en aanslagen zich bezig te houden. Men behandelde daar staatsaangelegenheden en voorzeide toekomstige rampen. Een dier Paters, eensklaps als vervuld door Goddelijke aanblazing, kondigde, (ik herinner het mij nog zeer duidelijk) midden in een zoo zonderling gesprek, als men naauwelijks zich verbeelden kan, op eene stellige wijze aan, dat eene schitterende ster weldra zou vallen. Hij sprak in den stijl der Profeten, en wilde blijkbaar zijne woorden als eene voorzegging aangemerkt hebben. Gelukkig bevond zich daar iemand van het Genootschap, die eene poging deed, om natuurlijk te verklaren, hetgene de Hemel aan deszelfs dienaar had medegedeeld. Ik begreep hem, en zal het nooit vergeten. Niets heeft mij ooit zoo zeer getroffen, daar ik weinige dagen later vernam, welke soort van ster was gevallen.
Pater de v... verzekerde, dat een boer, als profeet, aan den Koning van Frankrijk voorzegd had, dat, indien hij de buitensporige vastenavondsvermakelijkheden niet afschafte, de schouwburgen niet afbreken liet, en het openen der winkels op zon- en feestdagen niet verbood, hem een groot ongeluk zou overkomen in den schouwburg, op eenen Zondag, en in de vastenavondsfeesten. De Pater voegde er bij, dat de gebeurteuis niet verre af was, en dat men weldra den dood van een vorstelijk persoon zou vernemen. - Ook dit is waar, dat men den wonderlijken moord bijna op hetzelfde tijdstip wist in de Collegiën der Jezuiten, als dezelve geschiedde te Parijs; en men heeft mij verzekerd, dat in het Departement der Beneden-Alpen een van de profeten des Genootschaps, Pater c..., dien stellig aan zijne hoorders bekend maakte. Het verdient bovenal opmerking, dat men, ten jare 1818, te Mont-Rouge allerlei gebeurtenissen voorzeide, welke vervolgens, tot mijne groote verbazing, juist zoo hebben plaats gehad.
In de scholen heeft men getwist, of er eigenlijke voorzeggingen zijn kunnen; doch er is nooit aan getwijfeld, of er valsche profeten zijn. Maar gelooft de voorspellingen der Jezuiten, op gelijke wijze, als gij den Oude van het Gebergte geloofd zoudt hebben, zoo hij u den dood van eenigen Vorst had voorzegd. Men behoort wel geloof te slaan aan zoodanige profeten; doch men moet hen bidden, dat zij ons geene voorzeggingen doen.
Ik weet, dat een van 's Konings Ministers, alsmede de par-
{==406==} {>>pagina-aanduiding<<}
tij der Liberalen, beschuldigd werden met den moord des Hertogs van berry, door eenen man, die alwat hij moest zeggen in de Kamer der Afgevaardigden opdeed te Mont-Rouge, waar hij toen het middagmaal had gehouden met zekeren Bisschop, die, later, met zoo veel huichelarije, verklaarde, dat hij van het bestaan der Jezuiten geene kennis droeg. Ik voor mij ben ten volle overtuigd, dat en de aangeduide Minister en de Liberalen onschuldig zijn; en ik houd de Jezuiten voor de bewerkers van den moord des Hertogs van berry.

De nachtuil, in betrekking tot het bijgeloof beschouwd.

Welligt heeft geen dier zoo veel stof tot sprookjes, en wel bijzonder tot de bekende vertelling van wilde jagers, waarop ook de Freyschuss berust, en waarvan bürger mede partij getrokken heeft, verschaft, als de bubo, of groote uil met ooren.
In dorpen, in welker nabijheid groote bosschen liggen, hoort men soms de zoogenaamde wilde jagt; en menschen, die de oorzaak daarvan niet weten, kunnen daardoor wel in angst geraken. Deze wilde jagt, namelijk, bestaat hierin, dat in de stilte van den nacht plotseling uit de bosschen een hol, dof, maar toch verre hoorbaar geschreeuw: poehoe, poehoeë! dikwijls van verscheidene kanten, veelmalen en schielijk herhaald, vernomen wordt; en kaatst dan de echo het geluid terug, zoo is hetzelve nog akeliger. Ruischend en snuivend jaagt het door het kreupelhout; en wie zich in de nabijheid bevindt, bemerkt vurige, snel heen en weder bewegende punten. Nu eens klinkt een scheller hoe! dan weder meent men een luid spottend lagchen te hooren, kort daarop het huilen en blaffen van honden, of het juichend schreeuwen van jagers en het brieschen van paarden te vernemen. Men verbeelde zich hierbij het huiveringwekkende des oords, - oude bouwvallen, donkere bosschen, - zoo is ligt te begrijpen, hoe menig mensch van eene levendige verbeelding nog veel bovendien meent te hooren, dat niet werkelijk gehoord wordt. Dit geluid nu komt van het vechten en spelen der groote uilen, ten tijde der paring, wanneer soms tien of twintig bijeen zijn, welke onder zoodanig ge-
{==407==} {>>pagina-aanduiding<<}
schreeuw elkander najagen. Het schelle hoe! zweemt naar het luid gejuich van een' mensch, en schijnt de paringskreet te zijn, die door het wijfje met een verschrikkelijk gekrijsch beantwoord wordt. De groote oogen vertoonen zich in het donker vurig, even als dit verschijnsel bij katten en andere nachtdieren plaats heeft. Komt hier nog bij, dat de honden der naaste dorpen, wier geblaf men in de stilte van den nacht verre hoort, door dit zonderling gerucht gewekt, beginnen te blaffen en huilen, gelijk bij die zonderlinge geluiden ligt gebeurt, zoo kan men zeer wel zich verbeelden, hoe, bij reeds bestaande
neiging tot bijgeloof, vrees en schrik moeten verspreid worden. Zelfs het geschreeuw der kleinere uilen, welke men in bosschen of derzelver nabijheid dikwijls hoort, heeft iets akeligs, vooral in oorden, waar vele bouwvallen zijn. Van schuilplaats tot schuilplaats roepen en antwoorden daar deze nachtvogels elkander. Die nooit een uil gehoord heeft, wordt ligt misleid, en meent het geschreeuw van beschonkenen te hooren. De uil, die in steden en dorpen op torens en kerken zich ophoudt, deswege kerkuil genoemd, heeft insgelijks door zijn geschreeuw, wanneer hij te middernacht van den toren roept of op het kerkhof zich hooren laat, reeds menigeen verschrikt, die eene onheil voorspellende stem meende te hooren. Het is, alsof men een' mensch met open mond snorken, of een' treurenden op klagenden toon weenen hoort. Uren lang maken zij hetzelfde geluid, telkens bij gelijke tusschenpoozen; en men meent dit soms geheel in de nabijheid te vernemen, ofschoon het van den toren komt. Wil iemand de oorzaak van hetgene hij hoort opsporen, zoo vindt hij dikwerf niets, of een zacht en zonder geruisch vliegende uil zweeft, als eene schaduw, rondom hem, terwijl de anderen bij voortduring zich laten hooren.
Deze, gelijk ook andere nachtvogels, verslinden eene menigte dieren, vooral van de zoodanige, die den menschen schadelijk zijn. In jaren, waarin muizen tot eene landplaag werden, zag men ook de uilen in grootere menigte. Zoo bestaat er tegen elk kwaad een hulpmiddel, en het evenwigt in de huishouding der natuur wordt hersteld. Mogt de mensch dit leeren inzien, en niet dikwerf met vermetele hand tot zijne eigene schade werken!


{==408==} {>>pagina-aanduiding<<}

Wat de Amerikaansche wilden van de maan denken.

(a. von humboldt, Reise in die Aequinoctial-gegenden des neuen Continents. IV. S. 81.)

‘In de maan moet het wel goed leven zijn,’ zeide een Soliva-Indiaan tot Pater gumilla: ‘zoo schoon en helder als zij er uitziet, kunnen daar toch wel geene mosquiten zijn.’ Deze woorden zijn, als uitdrukking der eerste kindschheid van een volk, zeer merkwaardig. Overal houden de wilde Amerikanen den wachter der aarde voor het verblijf der gelukzaligen, voor een land van overvloed. De Eskimo, die eene plank, eenen door de stroomen op de van planten bijkans ontbloote kusten geworpen' boomstam onder zijne schatten telt, ziet in de maan met bosschen bedekte vlakten; de Indiaan der wouden aan den Oronoko, kale savanen, wier bewoners door geene mosquiten worden gestoken.




De Mainooten-knaap.

XV.


Moeder, berg mijn' boog en pijlen; want zij baren mij verdriet: 
't Walgtmij, dat ik, met mijnmakkers, nognaar schijf enpoppenschiet. 
Laat toch vader Turkenkoppen mij verschaffen uit het veld; 
Dan, dan, moeder, zult ge ervaren, dat ik ben een schuttersheld! 
Of ontbreekt mijn' edlen vader daartoe thans welligt de tijd, 
O! dan ga ik zelf die halen, waar hij staat in heeten strijd. 
Door zijn voorbeeld aangedreven, houw ik twee, drie koppen neêr, 
En keer, met dien buit beladen, naar de vrije bergen weêr. 
Dat zal eerst een vreugde geven! 'k Roep er al mijn makkers bij; 
Allen spannen we onze bogen; allen, beurtlings, schieten wij. 
Zoo ik dan het wit niet treffe, moeder, sluit me in uw vertrek, 
En dat lange vrouwerokken mij tot zondagstooi verstrekk'! 
 
j.w. ijntema. 
Naar wilhelm müller. 

Meng. No. VII, bl. 360, reg. 3, staat, door Zetters-onachtzaamheid: Maisonde Rouge, lees: Maison de Rouge.


{==409==} {>>pagina-aanduiding<<}

Mengelwerk.

Bedenkingen, omtrent het mingepaste van de viering des h. avondmaals op sommige christelijke feestdagen.

In ettelijke Gemeenten van ons Vaderland wordt de gedachtenis van den dood des Zaligmakers, onder anderen, op de laatste Zondagen in de maanden Maart en December, en op den eersten Zondag in April, gevierd; dan somtijds valt deze Nachtmaalviering gelijktijdig in met het heugelijk feest van Christus geboorte, of met dat zijner luisterrijke opstanding uit de dooden; en het is over deze zamenvoeging, dat wij eenige bedenkingen, sedert lange gekoesterd, bescheidenlijk in het midden en ten toets wenschten te brengen; dezelve enkel mededeelende als eene proeve, ten betooge, of eenige verandering in dezen niet als zeer gepast, en hierom als wenschelijk, te beschouwen zij.
Ieder Christen ziet gewis het jaarlijks wederkeerend feest der geboorte van Maria's Wonderzoon met heiligen eerbied, groote ingenomenheid en vurigen dank te gemoet; en hij verheugt zich te regt, met de feestvierende menigte, te kunnen en te mogen opgaan in het Heiligdom; aldaar, met de Gemeente, lofzangen aan te heffen, ter eere van Hem, die zijnen Zoon in de wereld heeft gezonden om zondaren zalig te maken, en plegtstatig te gedenken aan dien zaligen nacht, waarin de Heiland der wereld in het vleesch verscheen. Gelijke gewaarwordingen vervullen het gemoed van den Christen op het Paaschfeest, het groote feest der verlossing, waarop de Christenheid gedachtenis houdt van de heerlijke verrijzenis van Christus uit den dood. Werd haar op het Kersfeest toegeroepen: de Christus zal alle geregtigheid vervullen, zijn Middelaarswerk volbrengen, en de wereld verlossen! het Paaschfeest verkondigt luide: Hij

{==410==} {>>pagina-aanduiding<<}
heeft alle geregtigheid vervuld; Hij heeft volbragt; Hij heeft verlost; Hij heeft het leven en de onverderfelijkheid aan het licht gebragt, en is bewezen, krachtig bewezen Gods Zoon te zijn, door de opstanding uit de dooden!
Dit alles, en nog veel meer, hetwelk wij hier zouden kunnen bijvoegen, stemt het hart van den Christen tot het rein genot eener blijde feestvreugde, welke met den geboren' en verrezen' Zaligmaker hoog is ingenomen, en zich uitlaat in vurigen dank en lof aan God en den Verlosser. Maar, hoe moeijelijk is het nu, in deze vrolijke, blijde, dankbare stemming des gemoeds, de kribbe van Bethlehem en den hof van Jozef te verlaten, om, aan den voet van Golgotha's kruis, den dood des Heeren te verkondigen!
Men antwoorde hier niet: ‘dat wij ons, zonder het verzoenend sterven van onzen Zaligmaker, over zijne geboorte even min als over zijn weder herleven zouden hebben kunnen verblijden.’ Want, ofschoon wij dit gereedelijk toestemmen en van harte gelooven, zoo volgt daaruit nog geenszins, dat het daarom gepast zij, bij het feestelijk gedenken aan de geboorte en het herleven van Christus, tevens, en wel gelijktijdig, de gedachtenis te vieren van zijn verzoenend sterven.
Er is geen Christelijke gedenkdag, die, naar onze overtuiging, meer gepast zoude zijn voor een plegtig Avondmaalhouden, dan de dusgenoemde Goede Vrijdag, de gedenkdag van den dood des Heeren. Hoe nuttig en tevens welvoegende zoude het zijn, dien dag tot een' der plegtige dagen af te zonderen, ten einde, aan den avond van denzelven, het Nachtmaal des Heeren te houden! Deze dag bezit hiertoe eene eigenaardige geschiktheid, en de plegtige Avondmaalviering op denzelven prijst zich, van meer dan ééne zijde, aan. Dan, hoe men hierover ook denken moge, de viering van het Nachtmaal behoort aan denzelven althans zeker meer bijzonder, dan aan de gedenkdagen van 's Heilands heu-
{==411==} {>>pagina-aanduiding<<}
gelijke geboorte en heerlijke verrijzenis. - Wij wenschen op een en ander, aan het slot van dit kort betoog, nog nader terug te komen; ten einde thans voort te gaan met de beschouwing van het, in ons oog, mingepaste der Avondmaalviering, verbonden met de twee reeds genoemde feesten, in betrekking tot onze eigene zielsgesteldheid en de werkzaamheden des gemoeds, bij het gedenken aan den dood des Heeren.
Het lijdt geen twijfel, of de gedachtenisviering aan Jezus lijden en dood is eigenaardig geschikt, om ons, arme zondaren, tot dankbare vreugde te nopen, over de groote verlossing, die ons, door dien dood, is aangebragt; maar zien wij daarbij op onszelven, op onze veelvuldige tekortkomingen, gebreken, overtredingen en zonden, dan wordt het wel de taal, beide van hart en mond: o Heer! treed Gij niet in het gerigt met uwen knecht; op duizend vragen zou hij niet ééne kunnen beantwoorden! - Ik geloof, Heer! kom Gij mijn ongeloof te hulpe! - o God, wees mij zondaar genadig!
Zulk eene gemoedsgesteldheid des Christens, zou zij hem aan het Nachtmaal des Heeren niet voegen? niet hoogst gepast en betamend zijn? Het is zoo: het woord van den Christus, dat aan zijne tafel, in brood en wijn, tot ons gebragt wordt: Zoon! dochter! zijt welgemoed, uwe zonden zijn u vergeven! is een woord van opbeuring, bemoediging en vertroosting; en echter gevoelen wij onze onwaardigheid, aan Gods vergevende liefde in Christus, te dieper en levendiger, naar mate wij meer en meer indringen in het geheim der Goddelijke barmhartigheid: Jezus neemt de zondaars aan! - Wij verheugen ons, maar wij verheugen ons met beving; diepe schaamte en berouw over onze tekortkomingen en verkeerdheden vervult onze ziele; en, zoo ooit, dan gevoelen wij het, in deze heilige en aandoenlijke oogenblikken: De droefheid naar God werkt eene onberouwelijke bekeering tot zaligheid.
De geest des Christendoms brengt wel niet mede, dat men, even gelijk onder de bedeeling des Ouden Ver-
{==412==} {>>pagina-aanduiding<<}
bonds, in zak en assche nederzitte, en het hoofd kromme gelijk eene bieze; dan eene hoogsternstige gemoedsstemming voegt ons wel inzonderheid bij de aanzitting aan den disch des Heeren en is ons allezins betamende. Ja, hoogstongaarne ziet de Christen zich, op dat plegtig tijdstip, in deze zijne ernstige bespiegelingen en overdenkingen gestoord; hoogstongaarne zich, door het plaats geven aan andere bepeinzingen, hoe nuttig ook, afgetrokken van de hoofdgedachte: Wij zijn met God verzoend, door den dood van Christus. Integendeel, liefst en bij voorkeuze vertoeven wij op Golgotha, met den blik op het kruis gevestigd; en roepen dan, met een geroerd hart en tranen in de oogen, uit: Ja, Gij hebt volbragt! volbragt op Golgotha! door uwen dood werd der wereld het leven!
Is het vreemd, Lezers! wanneer, bij en naast de nachtmaalstafel, het kruis van Christus gevestigd staat, en zich, als in eene schilderij, op den voorgrond geplaatst, eerst en vooral doet opmerken? Het zij zoo, dat wij de kribbe van Bethlehem en het geopend graf van den Arimatheër in dezelfde schilderij kunnen ontdekken; maar dan toch minder in het oog vallende, als 't ware meer op den achtergrond, en - men vergeve ons de uitdrukking! - minder uitvoerig gepenseeld. En geen wonder; immers is het hoogernstig gestemd gemoed, in deze heilig-aandoenlijke ure, minder vatbaar voor die hooge vreugde en blijde verrukking, welke ons aangrijpt, wanneer de feesttoon aller harten tot den lofzang stemt: God heeft een welbehagen in de menschen! Heil ons, de Christus werd geboren! - of tot den hoogeren jubeltoon: Jezus heeft den dood overwonnen!
Men wane toch niet, dat wij eene aanwijzing van het naauw verband tusschen 's Heilands geboorte en dood en zijn sterven en herleven zouden afkeuren. Integendeel: Jezus heeft ons niet verlost door zijnen dood alleen, en nog veel minder door leer en voorbeeld beide, hoe naauw ook vereenigd, maar door leer, voorbeeld, dood, opstanding en verhooging; door dit alles te zamen geno-
{==413==} {>>pagina-aanduiding<<}
men heeft Hij ons de verlossing onzer zonden en de eeuwige zaligheid aangebragt: dit toch is, naar onze meening, de leer en geest des Evangelies. Dan, zoo waarachtig dit alles is, niet minder zeker is het, dat wij gewoon zijn, bij de Avondmaalviering, doorgaans, en zoo niet alleen, dan toch het sterkst, op den dood des Zaligmakers te drukken; en zulks te regt: immers zien wij, in de teekenen van brood en wijn beide, zijn verbroken ligchaam en vergoten bloed, bij het gemis van eenig zinnelijk onderpand van zijn leven en zijne heerlijke verhooging; en het Evangelie zegt stellig: Zoo dikwijls gij van dit brood eet en van dezen beker drinkt, zoo verkondig den dood des Heeren!
Is het eene eigenschap van onzen geest, dat hij zich slechts met één hoofddenkbeeld tevens en gelijktijdig kan bezig houden, en is de gedachte aan Jezus lijden en sterven reeds zoo gadeloos rijk en veelomvattend, waarom zullen wij dan dit hoofddenkbeeld, door een ander even rijk en veelomvattend, laten verdringen? De stervende Christus is toch niet de Christus, waar Hij in het vleesch verschijnt; en de herlevende overwinnaar is niet de man van smarte en de van God verlatene. En hoe gaarne wij, bij elke andere gelegenheid, gewezen worden op het naauw verband, dat er bestaat tusschen de onderscheidene deelen van de groote verborgenheid der Godzaligheid; zoo was ons het betoog hiervan, bij het plegtstatig Avondmaalhouden, altijd min welkom, omdat onze hoogernstige gemoedsgesteldheid, in die heilige oogenblikken, zich niet gepast en welvoegende met de hooge feestvreugde vereenigen laat.
Het Hemelvaart- en Pinksterfeest loopen met onze Nachtmaalviering nimmer te zamen; en vanhier dan ook, dat wij nog nooit eene leerrede hoorden, die deze beide gebeurtenissen in verband beschouwde met Jezus dood, Vanwaar dit anders, dan van het mineenvoudige en minnatuurlijke, om het een met het ander, opzettelijk, te vereenigen? Maar waarom schijnt men dit ook niet ten aanzien van het Kers- en Paaschfeest gevoeld te hebben?

{==414==} {>>pagina-aanduiding<<}
Wij kunnen deze vraag alleen uit het gezag der gewoonte verklaren, die de twee genoemde feesten met de Avondmaalviering somtijds doet te zamen komen, en alzoo, toevalligerwijze, aanleiding geeft tot de beschouwingen, welke wij bedoelen.
Maar zal men nu bestendig blijven voortgaan, zich door iets geheel toevalligs te laten leiden? Wij hopen neen. Door eene vervroeging der Avondmaalviering van slechts ééne week, dan, wanneer deze plegtigheid op een' Christen-feestdag invalt, ware alle bezwaar weggenomen, en zou de ware Evangelische stichting der Gemeente van onzen Heer bevorderd worden. Immers kon dan toch altijd het digt op handen zijnde feest tot de gewigtigste beschouwingen en overdenkingen aanleiding geven; terwijl, evenwel, bij dit alles het Avondmaal de hoofdzaak zijn en blijven zoude.
Wij gewaagden, met een enkel woord, van de Avondmaalviering op Goeden Vrijdag. Onze Luthersche broederen gaven, onlangs, bij hunne aanzienlijke Gemeente, te Rotterdam gevestigd, hiervan een voorbeeld, tot groote en algemeene stichting der Avondmaalgangers. Wij omhelzen gaarne het denkbeeld, om deze plegtigheid des avonds te vieren; alles toch, wat geschikt is, om ons dat gewigtig tijdstip der instelling van het H. Nachtmaal levendig voor den geest te brengen, mag, onzes inziens, niet voorbijgezien worden. Dit zou niet het invoeren eener nieuwigheid zijn, maar eene hervatting van een oud, eerwaardig gebruik uit de eerste tijden des Christendoms. Maar, daarenboven, heeft niet de avond iets plegtigs en indrukwekkends? Men keert dan, met den indruk, door de plegtigheid verwekt, naar de stille woning en in den kring der zijnen weder, zonder gevaar te loopen, dat de genotene stichting, door de verstrooijingen van den dag, verloren ga of vermindere.
Maar, vraagt men, wanneer zal men dan de Dankzegging houden? Wij antwoorden, dat de Godsdienstleeraar, na de gehoudene Avondmaalviering op den Goeden Vrijdag, ter gelegenheid van het daarop onmiddel-
{==415==} {>>pagina-aanduiding<<}
lijk volgende Paaschfeest, en in de onderscheidene feeststoffen, welke alsdan doorgaans behandeld worden, niet behoeft te zoeken naar eene gepaste gelegenheid, om op het gehouden Nachtmaal terug te komen. Hoe bijzonder aanleidelijk is hiertoe, om slechts één voorbeeld te noemen, de geschiedenis, waar de verrezen Heiland den Emmausgangeren kenbaar wordt, bij de breking des broods! Wij betuigen niet te weten, wat men hiertegen, met eenigen grond, zou kunnen inbrengen. Bij elke andere gelegenheid volge men de in gebruik zijnde gewoonte van het houden der Dankzegging, omtrent welke wij wel het een en ander zouden aan te merken hebben, maar hetwelk wij, als niet onmiddellijk met den hoofdinhoud van dit opstel in verband staande, voor het tegenwoordige willen terughouden, om met een kort woord te besluiten.
Onze heilige, Evangelische Godsdienst behoort altijd te zijn eene vereering van God in geest en waarheid, en men kan nimmer te veel en te sterk op de verdediging en het behoud van dit onveranderlijk grondbeginsel aandringen. Maar wij zijn en blijven toch menschen, waarop zinnelijke voorwerpen steeds invloed blijven oefenen; en de gadelooze wijsheid van onzen Verlosser keurde het, welligt, daarom noodig, ons van zijne liefde en de vergevende genade Gods, door zigtbare teekenen, als 't ware, te vergewissen. Pogen wij, in dezen, met voorzigtigheid en behoedzaamheid, onzen Heer te volgen! Zoo gevaarlijk het is, om, even gelijk in de Roomsche Kerk, schier bij uitsluiting, door zinnelijke voorstellingen alleen op de zinnen te werken, zoo weinig verdienstelijk is het, aan eenige tegemoetkoming aan onze zinnelijke natuur, met groote onverzettelijkheid, wederstand te bieden. Sedert weinige jaren herstelde men, in onze Hervormde Kerken, het oud en verloren geraakt gebruik der viering van den Goeden Vrijdag, tot stichting en nut van velen; waarom ook niet tevens het oud en even zoo verloren geraakt gebruik hersteld, waarbij de Christenen der eerste eeuwen het Avondmaal op

{==416==} {>>pagina-aanduiding<<}
Goeden Vrijdag vierden? Hoe! vragen wij, beveelt zich het gepaste, voegzame en nuttige der zaak niet van vele zijden aan, en zou zij, tot stand komende, den zegen der Avondmaalviering niet grootelijks kunnen bevorderen? Wij vermeenen ja, en besloten daarom, dit eenvoudig opstel aan hen, die hierin iets ten goede zouden kunnen verrigten, welmeenend aan te bevelen.

W.





Levensberigt van den slotprediker en dichter Joannes Vollenhove, uit een handschrift van deszelfs kleinzoon.

Volgens belofte, bevorens gedaan in dit Tijdschrift, neem ik de vrijheid, deszelfs Lezeren bij dezen letterlijk mede te deelen het Levensberigt van den Slotprediker en Dichter joannes vollenhove, uit een Handschrift van deszelfs Kleinzoon joannes vollenhove, in der tijd voornaam Advocaat voor den Hove van Holland te 's Gravenhage. Het luidt als volgt:
‘Joannes Vollenhove is geboren den 2 Junij des jaars 1631, in de stadt Vollenho of Vollenhove, gelegen in Overijssel. Zijn vader Arnoldus Vollenhove, die geweest is der Rechten Doctor en Advocaat, en daarna Burgemr. der gem. stadt, heeft bij zijne huisvrouw Geertruid Alten, dochter van den Burgemr. Berent Alten, verwekt gehadt drie zonen en vier dochters, zijnde deze Joannes de oudste der eerstgem. Zijn jeugt heeft hij te Campen in de Latijnsche Schole doorgebragt, oefenende zich ondertusschen in het doen van eenige Oratien exercitii causa en in de Latijnsche en Duitsche poëzij: gevende in 't vredejaar 1648, het zeventiende zijns ouderdoms, in 't licht een dankzegging en gebedt voor en om de vrede der Christenheit, in Duitsche vaarsen geschreven. In hetzelve jaar naar de Academie te Uitrecht vertrokken zijnde, heeft hij zich daar eerst bezig gehouden in politicis et arte oratoria onder den Professor Daniël Berck-
{==417==} {>>pagina-aanduiding<<}
ringer, in de Historie en Grieksche tale onder zijn neve Bocstadius, en in de Philosophie onder den Professor Ravensberg, doende aldaar in 't jaar 1651 een Oratie “de variis Imperiorum ex naturae praescripto in toto Universo speciebus.” Zich verder toegelegt hebbende op de Hebreeuwsche en Oostersche talen, en op de Theologie onder den Professor Joannes Hoornbeek, is hij van Uitrecht vertrokken naar de Hoge Schole te Groningen, en heeft aldaar, gedurende een kort verblijf, onder den Professor Samuel Maresius zijne Theologische studien in het laast van het jaar 1653 voltrokken. Al strax in het volgende jaar 1654, en in het 23e. van zijn ouderdom, is hij begiftigt geworden met het beroep tot den predikdienst te Vledder, een dorp in de Lantschap Drenthe gelegen: en noch geen twee jaren aldaar gestaan hebbende, door de Magistraat der stadt Zwolle tot Leeraar in de Gemeente aldaar verkoren. In het begin van zijnen dienst alhier, wanneer deze stadt door
een zware pest wierdt aangetast, gaf hij in 't jaar 1656 voor de eerstemaal in 't licht zijn Kruistriomf, al een wijl tijds voor zijn beroeping in die stadt gedigt. En nadat hij noch geen tien jaren den Zwolschen predikstoel hadde beklommen (in welken tijdt hij zich noch van een beroepinge naar Leeuwaarden hadt verschoont) is hij in het jaar 1665 tot Predikant in 's Hage verkoren, en op den 18 Aug. van dat jaar zijn afscheit van de Gemeente van Zwolle genomen hebbende, op den 30en derzelver maandt in het predikampt in 's Gravenhage bevestigt. Zijnen dienst hier waarnemende, en ondertusschen ook in 't volgende jaar in druk hebbende laten uitgaan zijn afscheit van de Gemeente te Zwol, en in 't jaar 1669 voor de eerste reize de Heerlijkheit der Rechtvaardigen, in drie predikaatsien door hem begrepen (naderhant met elf andere vermeerdert) kreeg hij in het jaar 1670 twee beroepingen, de eene in Junij naar Leiden, en de andere in Septemb. naar Amsterdam, doch van welke beide hij zo op de herhaalde verzoeken van Gedeputeerden uit den Kerkenraadt, en van andere goede vrienden, als uit genegentheit voor zijne Gemeente, zich

{==418==} {>>pagina-aanduiding<<}
excuseerde. In het jaar 1674, in de maandt Mei, ging hij als Predikant van de plegtige Ambassade, bekleet door de Heeren van de Lier, van Rheede, van Beuningen en Haren, naar Engelandt, en na aldaar het merkwaardigste bezigtigt, en de Engelsche tale geleert te hebben, keerde hij in Novemb. deszelven jaars wederom met de Heeren Ambassadeurs naar 't vaderlandt, groot gevaar door een hevigen storm op de Hollantsche kust uitstaande, en zijn huisgezin, door 't gerugt van 't vergaan van 't schip, in de uiterste droefheit vindende. In de maandt Novemb. van het volgende jaar wierdt hij in den Haag door de Universiteit van Oxfort onverwagt vereert met de Doctorale Bulle in de Theologie: en in het jaar 1681 wierdt hij, door 't overleiden van Taddeus Lantman, oudtste Predikant, en uit dien hoofde ook Curator der Latijnsche Scholen in den Haag: gevende voorts in het jaar 1686 zijne poëtische werken in 't licht, waarbij in 't vervolg van tijdt noch sommige bijzondere dichtstukken zijn gekomen. Eindelijk, na weinig minder dan 40 jaren, en daaronder ontrent 24 als oudste Predikant de kerke van 's Hage ten dienst gestaan te hebben, is hij in 't begin van 't jaar 1705 en in 't 74e zijns ouderdoms door haar Ed. Groot Mog. van den predikdienst ontslagen, met behouding van zijn volle traktement en verdere eeren van adviseerende stem en praesidium op zijn beurte in den Kerkenraadt, doch van welke beide hij in 't volgende jaar, op zijn verzoek, is ontslagen. En voorts den overigen tijdt zijns levens in stilte, onder het uitgeven in den jare 1706 van de Heerlijkheit der Rechtvaardigen, in veertien predikaatsien door hem vertoont, en in poëtische uitspanningen doorgebragt hebbende, is hij op den 14 Maart van 't jaar 1708, oudt 76 jaren, 9 maanden en 12 dagen, na eene bedtlegering van vier dagen, en met volkome tegenwoordigheit van geest, in 's Hage ontslapen.
Bij zijne huisvrouw Gezina Haeke, dochter van Antoni Haeke, Burgemr. der stadt Zwolle, met welke hij gedurende zijn dienst in die stadt op den 3 Maart 1657

{==419==} {>>pagina-aanduiding<<}
in huwelijk is getreden, heeft hij zeven zoons en agt dochters geteelt, doch van welke op zijn overleiden alleen twee zoons en vier dochters overig waren, zijnde de andere, daaronder ook die reets tot hun jaren gekomen, met bedieningen voorzien, en getrouwt waren, doch zonder nagelaten kinderen, voor hun vader uit de werelt gescheiden. Zijn gem. huisvrouwe op den 21 Julij 1681 overleden zijnde, is hij op den 7 Novemb. 1683 weder in echt getreden met Catharina Rosenboom, weduwe van den Secretaris Goethals, dochter van den Prokureur Rosenboom, en volle zuster van Mr. Fredrik Rosenboom, Raadtsheer in het Hof van Hollandt; welke, zonder uit dit huwelijk kinderen gezien te hebben, mede op den 21 Februarij 1691 is gesturven, en hem ten tweden male weduwenaar heeft gelaten tot zijn doodt toe. Van statuur is hij geweest redelijk lang, doch niet zeer lijvig, hebbende daarbij een vrij gezonde en sterke lighaamsgesteltenis.’
Dusverre het Handschrift. Ik heb dat letterlijk afgeschreven, zoo om den Lezer deze levensbijzonderheden uit de eerste hand te geven, als omdat stijl en spelling tamelijk zuiver zijn. Men ziet hieruit, dat er, ondanks de loffelijke pogingen van den Heer van der zuil, in deszelfs Levensberigt van den Heer vollenhove, medegedeeld in No. IV van dit Tijdschrift voor April 1827, eenige weinige onnaauwkeurigheden geslopen zijn, welke het gevonden Handschrift, waarvan de echtheid boven allen twijfel verheven is, mij met weinig moeite doet aanwijzen. Zoo heeft vollenhove, bij voorbeeld, niet in 1653, maar eerst in 't volgende jaar, te Vledder zijn predikambt aanvaard: zoo is hij niet vóór of op zijne reize naar Engeland, maar wel na dien tijd, door de Universiteit met het Doctoraal diploma ongevraagd vereerd; hetwelk ook bevestigd wordt door den inhoud dier mede onder mij berustende Bulle zelve; terwijl hij ook niet op den 17den, maar reeds op den 14den Maart 1708 overleden is. Eindelijk heb ik nog in eenige familieaanteekeningen gevonden, dat hij niet ‘eene zuster,

{==420==} {>>pagina-aanduiding<<}
behalve nog een jonger broeder,’ gelijk de Heer van der zuil meent, maar wel vier zusters en twee broeders gehad heeft, onder welke echter bernhart uitstak, zoo door zijn' dichterlijken aanleg en wetenschap, als den rang, dien hij bekleedde.
Hiermede zal ik deze mededeeling besluiten, in de hoop, dat ik met dezelve den liefhebberen onzer Letterkunde eenig genoegen en harer geschiedenis geen ondienst gedaan zal hebben.

g. van leeuwen,
Substituut-Officier van Justitie te Alkmaar.

De jagtpartij op Raincy, bij den heer Ouvrard, den vermaarden leverancier; of Fransche weelde, na de omwenteling.

Gedurende verscheidene dagen waren werklieden bezig, om de oranjerij van Raincy in orde te brengen voor het groote déjeuner, dat moest plaats hebben bij eene jagtpartij, waarop de Heer ouvrard Mevrouw récamier en hare vrienden had genoodigd. Ik had mijnen dienst aangeboden, om mede toezigt te houden over de werkzaamheden. Mijn aanbod werd aangenomen. Men gaf mij een vertrek bij de Pompe à feu. Ik kon dus getuige zijn van al de toebereidselen tot dezen feestelijken dag, welke onder opzigt en bestuur van den Heer bertheaux, een der eerste bouwmeesters van de hoofdstad, gemaakt werden.
Raincy is omtrent vier mijlen van Parijs gelegen, en het park reikt tot aan het bosch van Bondy. Dit landgoed behoorde weleer aan den Hertog van orleans. Gedurende den wisselvalligen loop der menschelijke zaken, ten tijde der omwenteling, ging het van den eenen kooper tot den anderen over, en werd eindelijk het eigendom van ouvrard, den rijken Commissarisgeneraal, die het tot veel prachtiger verblijf maakte,

{==421==} {>>pagina-aanduiding<<}
dan hetzelve, als lusthuis eens Prinsen van den bloede, was geweest. De onderscheidene kleine gebouwen, die, op geringen afstand van elkander, in de tuinen en bij de fraaiste partijen gevonden worden, de lusthuizen in het park, het huis in het dorp, en het kasteel, waren steeds bezet door personen van rang, aan welke ouvrard die gedurende het schoone jaargetijde afstond; terwijl hij voor zichzelven slechts een klein lusthuis behield, Pompe à feu (Brandspuit) genoemd, en versierd met eenen smaak en rijkdom, alsof men in een betooverd verblijf zich bevond. Dit gebouw staat op eene hoogte, waar men, door middel van eene brandspuitspomp, water in de kommen en kunstfonteinen van het park weet te houden.
Terwijl ik te Raincy was, onttrok ouvrard zich meermalen aan zijne winstberekeningen, en kwam zelf de werken bezigtigen, die hij liet vervaardigen; want maken, afbreken, herbouwen op zijn landgoed was voor hem een ongemeen groot vermaak, waarop hij soms even zeer zich beroemde, als op zijn geluk in de wereld. ‘Ons lot,’ zeide hij dikwijls vrij vermetel, ‘is ons eigen werk; zij, die ongelukkig zijn, hebben het gemeenlijk aan eigene onvoorzigtigheid of een verkeerd gedrag te wijten.’ Hoe dit nu zijn moge, zeker is het, dat, zoo in den tijd, waarvan ik spreek, het gesternte van napoleon eenen glans van zich gaf, die de geheele wereld verbaasde en verblindde, de ster van ouvrard in zijnen bijzonderen kring niet minder schitterde. Is het bevelvoeren over legers eene moeijelijke kunst, het voeden derzelven vordert eene bekwaamheid, welke ook hare verdienste heeft. Napoleon en ouvrard gingen van hetzelfde punt uit, maar hadden elk eene verschillende loopbaan, en zagen beide eindelijk even buitengewone uitkomsten.
Allen, die ouvrard gekend hebben, zullen getroffen zijn geweest door de grondigheid zijner redeneringen en door de gemakkelijkheid, waarmede hij in den omgang zich wist uit te drukken. Hij werd geboren te

{==422==} {>>pagina-aanduiding<<}
Nantes, waar zijn vader eene kleine papierfabrijk had. Hij ontving slechts eene onvolkomene opvoeding; want, schoon hij vroegtijdig naar het gesticht van Clisson werd gezonden, was het hem echter, te midden der wanorden van de omwenteling in Bretagne, niet mogelijk, de loopbaan der letteren geregeld te volgen. Hij kwam jong te Parijs. Zijn aangenaam voorkomen, zijn fijn gevoel, een naauwkeurige en vaardige geest van opmerken, maar nog meer het aanzien en vertrouwen van Mevrouw talien, welke door schoonheid en invloed toen alvermogend was, zijn boven mate bevorderlijk voor zijne eerzucht geweest. Deze voordeelen verhieven hem weldra uit eenen minderen rang bij het leger, waar hij Lieutenant Aide-de-Camp van den Generaal boivin was. Zoo werd hij een der eerste speculanten in deze eeuw van speculatiën. Doch ook hem is de onbestendigheid des voorspoeds gebleken. De man, die door rijkdom en pracht geheel Frankrijk verbaasde, die handelsbetrekkingen met den Koning van Spanje aanging, die tot napoleon zeide, dat hij de waardigheid der Koningen tot den stand der kooplieden had doen dalen, - deze tweede fouquet werd weggevoerd uit zijn betooverd kasteel, om in eenen kerker geworpen te worden. Na overladen te zijn geweest met vleijerijen, hem uit hoofde zijner rijkdommen bewezen, zag hij zich twee malen zelfs genoodzaakt, nederige smeekschriften bij een bestuur van minderen rang in te leveren, ten einde de gunst te mogen erlangen, om, vergezeld van eenen oppasser, uit de gevangenis te gaan, eerst, om den zegen eener stervende moeder te ontvangen, en naderhand, om de oogen eener geliefde dochter te sluiten!
Maar in den tijd, toen ouvrard het schitterend feest gaf, dat ik zal beschrijven, was hij jong, schoon, en in het volle genot van alles, wat hem gelukkig scheen te kunnen maken. Hij verstond bij uitnemendheid de kunst, om waarheden te zeggen onder den schijn van boerterij. Toen ik eens met hem in de oranjerij ging zien, wat bertheaux deed, zeide hij, met een'

{==423==} {>>pagina-aanduiding<<}
spottenden lach, onder anderen, tot mij: ‘Ik heb tot portiers te Raincy drie Ministers van Staat.’ Te weten, de talleyrand, Minister van Binnenlandsche Zaken, berthier, Minister van Oorlog, en decres. Minister van het Zeewezen, hadden ieder voor zich een zomerverblijf gekozen in de fraaije lusthuizen van het park van Raincy.
In het algemeen gelijken beschrijvingen van feesten elkander. Dit feest, echter, onderscheidde zich door den keurigen smaak, die de toebereidselen tot hetzelve regelde; ook droeg daartoe bij de tegenwoordigheid van zoo vele aanzienlijke personen, als hetzelve aldaar te zamen bragt. Ouvrard had Mevrouw récamier genoodigd, en verlangd, dat deze zich mogt verwaardigen, om de eer van het huis op te houden: de tempel behoorde der Godheid waardig te zijn, welke daar zoude voorzitten!
In eene oranjerij, gevloerd met marmer, plaatste men eene tafel op eenen grond, even hoog als de bakken van eenige schoone oranjeboomen, die, beladen met bloemen en vruchten, een groen gewelf vormden, vanwaar de liefelijkste geuren uitwasemden. Midden op de tafel was eene marmeren kom, vol helder water, met eene bedding van goudzand; visschen van verschillende kleuren speelden daarin. Het ontbijt was merkwaardig wegens de kostbaarheid, den kwistigen overvloed en de keurige schikking der geregten. In het naaste vertrek, waar koffij en ijs toegediend werden, waren de wanden bezet met groene wijngaardranken, en aan de takken binnenshuis hingen ongemeen groote druiventrossen. In de vier hoeken van deze zaal waren vier marmeren kommen in de gedaante van schelpen, waaruit fonteinen van punch, orsade en oranjebloesemwater ontsprongen. De vruchten van alle werelddeelen, eenige natuurlijk, andere van suiker, dekten schotels van kostbaar porselein. De uitgezochtste wijnen en de fijnste morgendranken vonkelden in kristal. Voorts, menigte van gouden en zilveren vazen, afkomstig uit de werkplaats van biennet, den goud-
{==424==} {>>pagina-aanduiding<<}
smid van bonaparte, verwezenlijkte bijna de weelde der Oostersche verdichtselen. Men kwam in verzoeking, om te gelooven, dat de man, die zoo veel pracht ten toon spreidde, de lamp van aladijn gevonden moest hebben.
De jagthoorn verving ditmaal het luiden der klok van het kasteel, om het teeken te geven, dat men zich aan tafel moest plaatsen. Wij gingen allen naar de eetzaal. Mevrouw récamier gaf aan Lady holland de eereplaats tusschen Vorst markoff en den Minister van Oorlog; zij zelve ging zitten tusschen de Heeren fox en erskine: de overige gasten kozen zich elk eene plaats naar welgevallen.
Nadat op den hoorn het teeken tot de jagt gegeven was, hoorde men weldra in de verte het geblaf der honden en het geschreeuw der jagers. Rijtuigen van verschillend maaksel stonden ingespannen voor de oranjerij. Mevrouw récamier, Lady holland, de Heer fox en de Graaf markoff plaatsten zich in een derzelven; Mevrouwen Marmont, visconti en luchesini stegen te paard, en werden begeleid door een luisterrijk gezelschap van mannen, insgelijks te paard. Kortom, ieder ging met zijnen smaak te rade en vervoegde zich er bij op zijne wijze. De genen, welke niet mede op de groote jagt wilden gaan, werden door oppassers in het park geleid, alwaar hazen en faizanten in menigte waren. Tot algemeene verzamelplaats was bestemd een vierhoek in het bosch. Wij vonden daar een gezelschap jagers, die ons wachtten, onder anderen den Heer ouvrard, die, daar het kasteel van Raincy door hem aan Mevrouw récamier was asgestaan, om er hare vrienden te ontvangen, enkel uit groote hoffelijkheid geweigerd had daar te komen, uit vreeze, dat de tegenwoordigheid van den wezenlijken eigenaar eenigermate hindernis of dwang mogt veroorzaken bij haar, die heden de eer van zijn huis moest ophouden. Onder de genen, welke hij medegebragt had, bevond zich, onder anderen, de Generaal moreau, die zich verontschuldigde,

{==425==} {>>pagina-aanduiding<<}
dat hij des morgens niet op het ontbijt had kunnen komen. Alle deze Heeren waren geheel als jagers gekleed, en wachtten slechts op berigten van herten, om op hunne hoornen te blazen. Had de pracht van het ontbijt eene algemeene verwondering veroorzaakt, de toebereidselen tot de jagt deden geene mindere werking. Op opene plaatsen in het bosch had men tenten opgeslagen, en in deze tenten tafels met ververschingen geplaatst, niet alleen voor de jagers, maar ook voor alle lieden, zonder onderscheid van stand, welke in menigte uit de nabuurschap derwaarts gelokt werden door hunne belangstelling in zoodanig schouwspel. De natuurlijke vrolijkheid van deze menigte vermeerderde nog door den aangenamen invloed des wijns, die mildelijk voor dezelve werd geschonken. Zoo leverde het schoone woud van Bondy het gezigt op, als van een groot schilderstuk, waarop zeer vele en zeer verschillende groepen zich vertoonen.
Naar Raincy terugkeerende, zagen wij, dat de Heer ouvrard niets had vergeten, wat strekken kon, om aan deze partij luister bij te zetten; want, daar hij onderstelde, dat de jagt tot zeer laat in den avond kon duren, had hij de noodige beschikkingen gemaakt, om dezelve bij fakkellicht voort te zetten. Ik kende reeds het treffend schouwspel van de jagt bij flambouwen, daar er kort te voren zoodanig eene in hetzelfde bosch had plaats gehad, op bevel van joseph bonaparte. Ditmaal, echter, eindigde de jagtpartij met den dag, en het bosch weêrgalmde nu alleen nog van het vrolijk gezang der landlieden, aan welke de ververschingen, voor de jagers bestemd, waren uitgedeeld.
Gedurende de jagt waren er, met de uiterste zorgvuldigheid, toebereidselen gemaakt tot een diner, dat in kostbaarheid het déjeuner evenaarde, en een nog grooter aantal gasten bijeenbragt. De Heer ouvrard plaatste zich, eenvoudig als gast, aan tafel, terwijl Mevrouw récamier bij voortduring de honneurs waarnam. In de boschjes rondom de oranjerij werd op blaasinstrumenten eene schoone muzijk uitgevoerd; terwijl, in de verte,

{==426==} {>>pagina-aanduiding<<}
zich het hoornmuzijk der jagers van Grosbois en Raincy liet hooren.
Eene zoo vrolijke partij, waarop zoo vele bevallige vrouwen zich bevonden, en die door eene keurige muzijk werd verlevendigd, kon niet wel zonder dans eindigen. Het bal begon dus op het ruime grasperk voor het kasteel, en ieder nam er deel aan. Veldheeren, ten toppunt van roem geklommen, staatsmannen, rijk in eerambten en aanzien, jonge eerzuchtigen, die nog menigte genietingen of teleurstellingen te wachten hadden, uitgewekenen, die op den geboortegrond het leed, ten tijde der omwenteling ondergaan, vergaten, Engelschen, Russen, Pruisen en Franschen, allen bewezen hier hunne hulde aan terpsichore. Het was middernacht, eer iemand der gasten zich herinnerde, dat hij nog vier mijlen moest afleggen, alvorens zich te Parijs ter ruste te begeven.





Nog iets over de algemeen aangenomen Nederduitsche spelling, tegen den hoogleeraar M. Siegenbeek, door mr. C.M. van der Kemp.

(Vervolg en slot van bl. 404.)

Het laatste punt, waaromtrent de Heer siegenbeek de door hem voorgedragen spelling tegen mijne bedenkingen verdedigt, is het schrijven van nogtans. Terecht zegt hij, dat ik toon, in het geschil, door hem met bilderdijk over dit punt gevoerd, het meest tot zijn gevoelen over te hellen. Ik wil alleen in plaats der g de ch gebezigd hebben, en dit om de terstond volgende t, die de voorafgaande klank noodzakelijk hard maakt. Neen, zegt de Heer siegenbeek, wanneer men hier de ch toeliet, dan zou men ook de algemeen aangenomene onderscheiding van nog (adhuc, etiam) en noch (neque) moeten opgeven. Ik erken hierop niet gedacht te hebben, omdat ik meende en alsnog meen, dat nochtans noch met de spelling van nog, noch met die van noch iets te maken heeft. Ik meende en meen alsnog, dat nochtans één onsamengesteld woord is, dat, het moge dan van nog zijn afgeleid, echter deszelfs spelling niet behoeft te volgen, evenmin als men moet schrijven, in plaats van lengte, langte,

{==427==} {>>pagina-aanduiding<<}
omdat het van lang, of, in plaats van vorst, vrost, omdat het van vriezen afstamt. Indien siegenbeek meent, dat zijn nogtans samengesteld is uit nog en tans, dan zie ik hier eene meerdere toenadering tot het gevoelen van bilderdijk, die, nogthands schrijvende, hetzelve houdt samengesteld uit nog en thands. Beide zijn het dus volmaakt eens, niet alleen over de schrijfwijze, maar ook over de beteekenis der eerste lettergreep; zij verschillen slechts over de schrijfwijze en de beteekenis der laatste. Maar is dit zoo, waarvoor houdt dan siegenbeek het oude tan of tant, zijn tegenwoordig tans? Dit zegt hij niet: bilderdijk houdt het voor het tegenwoordige thands, en wil het uit dien hoofde ook zoo geschreven hebben. Bilderdijk geeft dus reden, doch siegenbeek niet: en wanneer ik nu enkel en alleen afging op de leeringen dezer twee taalgeleerden, dan zou ik in de schrijfwijze van nogthands het gevoelen van bilderdijk, die reden zijner zaak geeft, verkieslijker vinden, dan dat van siegenbeek, die nu na de verklaring, dat hij nog in zijn nogtans houdt voor nog (adhuc, etiam), niet zegt, welke beteekenis hij aan zijn tans wil gehecht hebben. Met dit al kan ik mij nog niet vereenigen, noch met de spelling van bilderdijk, noch met die van siegenbeek. Ik ben nog niet overtuigd, dat het betwiste woord samengesteld zou zijn uit nog en thands. En ofschoon ik wil toegeven, dat
het van nog afstamt, moet men echter ook toegeven, dat het onderscheid tusschen nog en noch gants willekeurig en niet in den aard der taal gegrond is, die in beide de beteekenissen de spelling van noch vordert, gelijk ook oudtijds volstandig geschreven werd; terwijl het gebruik alleen in het schrift, klaarheidshalve, het onderscheid tusschen nog en noch heeft ingevoerd. Nog is dus, wat men ook zeggen moge, eene verbasterde schrijfwijze: doch wat is het nu noodig diezelfde verbastering ook in nochtans in te voeren, waar dezelfde reden voor verbastering niet aanwezig is? Wij verwijzen hieromtrent den lezer tot de tweede voorloopige aanmerking, welke wij in ons vorig betoog hebben medegedeeld.
En hiermede wenschte ik wel te mogen besluiten. Doch de Heer siegenbeek laat mij zulks niet toe. Bij gelegenheid dat hij mij tegenspraak met mij zelven ten laste legt in de verdediging van de spelling draagt, volgt, vaart hij in eens tegen mijnen persoon uit en stelt dien in een ongunstig

{==428==} {>>pagina-aanduiding<<}
daglicht. Hij zegt, dat meer dan alle taalkundige gronden blijkbaar bij mij geldt het gezag van bilderdijk. Ik heb alle mogelijke moeite gedaan, om in de verschillen tusschen bilderdijk en siegenbeek de taalkundige gronden op te sporen. Dan, daar ik zelve geen taalkundige ben, zelve niet in de oude geschriften heb omgewroet, maar door de oogen van andere taalgeleerden zien moest, heb ik nagegaan, welke gronden van beide zijden werden aangevoerd ter verdediging en wederlegging der wederzijdsche gevoelens. En ten gevolge van dat onderzoek heb ik voor mij zelven de slotsom opgemaakt van hetgeen mij als waarheid voorkwam. Indien ik niet genoeg gebouwd heb op taalkundige gronden, zoo wijte de Heer siegenbeek dit zich zelven, omdat hij er dan geen genoeg heeft aangevoerd. Want toch op alle die, welke door hem zijn bijgebracht, meen ik gelet en er mijn oordeel naar geregeld te hebben. Ik heb het in mijn voorgaande betoog gezegd, en meen het ook met der daad getoond te hebben, dat ik tusschen siegenbeek en bilderdijk den eclecticus gespeeld heb. Welke reden heeft dan siegenbeek, om mij nu, tegen mijne eigene gezegden aan, te logenstraffen?
Maar hij zegt, dat het gezag van bilderdijk blijkbaar bij mij het meeste geldt. Ik antwoord, dat hij dit blijkbaar mis heeft. Of heb ik niet duidelijk genoeg te kennen gegeven, dat ik aan bilderdijk geen ander gezag toeken, dan om, als een aanzienlijk en onafhankelijk taalgeleerde, te samen met siegenbeek het gebruik te vestigen? Het gezag van bilderdijk is bij mij volstrekt niet grooter dan dat van siegenbeek. Datgene, waarin beide overeenkomen, houde ik voor een gevestigd gebruik; en omtrent datgene, waarin zij verschillen, heb ik de taalkundige gronden trachten na te gaan. Voor een ieder, die niet willens blind zijn wil, is dit duidelijk; voor anderen spreek ik niet.
Ik had dan ook niet verwacht, dat mij dat gezag, hetwelk ik aan bilderdijk toeken, zou worden tegengesproken. Dan de Heer siegenbeek doet zulks. Bilderdijk is bij hem geen onafhankelijk taalgeleerde. Tot het denkbeeld van onafhankelijkheid in dezen, zegt hij, behoort niet enkel, dat men niet blindelings het gezag van anderen volge, maar ook dat men zich aan dat zijner eigene driften wete te onttrekken. Ik zie niet, dat dit laatste een vereischte is der onashankelijkheid. Zekerlijk, men is even min on-
{==429==} {>>pagina-aanduiding<<}
afhankelijk, wanneer men zijne eigene eens aangenomen gevoelens blindelings blijft voorstaan, als wanneer men blindelings volgt de gevoelens van anderen. Maar de Heer bilderdijk erkent het nergens, dat hij zijne gevoelens blijft aankleven om de eenige reden, dat hij ze eens geuit heeft. Indien hij ergens toont een blind verdediger te zijn zijner eigene eens aangenomen gevoelens, niettegenstaande hij van derzelver valschheid overtuigd zij, dan zekerlijk heeft siegenbeek onze toestemming, dat ook bilderdijk niet onafhankelijk is: maar zal siegenbeek die veronderstelling durven waar noemen, zonder zich schuldig te maken aan zeker gevoel van eigene onfeilbaarheid? Zekerlijk, het is onbehoorlijk, wanneer men, gelijk siegenbeek van bilderdijk zegt, zijne eigenliefde en hooggevoeligheid niet genoeg onder bedwang heeft, om de waarheid ook dan te huldigen, wanneer men daardoor zou moeten erkennen vroeger gedwaald te hebben. Zekerlijk, bilderdijk is op een' verkeerden weg, indien het hem niet zoo zeer om de waarheid, dan wel om de handhaving zijner onfeilbaarheid te doen is. Maar,
wat men ook zeggen moge, het is altoos een petitio principii, wanneer men dit aan bilderdijk ten laste legt. Ik behoef hem niet te verdedigen. Vooral wil ik dit niet in zijne ongezoute uitvallen tegen den Heer siegenbeek. Ik geloof, dat hij hiermeê aan dezen een groot en gants onverdiend onrecht gedaan heeft. Het doel toch van dezen was niet, en mocht niet zijn, de taal in hare oorspronkelijke zuiverheid zoo veel mogelijk te herstellen, en dus hare gronden te onderzoeken, een doel dat bilderdijk zich prijslijk voorstelt; maar het doel van siegenbeek was en mocht slechts zijn, eene eenvormige spelling in te voeren, door alleen alle verschil van spelling weg te nemen, en daarentegen onaangeroerd te laten hetgeen hij bij alle goede schrijvers in een vast gebruik vond. Mogelijk zou de door hem aangeprezen en algemeen aangenomen spelling veel meer met die van bilderdijk zijn overeengekomen, indien het hem had vrijgestaan de gronden der taal op te sporen en zich alleen daarnaar te regelen. Dan, (om terug te keeren) bilderdijk verdedigt zijne eigene gevoelens en niet die van anderen als zoodanig; en daar hij buiten kijf een aanzienlijk taalgeleerde is, heeft hij ook het recht, om benevens de overigen het gebruik in de taal te helpen vestigen, of door het volgen der oorspronkelijke schrijfwijze tegen te gaan. Grooter

{==430==} {>>pagina-aanduiding<<}
gezag ken ik hem niet toe: want wat innerlijke waarheid is, berust niet op gezag, maar op zich zelve. Ja, over het geheel, volg ik de algemeen aangenomen spelling, totdat het mij duidelijk blijkt van hare verkeerdheid.
De Heer siegenbeek heeft dus geene reden om mij toe te voeren, dat bij mij blijkbaar het gezag van bilderdijk meer geldt dan alle taalkundige gronden. Maar ook is deze aantijging onbehoorlijk en ongepast. Of wat beteekent zij anders als het meer platte: Gij zijt een Bilderdijkiaan, een domper, een gek? Hij weet toch zeer goed, dat deze woorden tegenwoordig voor gelijkbeteekenend gehouden worden. Wat doet het er toe, wie ik ben, hoe ik denk in het algemeen? Zullen daarom mijne bijzondere gezegden minder waar zijn? Waarom dan hier eene personaliteit gebruikt? Of heb ik den Heer siegenbeek eenige reden gegeven, om mij met hatelijke aanmerkingen te bejegenen? Heb ik niet in mijn voorgaande betoog alle bescheidenheid omtrent hem in acht genomen? Of is zijn oog boos, omdat ik diezelfde bescheidenheid ook omtrent den zoo algemeen gehaten bilderdijk getoond heb? Hij bedenke toch, dat, wanneer verschillenddenkenden zich steeds alleen tot de argumenta ad rem bepaalden, en alle argumenta ad hominem, als niets afdoende, varen lieten, er mindere liefdeloosheid, meer eenstemmigheid zijn zou.
Wil de Heer siegenbeek met zijne aantijging te kennen geven, dat ik een leerling ben uit de school van bilderdijk, (gelijk mij eens, dom genoeg, de Groningsche Professoren door middel eener Inaugurele Dissertatie van een' Student hebben doen bekend worden) dan mag ik hem gerust stellen met de verklaring, dat ik niet alleen de lessen van bilderdijk nooit gehoord, maar hem zelfs nooit ofte ooit gesproken heb. Maar wil hij zeggen, dat mijne gevoelens in zeer vele opzichten met die van bilderdijk overeenkomen, dan wil ik zulks gaarne toegeven, en, in spijt van den gantschen drom der tegenwoordige vrijheid- en verlichtingpreekers, (*) er opentlijk voor uitkomen, dat mij meestal de redeneringen van bilderdijk oneindig bondiger en juister toeschijnen dan die zijner bestrijders. Maar noch bil-
{==431==} {>>pagina-aanduiding<<}
derdijk, noch siegenbeek, noch iemand anders zal het ooit, zoo ik hoop, van mij kunnen verkrijgen, om op hun louter gezag of waarheid of leugen te noemen, hetgeen mij niet als zoodanig toeschijnt. Ik hoop steeds gedachtig te zijn aan het
Amicus Plato, amicus Socrates, sed magis amica veritas:



hetgeen, vrij vertaald, dus luidt:
Onderzoekt alle dingen, en behoudt het goede.

Plaatselijke, geschied- en oudheidkundige herinneringen van een reisje door een gedeelte van Gelderland en in de omstreken van Kleef.

(Vervolg en slot van bl. 398.)

VI.

Dezen dag, over Beek en Ubbergen naar Nijmegen willende gaan, reden wij vroegtijdig van Kleef af. Weldra bereikten wij Kranenburg, een klein, ellendig Pruissisch stadje, dat niets merkwaardigs bezit, en spoedig bevonden wij ons nu in de herberg te Beek, en dus weder op vaderlandschen bodem. Het was nog vroeg in den morgen, en wij hadden derhalve den tijd, de schoone omstreken van dit bevallige dorpje te gaan bezoeken. Hier mag de natuur, met regt, schilderachtig en romanesk genoemd worden; overal is het groen, van wege de menigte beekjes, die men allerwegen aantreft, van eene uitnemende frischheid; van de hoogte der bergen geniet men de treffendste vergezigten, en, het smalle bergpad afdalende, omsluit u weldra de bekoorlijke vallei, vriendelijk tot rust en verademing uitnoodigende. Hetzelfde landelijk schoon, hoezeer verschillend in tint en schakering, ontmoet men te Ubbergen, een half uur verder gaans gelegen. Dit laatste was weleer eene Heerlijkheid, waarvan in de Geschiedenis reeds vroeg melding wordt gemaakt; het tegenwoordige kas-
{==432==} {>>pagina-aanduiding<<}
teel van Ubbergen is een zeer fraai gebouw, voorzien van welaangelegde wandelingen en schoone waterwerken.
Maar zeer eerwaardig zijn de omstreken van Beek en Ubbergen in betrekking tot de vroegste Geschiedenis des Vaderlands. Vrij algemeen stelt men, dat het heilige Woud, waar claudius civilis zijn nachtelijke gastmalen aanregtte, en de verhitte gemoederen ten strijde tegen de Romeinsche heerschappij opzette, omstreeks deze plaatsen, en meer bepaaldelijk in de naburige streek, het Nederrijksche Wald genaamd, moet gezocht worden. Anderen denken hier aan het Haagsche Bosch, of aan het voormalige Schaakenbosch, tusschen den Haag en Leyden gelegen; doch, mijns inziens, met minder grond. Dat Nijmegen de Stad der Batavieren geweest is, hieraan valt bijna niet meer te twijfelen. Wat men onder zoodanige stad te verstaan hebbe, zulks is moeijelijker te bepalen; maar voorzeker zullen, bij sommige gelegenheden, de aanzienlijksten des lands dáár vergaderd zijn geweest, om over de algemeene belangen te raadplegen. En zou het dan zoo geheel ongerijmd zijn, te vooronderstellen, dat claudius civilis, van eene dergelijke gelegenheid gebruik makende, de vergaderde oudsten en aanzienlijken op een feestmaal noodigt en hun zijne ontwerpen mededeelt? Maar nog eene andere omstandigheid pleit voor het gevoelen, om dit bedoelde heilige Woud in de omstreken van Nijmegen te stellen. Men kent den invloed, dien de Waarzegsters op de Batavieren uitoefenden, en onder deze is velleda de meest beroemde. Zij behoorde tot het volk der Bructeren, wier woonplaats in het kwartier Zutphen en op de Veluwe moet gezocht worden. Voorzeker heeft claudius civilis zich van haren invloed bediend, om de geestdrift, die in hem
blaakte, in de gemoederen zijner landgenooten over te storten: want dat zij zich inderdaad met deze belangrijke onderneming bemoeid hebbe, blijkt daaruit, dat de Romeinsche Veldheer cerialis, ten einde den vrede te verkrijgen, zich tot haar en hare vrienden wendde. Een heilig Woud, (want denkelijk hadden de Batavieren er meer dan één) in de nabijheid der woonplaats van velleda gelegen, was dus de verkieslijkste plaats voor eene zamenkomst, gelijk civilis bedoelde; terwijl de berg- en valleiachtige grond, die deze streken bijzonder kenschetst, menige geschikte plek aanbood, waar het oog van Romeinsche bespieders de eedgenooten niet kon gadeslaan.

{==433==} {>>pagina-aanduiding<<}

Tegen den middag kwamen wij te Nijmegen, en gingen dadelijk, met de Gierbrug, over de Waal, dewijl wij liever te Lent, dan in de stad zelve, wilden logeren. Een uurtje uitgerust hebbende, lieten wij ons weder naar de stad overbrengen, ten einde deze te bezigtigen. Nijmegen is voorzeker de schoonste plaats van geheel Gelderland, en vereenigt in zich schier alles, wat het verblijf binnen eene stad aangenaam kan maken. Zoo wel binnen, als even buiten de muren, heeft men de aangenaamste wandelingen; veelal is de stad luchtig gebouwd, en hare ligging is zoo gezond, als eene eenige in geheel Gelderland. Alles heeft hier het aanzien van voorspoed en welvaart: op de straten en aan de kade heerscht zekere nijvere woeligheid, het kenteeken van handel en vertier; terwijl de aankomende en weggaande diligences en stoombooten niet weinig toebrengen, om deze vrolijke levendigheid te vermeerderen.
Het eerste gebouw, dat wij gingen bezigtigen, was het Raadhuis, in den gevel prijkende met onderscheidene standbeelden, voorstellende de Roomsch-Koningen en Keizers, aan welke de stad hare voormalige vrijheden en privilegiën te danken heeft. De bijzonderheden, welke men van binnen aantreft, zijn: het bekende Nijmeegsche raadsel; de zaal, waar in 1678 de vrede tusschen Frankrijk en de Vereenigde Nederlanden werd gesloten, en welke nog versierd is met de beeldtenissen der onderscheidene afgezanten, toenmaals tegenwoordig; eenige oude wapenen en slagzwaarden, onder welke laatste men wil, dat die, waarmede de Graven van hoorne en egmond, te Brussel, zijn onthoofd geworden, zich zouden bevinden; en eindelijk verschillende Romeinsche oudheden, in de omstreken der stad opgegraven, en in eene bovengalerij, van weerzijde, in den muur gemetseld.
Maar het weder was te schoon, om zich lang in dat oude gebouw op te houden, en beide verlangden wij, de heerlijke wandelplaats, het Valkhof genaamd, te bezigtigen. Deze wandeling ligt op eene aanzienlijke hoogte in het noordoosten der stad, en biedt, over de Waal, op het naburige dorpje Lent, op de Betuwe, de Eltensche hoogten, en verscheidene andere punten, een gezigt aan, dat de weelderigste verbeelding te boven gaat.
Verscheidene oudheden versierden eenmaal deze plek, waarvan thans nog alleen overig zijn een gedeelte van eenen tempel, in het midden van het Hof, en eene kleine kapel van

{==434==} {>>pagina-aanduiding<<}
eene zestienhoekige gedaante. Omtrent den tijd van derzelver stichting is veel getwist geworden; thans schijnt men het tamelijk eens te wezen, dat zij niet zoo oud zijn, als men weleer vooronderstelde. Maar het schoonste gebouw, dat men hier te voren aantrof, in 1796, helaas! tot afbraak verkocht, was de Burg, een Rijkspaleis, door karel den Grooten, denkelijk op de grondslagen van een ouder gebouw van Romeinschen oorsprong, gesticht. Niet alleen deze Vorst, maar ook na hem verscheidene Roomsch-Koningen, Keizers en Prinsen hielden dáár nu en dan hun verblijf, zich in de omstreken der stad met de jagt verlustigende, waartoe het Rijks-Wald hun de beste gelegenheid aanbood. In 1248 werd de burg, met heerschap, leen- en dienstmannen en verder toebehooren, door den Roomsch-Koning, willem den II, aan otto den II, Graaf van Gelre, voor zestienduizend marks zilver, verpand; en de stad, met vlekken en dorpen, bij eenen naderen pandbrief, kort daarna. Van dien tijd af hebben de stad en het Rijk van Nijmegen tot Gelderland behoord, met behoud echter van alle vorige regten en privilegiën.
Eene gebeurtenis, op dezen burg omstreeks 1340 voorgevallen, hoezeer niet onbekend, verdient hier echter eenige melding, vooral voor dezulken mijner lezeren, die zich niet veel met geschiedkundige bijzonderheden ophouden. Reynald de II, eerste Hertog van Gelre, was, in 1332, met eleonora, zuster van eduard den III, Koning van Engeland, gehuwd (*). Hoogstvereerend was, wel is waar, dit huwelijk voor reynald, toenmaals nog Graaf; maar of het even gelukkig is geweest, zulks valt zeer te betwijfelen. Dit ten minste is zeker, dat de Hertog, het zij opgestookt door hovelingen, het zij hakende naar een ander, meer bekoorlijk voorwerp, zijne gemalin, in de laatste jaren van zijn leven, van zich verwijderde, onder voorwendsel, dat zij van eene melaatsche ziekte was aangetast. Diep moeten deze beleediging en valsche aantijging de onschuldige gegriefd hebben; lang leed zij in stilte, doch eindelijk spoorde haar het eergevoel tot openlijke regtvaardiging aan. Op zekeren dag zat reynald, op den burg te Nijmegen, aan

{==435==} {>>pagina-aanduiding<<}
tafel, omringd van ridders, edelen en knapen. Lustig ging de berkenmeijer, met den schuimenden Malvezij en Rijnwijn gevuld, de tafel rond; zang en snarenspel verhoogden de vreugde van den disch, en, onder schaterend lagchen, vermaakte men zich met de luimige invallen van den hofnar, of reikte, als poenitet, nu dezen, dan genen, den met zout gemengden beker toe. Maar eensklaps verschijnt in de poort der hal, waar men vergaderd is, eleonora, aan elke hand een knaapje, bij reynald gebaard. Verschrikt rijst de Hertog op; zang noch snarenspel worden meer gehoord, en eene doodsche stilte vervangt het schaterend gejoel. Rustig, maar tevens zedig, treedt de koninklijke vrouw tot voor haren gemaal, werpt den mantel af, en vertoont, ten blijke harer reinheid, het ontbloote bovenlijf aan het verzamelde gezelschap. En nu zegt zij, op eenen klagenden toon, gelijk de Kronijk ons meldt: ‘O myn lieue here! nu bidde ich uch, dat yr van dem gebrechen ind van der kranckheit, die myr so wreuelich is tzo gegeuen, dat ich dae mit bevleckt sy, wilt vlyslich ansyen ind undersoichen, want ich byn as andere vrauwen, ind hain gheyn gebrech van der genaden Godes in myne lyve. Siet hie syn ure tzwen soene starck ind gesunt, als yr die siet hier stain vur uren ougen. Ind der weren mit der genaden ind hulpe Godes waill were, wer idt sache dat urent halven gheyn hyndernisse dae van gewest were. By aventuren idt mach noch die tzyt komen, dat dat Gelresse volk sall beschryen unser tzweyr scheydunge, soo wanne sy syen werden dat fy gheynen lands heren van unseren blode mere hauen.’ - En, maar al te zeer werd de voorspelling van eleonora verwezenlijkt. De beide knapen, die nu zoo vreesachtig aan moeders zijde stonden, zetteden, weinige jaren daarna, geheel Gelderland als in vuur en vlam; met hen werden de onzalige twisten tusschen de heeckerens en
bronkhorsten geboren; eduard ontweldigde zijnen ouderen broeder reynald den hertogshoed, en in honderd jaren werd geen zoon van Gelre geboren.
Gaarne hadden wij nog het Belvedere, aan het einde van het nabijgelegene Keefkensbosch, beklommen; maar wij waren te zeer vermoeid om dit te ondernemen, en besloten, na eene wandeling door de stad, naar Lent terug te keeren. Zoo gezegd, zoo gedaan; in het logement wachtte ons reeds de maaltijd, en het overige van den avond bragten wij, stil en genoegelijk, in het gezelschap van eenige vrienden door.


{==436==} {>>pagina-aanduiding<<}

VII.

Den volgenden morgen reden wij naar Arnhem. Het schoone weder, dat wij op ons gansche togtje gehad hadden, begon ons thans te verlaten; en wij waren regt verheugd, dien dag niet in eene herberg, maar bij goede vrienden te zullen doorbrengen. Tegen den middag klaarde de lucht een weinig op, waarvan wij dan ook dadelijk gebruik maakten, om eene wandeling naar het, bijna onder de stad liggende, landgoed Sonsbeek en Hartgensberg te doen. Veel hadden wij van de verbeteringen en verfraaijingen gehoord, die dáár, in de laatste jaren, met ontzettende kosten, waren daargesteld geworden; maar hetgeen wij zagen, overtrof verreweg onze verwachting. Overal ziet men de stoutste plannen met eene koninklijke onbekrompenheid ten uitvoer gebragt. Hier heeft, in den letterlijken zin des woords, de kunst over de natuur gezegepraald; of liever, hier heeft de eerste zich in de laatste gehuld. De effene grond is tot glooijende hoogten aangelegd geworden; beekjes, fonteinen en watervallen breken hier het eenzelvige, dat men dikwerf, bij gebrek aan water, op hooge gronden aantreft; overal heerschen smaak en orde, terwijl het geheel op de voortreffelijkste wijze is onderhouden. De oranjerij en broeijerijen, vooral de laatsten, kennen mogelijk in ons Vaderland derzelver weergâ niet; en, terwijl wij op menige andere plek ons in het landelijk schoon verlustigd hadden, bewonderden wij hier de kunst in hare geheele voortreffelijkheid. Het landgoed, dat van eene zeer groote uitgebreidheid, waaronder weinig heigrond, is, verder indringende, treft men ook menige partij aan, waar de natuur zich in hare volle bevalligheid vertoont; en wij moesten bekennen, dat deze afwisseling van kunst en natuur een geheel vormde, dat elken beminnaar van het schoone verrukt en verbaasd doet staan.
Hoezeer wij te voren dikwerf op Rozendaal en Beekhuizen waren geweest, hadden wij nogtans gaarne een uitstapje naar deze buitenplaatsen gedaan; maar de tijd was vrij kort en het weder niet zeer gunstig, zoodat wij naar Arnhem terugkeerden. Wij bragten daar een zeer aangenamen dag door, en reden des avonds naar Dieren, waar wij een paar dagen bij een onzer vrienden dachten te vertoeven.
Het weder bleef bij aanhoudendheid regenachtig, en slechts door de buijen heen konden wij den anderen dag eene wan-
{==437==} {>>pagina-aanduiding<<}
deling naar het naburige Reederoord doen. De Dierensche en Middagter-alléën prijkten nog in derzelver volle schoonheid, hoezeer het jaargetijde begon te vorderen; zelfs de ligte herfsttint, die zich reeds hier en daar vertoonde, verhoogde, in ons gevoel, het statige dier beide prachtige lanen. Elk kent het schoone Reederoord, op eene aanmerkelijke hoogte, aan de oevers van den IJssel, in de nabijheid van Dieren, gelegen. Het gezigt, dat men van hier over de rivier geniet, is allerbekoorlijkst. Een groot gedeelte van het Zutphensche kwartier breidt zich hier voor het oog uit; in het verschiet ontdekt men het Kleefsche en Eltensche gebergte, terwijl de geheele vlakte rijk met steden, dorpen en gehuchten geschakeerd is. Reederoord zelf is in eenen eenigzins stijven, doch statigen smaak aangelegd; de grond echter, die zeer heuvelachtig is, en de schoonste glooijingen en hellingen vormt, neemt daardoor de eentoonigheid weg, die de wijze van aanleggen in de vorige eeuw kenschetst.
Dieren zelf levert in deszelfs omstreken de schoonste wandelingen op. Het behoorde voorheen aan de bekende Graven van den berg, en werd door hen, vóór verscheidene eeuwen, aan het Duitsche Huis te Utrecht geschonken, welks Ridders er eene Kommanderij vestigden. Naderhand, en wel in 1647, is het, met zeer vele in de nabijheid liggende goederen, door willem den II, Prins van Oranje, aangekocht geworden, die er eene groote wildbaan deed aanleggen. Thans is het grootste gedeelte van den omtrek van Dieren een Domein van den Staat.
Niet ver van Dieren, aan de andere zijde van den IJssel, tusschen Doesburg en Zutphen, ligt het oude kasteel van Bronkhorst, eene der voormalige vier bannerijen van Gelderland, met het vlekje van dien naam. Den volgenden dag deden wij een uitstapje derwaarts. Slechts een klein gedeelte van het slot is nog aanwezig; het overige is in 1824 afgebroken geworden.
De voormalige vier bannerijen van Gelderland waren die van Bronkhorst, 's Heerenberg, Wisch, en Baer en Lathem (*). Derzelver oorsprong is moeijelijk na te gaan of te bepalen.

{==438==} {>>pagina-aanduiding<<}
De Banners zijn, in den beginne, denkelijk, aanzienlijke Heeren geweest, die, toen er bepaalde en leenhoorige Graafschappen kwamen, hunne onafhankelijkheid binnen den omtrek hunner goederen hebben weten te handhaven. Zij oefenden naderhand dan ook zelve het regt in hunne bezittingen uit; togen, onder eigene banier, met ridders en knapen, te velde; sloten verdragen; bouwden steden; schonken regten aan hunne onderzaten, en waren in alles pares der Graven. Met reynald, onder wien Gelderland, in 1339, tot een Hertogdom werd verheven, klom het aanzien der Bannerheeren hooger, hoezeer zij eigenlijk in magt en onafhankelijkheid verzwakten. Zij werden nu wel de eerste landstand van het gewest, en oefenden alleen, in het algemeen bestuur der zaken, zoo veel gezag uit, als de geheele Ridderschap der provincie; maar zij waren niet meer de gelijken van den Vorst. Ook na dien tijd treden zij in dienst van den Landsheer, dienen in zijne legers, of regeren het een of ander gewest in zijnen naam: tot den hofdienst, echter, hebben zij zich nimmer verlaagd.
De luister der Bannerheeren begon in het laatst der zestiende eeuw te tanen. Gedurende den Spaanschen oorlog hielden zij de zijde des Konings; waarom men dan ook op den 23 Februarij 1595 besloot, voortaan geene Bannerheeren, die in dienst des vijands hadden gestaan, meer op land- noch kwartierdagen te beschrijven. Van dit besluit is men nimmer afgeweken.
Eene bijzonderheid treft hier de aandacht van den beoefenaar der Geschiedenis. Terwijl in andere landen de hooge Adel heeft gediend, om het volk in eenen altijddurenden staat van slavernij te houden, heeft hij op onzen bodem, ook vóór den Spaanschen krijg, onwillekeurig medegewerkt tot instandhouding van 's lands vrijheden en privilegiën. Deze opmerking betreft inzonderheid de Bannerheeren van Gelderland. Geheel onafhankelijk van den Vorst, en ten uiterste naijverig, om die onafhankelijkheid te bewaren, waakten zij, dat zijn gezag binnen de voorgeschrevene perken besloten bleef; elke uitbreiding van magt, elke aanmatiging van heerschappij, al drukten die ook enkel op het volk, moesten tegengegaan worden, omdat ze eenmaal nadeelig voor hen konden werken. Zoo ergens, dan ten minste hier, hield de hooge, onafhankelijke Adel het evenwigt tusschen Vorst en volk. Maar, toen de oude vormen instortten, konden die magtige

{==439==} {>>pagina-aanduiding<<}
Heeren voor de jeugdige Republiek gevaarlijk worden; zij werden dan ook uit het bestuur verwijderd, en traden in den gewonen kring van 's lands Edelen terug.
De slooping van dit aloude slot (dat, wel is waar, in latere jaren menige verandering had ondergaan) maakte eenen onaangenamen indruk op mij. Dergelijke oude gedenkteekenen herinneren zoo krachtig aan het voorgeslacht; zij zijn de maatstaf van de hoogte, waarop in vorige tijden kunst en beschaving stonden; zij staan dáár, als bewijzen voor de echtheid der Geschiedenis; in hunne nabijheid is het, alsof men dieper indringt in den geest van het tijdvak, waartoe zij behooren. Maar dit alles bedenkt de heb- en sloopzucht niet! Voor haar is de kostbare duifsteen het eenige aantrekkelijke in een oud gedenkstuk! (*)
De tijd, dien wij tot ons reisje bestemd hadden, was nu bijkans verloopen, zoodat wij aan den terugtogt begonnen te denken. Ook werd het weder hoe langer hoe ruwer; de natuur nam de ernstige herfstkleur aan, en vermaande ons, om huiswaarts te keeren. Wij bragten nog eenen genoegelijken dag bij onzen vriend door, bestelden onze plaatsen op de diligence, en keerden naar Amsterdam terug. - Dikwerf nog spreken wij van de genoegens, op dit uitstapje genoten. Dan staat gij, bekoorlijk Gelderland! in uwe volle landelijke schoonheid, met uwe lagchende heuvelen, donkere bosschen en vriendelijke valleijen, voor onzen geest, en wij noemen u, gelijk gij verdient genoemd te worden: een aardsch Paradijs!




Karaktertrekken der Turken.

Ofschoon het waar zij, dat het karakter der Turken, gelijk dat van elk ander volk, zijne achtingwaardige zijde heeft, moet men echter bekennen, dat hetzelve in het algemeen niet zwart genoeg kan afgeschilderd worden. De Turk is wreed uit neiging, dweepachtig en bijgeloovig uit onwetendheid, ruw en stout uit verwaandheid. Aan buitensporigheden geeft hij zich over met blinde woede, en vindt genoegen in trage werkeloosheid. Toonen gedurige teregtstel-
{==440==} {>>pagina-aanduiding<<}
lingen de wreedheid der magthebbenden, zoo bewijst de wilde, luidruchtige vreugde, waarmede het volk dezelve aanschouwt, en zich aan de snoeren van ooren, aan de poort van het Serail, verlustigt, dat wreedheid niet enkel het gevolg van misbruik der magt, maar karaktertrek is. Dweepzucht verblindt de Turken; zij houden zichzelven voor de eenige uitverkorenen, hierin overeenkomende met onze dusgenaamde vromen. De Turksche vrouwen inzonderheid verfoeijen ons, en voeden hare kinderen op in haat tegen de Christenen, welke zij hun als vervloekten, als honden, afschilderen. Dikwijls werd ik in de voorsteden door kinderen en gemeene wijven niet alleen beschimpt, maar ook met steenen geworpen. Vóór ruim twintig jaren had iemand uit het gevolg van den Russischen Gezant, verlof bekomen hebbende tot het bezoeken der Sophia-moskee, de onvoorzigtigheid, op den grond te spuwen; dit wordt bij de Muzelmannen voor den grootsten hoon, der Godheid aangedaan, gehouden: de nieuwsgierige Russen werden aangevallen, en eenigen hunner zwaar gewond.
Het Turksche bijgeloof gaat bijkans alle verbeelding te boven. Ik ken personen, die ten gevolge van ongerijmde voorspellingen zich geheel ongelukkig gevoelen. De Dingsdag wordt algemeen voor een' dag van kwade voorteekenen en van onheil gehouden. Blindelings onderwerpen zij zich aan het Noodlot, en het woord Kismet, waardoor zij het aanduiden, hebben zij gedurig in den mond. Zij danken het Kismet voor het goede, dat hun ten deel valt, en troosten zich daarmede bij elk ongeluk. Vrienden en nabestaanden eens pestzieken gaan zonder eenige behoedzaamheid met denzelven om, en, zoo zij door besmetting aangedaan worden, schrijft men het niet aan onvoorzigtigheid, maar aan het Kismet toe. Hun Godsdienst verbiedt hun uitdrukkelijk het bouwen van steenen huizen. Zij merken dit aan als een trotseren van het Noodlot, en wanen, dat hun deswege erge onheilen zouden treffen. Ziet iemand zijn huis ter prooije der vlammen, zoo roept hij: Alles wel, zoo maar de Profeet tevreden zij! De Christenen in Konstantinopel moeten daartoe eenen firman hebben, zoo zij van steen willen bouwen. Steenen huizen zijn den Turken eene ergernis, daar zij dezelve aanmerken als zoo vele vestingen, vanwaar wij eenmaal op hen zouden kunnen aanvallen. Geen volk heeft minder reden, om trotsch te zijn, dan de Turken, en evenwel is er geen hoogmoediger, of dat in blinden waan zich meer aanmatigt. Zij verachten

{==441==} {>>pagina-aanduiding<<}
andere volken op eene verregaande wijze; en de groote Heer noemde zich van ouds Uitdeeler van de kroonen der Vorsten. Zoo zeide eens een Turk, toen Rusland wegens Moldavië en Wallachije mahmud bestormde met Nota's, op zeer stouten toon tot mij: ‘Wij weten wel, waarom nikolaas muiten wil tegen den Sultan: mahmud heeft hem nog niet veroorloofd, de kroon te dragen.’ Den sterksten afkeer hebben zij van de Russen; doch ook de Engelschen staan bij hen niet zeer in gunst. - Luiheid en stompheid zijn de gevolgen hunner onverzadelijke neiging tot losbandigheid. Niets gaat bij hen den wellust te boven, den ganschen dag, met de pijp in den mond, op de divan te liggen, en daarbij een' rozekrans door de handen te laten gaan (*).
De Turken hebben, ofschoon hunne deugden op verre na tegen hunne ondeugden niet kunnen opwegen, nogtans ook goede eigenschappen. Eene der voornaamste is strenge eerlijkheid. Zoo menigvuldig schelmen en dieven elders in Europa zijn, zoo zeldzaam worden die in Turkije gevonden; men kan horologie of beurs overal laten liggen, en is zeker, het zijne weder te krijgen. Zij zijn gastvrij en weldadig, gelijk de Arabieren. Dit schijnt wel bezwaarlijk met hunne wreedheid overeen te brengen; maar hun Godsdienst beveelt hun zoodanige deugden. Hun eerbied voor den Gebieder, hunne achting voor den Mufti, voor de Derwischen en Imams kent geene grenzen. De hebzucht zou in Turkije geenszins zoo groot zijn, lieten de magthebbenden in elken stand zich niet door dezelve beheerschen. Eerzucht plaagt de Turken slechts zelden; zij weten bij ondervinding, dat alleen dàn iemand mag hopen, veilig voor zwaard en verbeurdverklaring te zullen blijven, wanneer hij onopgemerkt en als in het donkere zijn leven doorbrengt.


{==442==} {>>pagina-aanduiding<<}

De groote heer.

De titel van den Grooten Heer luidde van ouds aldus: ‘Ik, die, door de volheid der oneindige genade des Allerhoogsten en door de zegenrijke wonderen van den eersten der Profeten, (zijn naam zij eerbiediglijk gegroet, als ook zijne aanverwanten en medgezellen) de Sultan ben over alle roemrijke Sultans, de Keizer der magtige Keizers, de Uitdeeler der kroonen onder hen, die op troonen zitten, Gods Beeld op aarde, de Dienaar der twee doorluchtige, verhevene Steden Mekka en Medina, der eerwaardige, heilige plaatsen, waar alle Muzelmannen hun gebed offeren, Beschermer en Heer van het heilige Jeruzalem, Beheerscher der drie groote Steden Konstantinopel, Adrianopel en Brussa, alsmede van Damascus, de geur van het Paradijs, van Tripoli, Syrië, Egypte, door schoonheid beroemd, van gansch Arabië, Griekenland, de Barbarijsche Staten, enz. enz. enz. Bezitter van vele vestingen, welker namen te noemen en te prijzen noodeloos ware; Ik, die het Heiligdom der Geregtigheid ben, de Koning der Koningen en het Middelpunt der Overwinning.’ Deze snorkende titel staat aan het hoofd van alle Keizerlijke verordeningen, enz.
De hoofdtrekken in mahmud's karakter zijn, benevens onverzettelijke stoutmoedigheid, waarvan de meêdoogenlooze verdelging der Janitsaren getuigt, onbeperkte hebzucht en wreedheid. Voorbeelden van zijne woede, bijzonder tegen de Raja's, of onderhoorige Christenen, in wier bloed hij beide die hartstogten bevredigen kan, zijn er maar al te vele bekend.
Wij willen hier nog eenige trekken uit mahmud's bijzonder leven bijvoegen. Wanneer hij zich in de Moskee begeeft, begeleiden hem zijne liktoren, die meerendeels ambtenaren van het paleis zijn, en over de vijftig Ichoglans of pagies; deze gaan te voet, en dragen groote witte pluimen. Zij omgeven zijn paard en verbergen het alzoo voor de oogen der aanschouwers, terwijl de Sultan slechts tot aan de borst boven de verblindende witte wolk van pluimbossen uitsteekt. Het volk valt eerbiedig op den grond neder; en de Haznadar of schatmeester, die vooruitgaat, werpt van tijd tot tijd eenige paras onder de menigte, om aan dezelve bewijs van de milddadigheid des beheerschers te geven. Voorheen sloten Janitsaren den trein;

{==443==} {>>pagina-aanduiding<<}
thans doen de nieuwe troepen dezen dienst. - Uitgeput van genot, misschien ook vervolgd van gewetensangsten, laat hij somwijlen dwergen voor zich komen, die tot zijn vermaak in het paleis onderhouden worden. Derzelver onnatuurlijk voorkomen en potsen dwingen hem enkele malen een' onbeduidenden lach af; maar het grootste gedeelte van den dag brengt hij zwijgend en in gepeins, zoo het schijnt, door. Stommen omringen en bedienen hem, wanneer hij spijst. Hoe wonderlijk moet het er aan zoodanig Hof uitzien, waar ligchamelijke gebreken en verminkingen alleen wezens in de nabijheid van den Vorst brengen, die beklagenswaardige offers van zijne tirannij zijn! - Mahmud is een lang, welgemaakt man, met strenge gelaatstrekken, een levendig oog, een' vasten blik, en eene trotsche, ontzag inboezemende houding.

Brief van N.N. aan N.N., lid van het plaatselijk bestuur te N., over het vergelijkend examen van onderwijzers.

Lieve Vriend!

Zoo verblijd ik was, toen ik, te huis komende, eenen brief van u op de tafel zag liggen, zoo verlegen maakte de inhoud mij. Gij eischt veel van uwen vriend, meer misschien, dan hij in staat is u te kunnen geven. Gij eischt iets van hem, waarover verscheidene pennen zich zonder gevolg stomp geschreven hebben. Wilde ik nu de kortheid betrachten, dan konde ik u wel eenige werken opnoemen, ten einde gij daaruit ontwaar wierdt, hoe sommigen over dit onderwerp denken; maar dit is u niet genoeg; ja, ik heb het wel gemerkt, gij wilt mijne gedachten weten, en hecht daar zoo vele waarde aan, dat gij er mij beschaamd bij maakt; want ik weet niet, dat ik u te dezen veel nieuws kan schrijven.
Uit uwen brief heb ik gezien, dat de Onderwijzer der jeugd in uwe plaats eerlang gaat vertrekken naar ***. Gij beschouwt dit, naar mijne gedachten te regt, als een groot verlies voor uwe Gemeente, waarvan gij niet alleen een der hoofden zijt, maar, als vader van verscheidene kinderen, ook wegens deze personeel veel belang bij hebt. Hoe aangenaam waren mij niet die oogenblikken, wanneer ik bij u was, en wij dan te zamen eens naar de school gingen; hoe dikwijls

{==444==} {>>pagina-aanduiding<<}
heb ik dien waardigen Onderwijzer niet zien werken met eenen ijver, met een geduld, met eene blakende zucht voor het welzijn der kinderen, dat ik meermalen wenschte, dat het overal zóó gesteld ware! - Ja, mijn vriend! om voor dien man eenen geschikten opvolger te vinden, dit heeft moeite in; want hier wordt men gefopt en daar bedrogen. Uwe plaats is aanzienlijk, gepaard met eene zeer beschaafde verkeering en een ruim inkomen. Vele Sollicitanten zullen zich daarom ook zeker aangeven; maar zij zijn bij lange na niet allen even geschikt, en om nu de beste keus uit die allen, na het gehoudene examen door den Schoolopziener, te doen, dit is moeijelijk. Dit gevoelt gij ook, en daarom lees ik verder in uwen brief, dat gij van mij eenige inlichtingen wenscht te erlangen, hoe gij u in dezen met de overige hoofden der Gemeente te gedragen hebt, ten einde u door vleijende, mooije woorden der Onderwijzers, of door de magt, welke de Schoolopziener, wanneer hij iemand op het oog heeft, zoo schrikkelijk onregtvaardig ten nadeele der Gemeente en der overige Sollicitanten kan misbruiken, niet te laten verblinden.
Deze inlichtingen wil ik u, ja iedereen, gaarne geven, zoo ik maar konde. Gij weet toch, dat ik hier buiten mijn vak kom, en dan oordeelt men wel eens verkeerd; de zaak is mij echter altijd zoo belangrijk, dat ik geven wil, zoo veel ik kan; en, daar hier in onzen oord twee aanzienlijke vacaturen geweest zijn, zal ik u omtrent de omstandigheden der gehoudene examina het een en ander verhalen, en geven nu en dan, naar mijn beste weten, eenen goeden raad er bij.
De eerste plaats was ***, alwaar, vóór dat het onderzoek der Sollicitanten begon, reeds vier bedankten, omdat vóór het examen het gerucht liep, dat *** de plaats zoude krijgen. Pas er altijd op, dat zulke doodverwerij bij u geene plaats hebbe; het is toch voor de overige Sollicitanten verdrietig, en het kan gebeuren, dat een voor uwe plaats geschikt voorwerp daarom bedankt. Gij weet, dat ik te *** vele kennissen heb, en had daarom het genoegen, den geheelen dag bij Collatoren, Schoolopziener en Sollicitanten te zijn. Een der Collatoren verhaalde mij, eenige dagen te voren, dat de Schoolopziener misschien zelf niet zoude komen, en dat hij twee Onderwijzers benoemd had, om de vragen en voorstellen schriftelijk te geven. Deze vragen en voorstellen waren drie dagen te voren, zoo verhaalde die Collator verder, reeds bij die Onderwijzers geweest, en jongens te *** hadden die

{==445==} {>>pagina-aanduiding<<}
afgeschreven. Daar ik nu te *** zeer bekend was, werd ik dan ook aldaar, zonder eenige moeite, verscheidene punten gewaar, welke verhandeld zouden worden. Dit was een misslag van den Schoolopziener ***; en, om voor zulke misslagen u te waarschuwen, weet ik geenen anderen raad, dan om, als hoofden, welke de electie aangaat, zoo naauw op het gemaakte procesverbaal niet te zien, te meer als het geheele onderzoek schriftelijk geschiedt. De Schoolopziener kwam echter, en toen werd, hetgene schriftelijk geschiedde, naar de reeds aan mij bekende vragen gedaan; doch er kwamen nu ook mondelinge vragen. De afgehandelde onderwerpen werden vervolgens door den Schoolopziener onderzocht en in het procesverbaal aangeteekend; vervolgens werden die stukken door de Collatoren nagezien, (ten minste door degenen, die wilden) en op het einde van het onderzoek werd weder nagezien, wie nu het beste al het werk verrigt hadden.
Op dit examen maak ik voor u de volgende bedenkingen. Zorg altijd, dat de Sollicitanten behoorlijke plaats hebben om te kunnen werken; dit was te *** een gebrek, want in een klein vertrekje van het Gemeentehuis zaten de Sollicitanten, omringd door velen, te werken. Pas op, dat de geheele nieuwsgierige menigte niet in het vertrek kome, waar het onderzoek geschiedt, gelijk te *** in de school geschiedde; want men kan door het dringen der nieuwsgierige menigte niet hooren. Er zij alleen tegenwoordig de Sollicitanten, de Schoolopziener en het Kiescollegie. Het volgt van zelf, dat voorlezen, voorzingen, orgelspelen publiek kan geschieden; ofschoon ik u, met de overige hoofden uwer Gemeente, sterk aanraad, om behoorlijke voorzorg te nemen, dat alles in goede orde geschiede. Ten einde het, ten minste in schijn, een vergelijkend examen mag genoemd worden, zoo verzoek uwen Schoolopziener, dat hij zoo niet doe, ten aanzien van het rekenen, als de Schoolopziener te ***: deze gaf iederen Sollicitant eene som, maar die haar opgelost had, en meer wilde oplossen, moest wachten, tot dat een ander zijn voorstel konde missen; hierdoor konde men toch kwalijk gewaar worden, wie de knapste en vlugste rekenaar was. Dit examen begon des morgens ten 9 ure, en eindigde den volgenden morgen ten 4 ure! Hierbij moet ik u opmerkzaam maken, dat dit tijdvak veel te lang is, en beter is van 9 ure des morgens tot des avonds 8 of 9 ure, met behoorlijke tusschenpoozing voor verversching. De schriftelijke beantwoordingen der

{==446==} {>>pagina-aanduiding<<}
vragen werden door den Schoolopziener terstond nagezien en op het procesverbaal geteekend; zoo dit ook bij u het geval mogt worden, moet ik u hierbij doen opmerken, dat dat invullen door ulieden mede worde nagezien, opdat gij niet, als geeuwers en gapers, u wat in de handen laat stoppen. Denk echter niet, dat ik hiermede wil te kennen geven, dat de Schoolopziener te *** de stukken niet naar waarheid beoordeelde; hiervan heb ik geene blijken, ofschoon ik toevalligerwijze ontdekte, dat de Schoolopziener een weinig uit twee monden sprak. Ten opzigte van de mondelinge vragen deed de Schoolopziener terstond aanteekening van goed, best, enz. Hierbij wil ik u den wenk geven, om zelf ook een lijstje der Sollicitanten te hebben, en daar, volgens uwe gedachten, even zoo wel aanteekening op te maken, als de Schoolopziener zulks op zijn lijstje doet: want, ofschoon de gedachten verschillen kunnen, hebt gijlieden nog grooter belang bij de zaak, dan de Schoolopziener.

(Het vervolg hierna.)

Zeldzaam geval van gezigtsafwijking.

Door Mr. Godmann.

(Nouvelle Bibliothèque Médicale, Mars 1828.)

Hoewel de omkeering der beelden, op het netvlies gevormd door het gaan der lichtstralen midden door den bol van het oog, steeds een gevolg is der Optica, begaat het oordeel echter nimmer eene onnaauwkeurigheid, met betrekking tot de gesteldheid of gedaante der voorwerpen. Het volgende voorbeeld is alzoo te dezen allezins opmerkelijk. Het betreft een jongsken van zeven jaren. De vader, een uitstekend schilder, begon met hem onderwijs te geven in het teekenen, en stond niet weinig verbaasd, te zien, dat hij alle voorwerpen, welke hij wilde voorstellen, omkeerde. Wanneer men hem beval, eene kaars te teekenen op haren kandelaar, plaatste hij bestendig het voetstuk omhoog en de vlam naar beneden; teekende hij een' stoel of eene tafel af, de pooten waren altijd naar boven gekeerd. De vader, verstoord over hetgeen hij aan koppigheid in zijn zoontje toeschreef, dreigde en strafte hem voor deze guitenstreek van eene nieuwe soort. Wanneer

{==447==} {>>pagina-aanduiding<<}
men het kind te dezen ondervroeg, verzekerde het, dat het de voorwerpen afbeeldde zoo als het die zag; en, dewijl die teekeningen overigens zeer naauwkeurig waren, bleef er geene reden tot twijfel over aan hetgeen het kind zeide. Elke reis, dat men het voorwerp omkeerde, vóór hij het afteekende, stelde hij hetzelve voor in deszelfs natuurlijke gedaante, en bewees daardoor, dat de gewaarwordingen, welke hij door het oog ontving, volkomen overeenstemden met de omkeering, op het netvlies gevormd. Deze gesteldheid des gezigts van dit kind bleef voortduren tot op zijn achtste jaar, waarna het de hebbelijkheid verkreeg, om de voorwerpen in derzelver natuurlijke gedaante te zien. - Hoe zeldzaam ook, is echter dit geval van gezigtsafwijking niet zonder voorbeeld. Een bekwaam Regtsgeleerde zag, gedurende eenigen tijd, mede alle voorwerpen omgekeerd; de huizen schenen hem op derzelver daken te rusten, de menschen op hunne hoofden te wandelen. Doctor wollaston ontdekte, ten gevolge van geest- en ligchaamsafmatting, eensklaps, dat hij slechts de helft der personen konde zien, welke hem ontmoetten; gelijk zulks mede het geval was met de voorwerpen, welke hij beschouwde, en met de namen, welke hij las. Crawford verhaalt het geval van eene vrouw, getroffen van eene beroerte der linker zijde, en welke, sinds dien tijd, alleen de regter zijde der voorwerpen zag, ook nadat zij het gebruik harer ledematen had herkregen.




Uitboezeming, na het lezen der ode van Boileau, sur la prise de Namur.


N'en doute point, c'est lui - même; 
Tout brille en lui, tout est roi; 
Dans Bruxelles Nassau blême, 
Commence à trembler pour toi. 
 
boileau. 


Wat zoekt ge, om eer- of gunstbetooning, 
Een' Held te lastren in uw lied, 
In wien, Boileau! uw trotsche Koning 
Den slagboom van zijn heerschzucht ziet? 
Wat zoudt ge op hem uw' zwadder spatten, 
Die, boven denken en bevatten, 

{==448==} {>>pagina-aanduiding<<}

De liefde en gunst der Belgen draagt? 
Wat durst gij Willem's roem besmetten, 
En vreest geen God, die kan verpletten, 
Waar de onschuld om een' wreker vraagt? 
 
Kon nooit, in 't hofgewoel verloren, 
Boileau! de grootheid van den Held, 
Zijn roem, weêrgalmen in uwe ooren, 
Der ziel van heel een volk ontweld? 
Mogt gij voor 't licht uwe oogen sluiten, 
Het schoot niet min zijn' glans naar buiten 
Met heldren, reinen middaggloor, 
Deed heel Euroop zijn kracht gevoelen, 
En drong, hoe Godsdiensthaat mogt woelen, 
In 't hart van een Christina door (1). 
 
'k Beken, zijn deugd, door duizend monden 
Herhaald, was die eens Engels niet. 
Volmaaktheid wordt slechts dáár gevonden, 
Waar de Almagt op zijn' troon gebiedt. 
Maar die, als 't kwaad hem hier doe gruwen, 
Wat groot en edel is blijft schuwen, 
Schept zich op aarde een woestenij. 
Mag Maurits min als mensch behagen, 
'k Zal op zijn' krijgsmoed eere dragen, 
En heel het vaderland met mij. 
 
Neen, neen! laat vrij het oog eens wijzen 
Den gang van Willem's daân bespiên, 
En, waar een volk zijn deugd mag prijzen, 
Niet altoos 't edelst doelwit zien; 
Moed, onverwrikbre moed in 't strijden, 
Verheven boven ramp en lijden, 
Werd Neêrlands redder nooit ontzegd; 
En wie dien laster uit moog braken, 
Moet menschenwaarde en pligt verzaken, 
Vergrijpt aan waarheid zich en regt. 
 
Hij beven!... In de schaauw gezeten 
Eens mans, wiens roem ten toppunt stijgt, 
Ziet Willem zich miskend, vergeten; 
Hij ziet het weenende aan, en... zwijgt. 
Maar naauw hoort hij den noodstorm loeijen, 
Of 't hart raakt hem van drift aan 't gloeijen; 

{==449==} {>>pagina-aanduiding<<}

Zijn Neêrland wenkt... genoeg; - bereid 
Gordt hij zich 't harnas aan en wapen, 
Vliegt toe, en siert de teedre slapen 
Met d' eerkrans der onsterflijkheid. 
 
Hij beven!... Laat den Brit hem melden, 
Met helsche blijdschap op 't gelaat, 
Dat fiere moed, noch trouw van helden, 
Den val van Neêrland tegenstaat; 
Vergeefs - al ziet hij 't graf reeds delven, 
Hij staat, onwrikbaar door zichzelven; 
Hij staat, en zweert voor 't gansch heelal, 
Dat, eer hij Neêrland zie verscheuren, 
Zijn bloed het laatste bolwerk kleuren, 
De laatste schans bespatten zal (2). 
 
Hij beven!... Treed de raadzaal binnen, 
Waar Hollands oppermagt berust; 
't Gevaar, de tweespalt heeft de zinnen 
Verward; het vuur schijnt uitgebluscht. 
Daar staat, te midden der gevaren, 
De Held van tweeëntwintig jaren; 
Hij spreekt - de ontroering rijst ten top; 
Dat vuur, waar kracht en hoop bezwijken, 
Die moed, waar Holland slaat aan 't wijken, 
Windt aller ziel en zinnen op. 
 
‘Het schoonst geschenk, ons ooit gegeven,’ 
Zoo sluit de jonge Held zijn reên, 
‘Is, dat de mensch, bij vrij te leven, 
Naar eigen keus tot God kan treên. 
Waar dat geschenk wordt aangevallen, 
Daar eischt de pligt en 't heil van allen, 
Dat elk daaraan zijn leven wij'.’ 
Het bloed vliet sneller door elks aadren; 
De Batavier gedenkt zijn' vaadren, 
En 't galmt in 't rond: ‘Vergaan, of vrij!’ (3) 
 
Hij beven, die aan legermagten, 
Wier roem naar 's werelds lauwer dong, 
Met luttel volk, geringe krachten, 
Het diepgevallen land ontwrong! 
Hij, die, wat ramp hem ook mogt treffen, 
Zich altijd grootscher kon verheffen, - 

{==450==} {>>pagina-aanduiding<<}

Die met Condé om d' eerkroon streed (4)! 
Hij, die op Namens hechte wallen, 
Ten spijt van honderdduizend Gallen, 
Zijn vaan in eere wappren deed (5)! 
 
O, had Gods wijsheid, niet te gronden, 
Aan Willem's baan geen eind gezet, 
Hoe had hij, met Euroop verbonden, 
Den geesel van Euroop verplet (6)! 
Dan had welligt der Christnen slagter, 
Der volken regt- en wetverachter 
Zich kruipend neêrgebukt, bevreesd; 
Of, kon zijn trots dien hoon niet lijden, 
Dan ware één poging tot bevrijden 
De doodsnik van zijn rijk geweest. 
 
Poch dan, Boileau! verwaand, vermeten, 
In 't kunstig, maar gevoelloos lied; 
De Waarheid, op haar' troon gezeten, 
Bedekt voor de aard' haar aanschijn niet. 
Eens zal de mensch, van 't juk ontslagen, 
Dat blind vooroordeel hem deed dragen, 
Het goede schiften van den schijn; 
Eens zal, wat grootheid heeft of waarde, 
Niet enkel van één volk der aarde, 
Maar 't eigendom der menschheid zijn. 
 
Dan zal de wereld naauw beseffen, 
Hoe zich der Belgen drasse grond 
Op menig' Eedle kon verheffen, 
Die nergens zijns gelijken vond; 
Verbaasd juicht elk die grootheid tegen, 
Verbreidt haar' luister allerwegen; 
(Die gulden tijd, hij nader' ras!) 
Apol bezielt weêr nieuwe koren, 
En de aard' zal met verrukking hooren, 
Wie Willem van Oranje was! 
 
j.p. korthals. 
Antwerpen, 
den 1 Maart 1828. 



{==451==} {>>pagina-aanduiding<<}

Amor en de ligtzinnigheid.


Eens moest, op Jupiter's gebod, 
De kleine God der Min zich de oogen laten blinden. 
‘Wee mij!’ zoo kermt de knaap, ‘wat ongelukkig lot!’ 
‘Hoe zal 'k op aard' den weg nu vinden, 
Waar zeker ieder mij bespot?’ 
Jupijn sprak, met zijn leed bewogen: 
‘Welaan, ik schenk u dan een' makker, die u leidt!’ 
En gaf hem, voor 't gemis der oogen, 
Tot leidsman de Ligtzinnigheid. 
 
v.s.s. 



{==452==} {>>pagina-aanduiding<<}

De Engelsche medalje van Waterloo.


De Franschman tot den Engelschman. 
 
Veel reden hebt gij niet tot danken. 
Voor uwe munt van Waterloo 
Betaalde m', op zijn best, drie Franken! 
Beloont uw Koning immer zoo? 
 
De Engelschman. 
 
Waardeer de munt naar uw behagen. 
Wat toch gaat mij de geldswaarde aan? 
U kwam ze ('k moet uw' trots beklagen) 
Op een' Napoleon te staan! 





Oude en nieuwe tempels.

XVI.


Laat vrij de oude tempels vallen! Jammer over 't marmer niet, 
Als ge een' blinden heiden zijne schoone form verbreken ziet! 
Niet in steenen, niet in assche woont de geest van 't voorgeslacht; 
In de harten der Hellenen schittert hij in volle pracht: 
Daarin heeft hij lang geslapen, heeft op 't gistren lang gestaard, 
En den morgenstond vergeten, door een' bangen droom bezwaard. 
Van den vader op de kindren, van den kleinzoon op den zoon 
Ging die geest, al sluimrend, over, en bewaarde er zijnen troon. 
Menigeen vermoedde weinig, wien hij in het harte droeg; 
Ja, helaas'! versmaad, verstooten hebben velen hem genoeg. 
Maar, toen nu de Heer der Heeren 't groote magtwoord sprak: ‘Ontwaak!’ 
En van Hellas' heuveltoppen, voor de Godgewijde zaak, 
De bazuin der Englenscharen zich deed hooren door het land, 
Toen, toen heeft de geest der vadren juichend zich in onsvermand, 
Is gevaren door de leden, in het hoofd en in de hand; 
Ja, tot in de spits der lanse, ja, tot in de greep van 't zwaard 
Trilt hij, als de vuist des krijgers 't zwaait voor eigen huis en haard! 
Laat vrij de oude tempels vallen! In ons staat de aloude geest, 
Als een nieuwe en eeuwge tempel, die voortijdnoch sloopingvreest. 
't Is de Godgewijde tempel, door der vadren geest bewaakt; 
't Is de tempel van de vrijheid, waar ons 't vrije hart voor blaakt! 
 
j.w. ijntema. 
Naar wilhelm müller. 








{==453==} {>>pagina-aanduiding<<}

Mengelwerk.

Antwoord van G.H. van Senden aan S. Muller, over een berigt, voorkomende in des eerstgenoemden pragmatische geschiedenis der bestrijding van Bijbel en openbaring.

Hoogeerwaardig, Hooggeleerd Heer!

Reeds dikwerf is de wensch bij mij opgekomen, om met U, het zij schriftelijk, het zij persoonlijk, nadere kennis te maken, en telkens, wanneer ik weder eene vrucht uwer pen ontving, waarmede Gij het Nederlandsch publiek, tot dus ver, wat al te bekrompen bedeeld hebt, werd die begeerte op nieuw bij mij opgewekt. Behalve zoo veel blijken van geleerdheid en smaak, meende ik daarin ook veel gelijkheid van studie en denkwijs opgemerkt te hebben, waarin trouwens het wezen eener ware en vruchtbare vriendschap gelegen is. Gij kent en onderschrijft de plaats van cicero: Est amicitia nihil aliud, nisi omnium divinarum humanarumque rerum, cum benevolentia et caritate consensio. Lael. Cap. VI. Ik had daarom hartelijk deel genomen in de keus der vertegenwoordigers van het Doopsgezinde Kerkgenootschap, waarbij zij, U mede tot den Hoogleeraarsstoel roepende, zoo gelukkig eene pligtmatige waardering van verdienste met het belang der groote en heilige zaak des Christendoms hadden weten te vereenigen, en ik wenschte, bij eene gepaste gelegenheid, Uw H. Eerw. dit gevoel deelnemend te openbaren.
Gij kunt dus denken, Hoogeerwaardig Heer! hoe aangenaam ik verrast werd, toen mij, vóór een paar weken, een brief van U werd ter hand gesteld, dien ik, onder verschillende gissingen, wat toch wel uwe oplettendheid op mij had kunnen vestigen, opende. Doch, reeds bij het vlugtig doorloopen van dat stuk, moest ik

{==454==} {>>pagina-aanduiding<<}
mij overtuigen, dat ik, hoewel in veel uwe goedkeuring weggedragen te hebben, toch sinds lang bij U ook onder eene zware verdenking lag. Gij verkeert in het gevoelen, dat ik een voornaam Leeraar uit het Kerkgenootschap der Doopsgezinden, gerrit hesselink, ja dat geheele Kerkgenootschap te kort gedaan heb, door in mijne Pragmatische Geschiedenis der bestrijding van Bijbel en Openbaring beide in een licht te plaatsen, hetgeen U even ongunstig in uitwerking als onzuiver in oorsprong is voorgekomen; zoodat Gij U verpligt rekent, om mij dat openlijk onder het oog te brengen, en, in naam der gekrenkte waarheid, verandering of herroeping te eischen, het zij in een volgend deel, het zij bij eenen tweeden druk, indien deze noodig mogt bevonden worden.
Op zichzelve beschouwd, Hooggeleerde Heer! kon mij onze verschillende wijze van zien over hesselink en de Doopsgezinden niet zoo zeer bevreemden. Hesselink behoorde tot een Kerkgenootschap, waarvan Gij niet alleen medelid, maar Leeraar en nu ook tevens Hoogleeraar zijt. Als zoodanig moet Gij, door den band van één geloof, ook in zulke stukken, waarin, uws inziens, andere Genootschappen jammerlijk dwalen, U naauwer aan hem en uwe medebroeders verbonden gevoelen, dan ik, die in de kenmerkende leerstellingen van hen niet deel, of ook maar van verre deelen kan; een Kerkgenootschap, hetgeen, in weerwil van belangrijke geschillen en soms hevige twisten, waarmede het in de XVIde eeuw als geboren werd, en waaronder het deszelfs bestaan tot aan het begin der XIXde eeuw voortgesleept heeft, zich nogtans bijzonder kenmerkte door eene naauwe onderlinge betrekking bij elke aanranding van buiten, waartegen het zich telkens in digt geslotene gelederen heeft verweerd; welk verschijnsel bij alle kleine en verdrukte godsdienstige vereenigingen zoo gewoon als natuurlijk is. Daarenboven, hesselink was uw Leermeester. Quis est nostrum liberaliter educatus, cui non educatore, cui non magistri sui atque doctores, cui non locus ille mutus, ubi ipse alitus aut doctus est, cum

{==455==} {>>pagina-aanduiding<<}
grata recordatione in mente versctur? heeft reeds cicero, pro planc. C. 33, gevraagd; en wie herhaalt niet met hem, na zoo veel eeuwen, die vraag, zonder zich bij een welgeplaatst hart in het antwoord te bedriegen? Ik zelf, Mijn Heer! ken die betrekking. De mannen, tot welke wij als weetgierige jongelingen eens gebragt werden, welker hand wij, met onbegrensden eerbied voor hunne ons verbazende geleerdheid, aangrepen, om tot den op eene steile hoogte liggenden tempel der wijsheid opgeleid te worden, zijn ons dierbaar. Worden wij in onzen hoogen dunk van hen niet bedrogen; overtuigen wij ons, dat het niet koud pligtgevoel of baatzieke loonzucht is, die hen drijft; buigen zij zich minzaam tot onze vatbaarheid en behoefte neder, dan staat eerlang hun naam met onuitwischbare letteren in ons hart gegrifd. Maar tot nog hooger peil klimt onze dankbare en eerbiedige liefde, wanneer het één Leermeester is, aan wien, bijna bij uitsluiting van alle anderen, onze geheele vorming is toevertrouwd. Zoo iemand wordt dan onze grootste weldoener op aarde; hij wordt ons meer dan onze ouders. Den vader van onzen geest eerbiedigen wij in hem; den wijze, die ons edelst en Goddelijk deel opkweekte, ontwikkelde, vormde, rigtte, verbeterde, voor al wat goed, schoon en groot is, ontvonkte, en ons het beste deel leerde kiezen, waardoor het leven ons tot leven wordt; ja, schatten leerde kennen en verkrijgen, waarvoor wij het begeerlijkste opofferen, die voor eene betere orde der dingen ons rijper maken, en dan, wanneer de aarde met hare betooverende verschijnselen onder onze voeten wegzinkt, ons, oneindige aanwinst biedende, in het rijk des lichts volgen moeten! - Dat een kweekeling de gebreken van zulk een' Meester ligtelijk voorbijziet, ze bemantelt, of zelfs als deugden overneemt, dat hij diens denkwijs tot de zijne maakt en daarbij zweert, of, hoezeer naderhand ook door
zelfdenken gewijzigd, daarvoor ijvert, zal U evenmin een ziel- als geschiedkundig raadsel zijn. Hij zegent hun stof; hij eert hunne nagedachtenis, en den roem dezer hunner onsterfelijkheid op

{==456==} {>>pagina-aanduiding<<}
aarde staande te houden, uit te breiden en te verdedigen, beschouwt hij als een' heiligen tol der dankbaarheid, te meer verschuldigd, omdat de tong in het stof verstijfd ligt, die anders hare zaak zelve regtvaardigen konde.
Dat Gij nu, Hooggeleerde Heer! die edele en dankbare kweekeling van hesselink, Gij, die op den Hoogleeraarsstoel zit, dien hij vroeger bij de Doopsgezinden bekleedde, van mij verschillen moet, bevreemdt mij evenmin, als dat Gij eene poging hebt ondernomen, om, waar Gij beide verongelijkt waandet, U manmoedig in de bresse te stellen. Maar dit bevreemdt mij, dat Gij U door uwe teedere betrekkingen zoo ver hebt laten verleiden, om mijne woorden op eene wijze op te vatten, die niet alleen tegen mijne meening, maar zelfs tegen de letter van dezelve doorgaans strijdig is; zoodat Gij dusdoende, uit eenen welmeenenden ijver voor uwen Leermeester en uw Kerkgenootschap, jegens mij onregtvaardig zijt geworden. Mijne eer vordert, dat ik dit met evenveel bescheidenheid en nadruk, als waarin Uw H.E. mij is voorgegaan, aantoone, en mij tegen die miskenning, op den toon, dien de aard der zaak aangeeft, regtvaardige.
Ik treed eerst, het corpus delicti zelve bij de hand, voor U. Vergeet, Mijn Heer! zoo het U mogelijk is voor een oogenblik, dat Gij aan hesselink's voeten waart neêrgezeten; vergeet, dat Gij Leeraar en Hoogleeraar bij de Doopsgezinden zijt; vergeet, indien het U niet te zwaar als mensch valt, alles, wat Gij van dit stuk gehoord en wat Gij daarover gesproken hebt. Bezie het nog eens ter dege van kop tot teen, terwijl het daar voor U staat als een onregtvaardig beschuldigde, doende zijn beklag; smeekende niet om genade en verschooning, maar om regt, en dit, bij al wat heilig is, den edelmoedigen regter bezwerende.
Het is reeds opgemerkt, dat bahrdt (van dien was zoo even gesproken) bij zijne zoogenoemde vertaling des N.T. veel gebruik gemaakt heeft van het Woordenboek van w.a. teller, waarin de grammatikale uitleggingswijze, bij onwettige toepassing, tot bevordering van

{==457==} {>>pagina-aanduiding<<}
een rationalistisch stelsel was aangewend. Van dit geschrift werd, voor het Nederlandsch publiek, eene navolging vervaardigd door wijlen den geleerden gerrit hesselink, laatst Hoogleeraar in de Godgeleerdheid en Wijsbegeerte bij de Doopsgezinden te Amsterdam (1056). Doch daar hesselink niet alleen teller, maar ook lang en anderen volgde, is dit werk in eenen meer gematigden geest gesteld, hoewel men den invloed van des Hoogleeraars Duitsche begrippen over verscheidene stellige waarheden, en die van zijn Kerkgenootschap, er duidelijk uit proeft (1057). Zulks werd kort na de verschijning der eerste uitgave vrij onzacht aangewezen in een stukje: de nieuwe Hervorming onder de Doopsgezinden volgens het Uitlegkundig Woordenboek van den Heer hesselink. 1793. De onbekende schrijver ging echter te ver, ook daarin, dat hij de bijzondere gevoelens van den Hoogleeraar aan het geheele Kerkgenootschap te last legt, waartoe hij behoorde; want, hoewel toen reeds vele Doopsgezinden aan die Neologen de hand reikten, welke de voornaamste leerstukken van het Evangelie als menschelijke bijvoegsels wilden beschouwd hebben (1058), zoo waren er toch nog
anderen, die de voetstappen van den edelen menno ook daarin drukten, dat zij met geheel hun hart vasthielden aan die stellige waarheden, welke de ziel van het Evangelie en deszelfs voorschriften uitmaken. Mogt het getal derzulken onder hen, sedert dien tijd, niet verminderd zijn!
Ik heb, Hoogeerwaardig Heer! te veel vertrouwen op het doorzigt en de regtvaardigheid van het onzijdig publiek, om een oogenblik in beraad te staan, of hetzelve uwe aanklagten, dat hesselink hier van gelijkheid in denkwijze en bedoeling, zoo niet met bahrdt, dan toch met w.a. teller; van Neologie, in uwen

{==458==} {>>pagina-aanduiding<<}
zin veel erger dan Rationalismus; van tegenstand tegen het beste der boeken; van ondermijning des Bijbels; van ketterij in de leer des Kerkgenootschaps, waartoe hij behoorde, gegrond zal vinden; en ik weet, het vraagt met mij naar de bewijzen voor deze beschuldiging, die zoo openlijk en sterk door Uw H.E. is gedaan.
‘Ik heb,’ in het bovenstaande, ‘hesselink zaamgevoegd met bahrdt, en die zamenvoeging heeft voor elk regtgeaard gemoed iets stuitends.’ Maar, Mijn Heer! hoe groot zoude het getal dier min regtgeaarde gemoederen worden, indien het gemis van dit gevoel, onder het lezen van het bovenstaande, tot een' onbedriegelijken keursteen gelden moest van een welgeplaatst hart, of zelfs van een kiesch gevoel? Ik kon Uw H.G. toch eene reeks van mannen opnoemen, aan welke Gij beide wel liefst niet zoudt willen betwisten; mannen, die, met mij en U, hesselink eenvoudig, waarheidlievend, vroom, geleerd e.z.v., doch bahrdt onbeschaamd en ligtzinnig noemen; maar die volmondig verklaren, dat zij evenmin bij de eerste lezing, als bij een herhaald doorzigt, eenige merkbare willekeurige of onwillekeurige aandoening bespeurd hebben. Ook heb ik waarlijk Uw H.G. niet noodig te zeggen, dat ik Seraf en Duivel, Jehova en Beëlzebul kan zamenvoegen, zonder mij aan eenige oneerbiedigheid jegens de heilige Geesten of aan lastering van het aanbiddelijk Opperwezen schuldig te maken. En moet Gij niet toestemmen, dat bahrdt en hesselink in elke geschiedenis der uitlegkunde, ook in eene, die Uw H.G. zelf zou willen schrijven, moeten vermeld staan, omdat zij beide uitleggers waren en beide gebruik maakten van teller's welbekend Woordenboek? Dit heb ik herinnerd; maar geenszins, ten einde de wijze van beider uitlegging ook maar van verre gelijk te stellen. Van bahrdt was in het onmiddellijk voorgaande gesproken; en, daar uw Leermeester en hij zich in dit tertium comparationis raakten, dat zij beide zich door teller lieten voorlichten, leverde dit een' overgang op, die, in ongezochtheid en natuurlijkheid,

{==459==} {>>pagina-aanduiding<<}
zichzelve reeds genoegzaam tegen uwen argwaan verdedigt.
Doch indien uw vermoeden, dat ik uwen hoogvereerden Leermeester met bahrdt gelijk gesteld heb, dan zoo ongegrond blijkt te zijn, Gij wilt dan toch tot elken prijs, dat ik den zaligen man met teller heb gelijk gesteld; want ik heb zijn werk eene navolging van diens arbeid genoemd. Ik sla nog eens hesselink open, en lees daar letterlijk, in de Voorrede, het volgende: ‘Er is, vóór veele jaaren, in Duitschland een klein werkje te voorschijn gekomen; ten titel voerende: Wörterbuch des N.T. zur Erklärung der Christlichen Lehre, von wilh. abrah. teller, 't welk aan velen onzer landgenooten niet onbekend is. Het is naar een dergelijk plan, dat het werkje voorhanden is zaamgesteld. Hoe veel hetzelve ook, in veele opzigten, daarvan verschille, heb ik mij echter, behalven van verscheidene andere hulpmiddelen, gelijk trommius Nederlandsche Concordantie, en veele geachte uitleggers der H.S., van bovengemeld Woordenboek bediend, en mij tevens de aanmerkingen nu en dan ten nutte gemaakt, welke de kundige Godgeleerde g.h. lang: zur Beförderung des nützlichen Gebrauches des W.A Tellerschen Wörterbuches des N.T., daarop gemaakt heeft.’ Zegt hij niet, dat hij van bovengenoemd Woordenboek zich bediend heeft? en leert een oogopslag op beide werken, die naast elkander voor mij op de tasel liggen, mij dit niet zoo onwedersprekelijk, dat ik eene enkele reis weleens meer den vertaler dan den navolger meen te lezen? Schrijft niet hesselink, bl. 86: ‘De Heer teller heeft (in zijn Wörterbuch) hierin, mijns achtens, eene zoo geregelde orde gehouden, dat ik niet beter weet dan denzelven hoofdzakelijk te volgen, schoon ik in de
rangschikking en uitlegging van sommige plaatsen van hem verschille, 't welk echter onnoodig is aan te merken.’ Wie, ter wereld, kan op het denkbeeld komen, dat ik hesselink miskend of het publiek door min juiste berigten en uitspraken misleid heb, toen ik

{==460==} {>>pagina-aanduiding<<}
schreef: ‘Van dit geschrift werd voor het Nederlandsch publiek eene navolging vervaardigd door wijlen den geleerden gerrit hesselink,’ en zoo een woord bezigde, waarmede hesselink zelf het kenmerkende van zijnen arbeid wilde bestempelen? Uw H.G. is dit mogelijk geworden, doordien Gij, bij de scheikundige ontleding mijner woorden, waaronder echter derzelver geest doorgaans vervlogen is, in het woord navolging niet alleen de bestanddeelen van plan en orde, maar ook van geest en strekking meent ontdekt te hebben. Doch moet het publiek niet verbaasd vragen, hoe Uw H.G. dan ontgaan kon, wat ik er toch onmiddellijk op liet volgen, ‘dat hesselink niet alleen teller, maar ook lang en anderen volgde?’ Voorondersteld nu eens, dat uwe uitlegging doorgaat, en men bij het zelfstandig naamwoord ook aan gelijkheid van geest en strekking denken moet, vordert dan niet de regel der consequentie gebiedend, om diezelfde denkbeelden met het werkwoord volgen te vereenigen; want volging of navolging zal op de goudschaal der etymologie wel even veel korrels wegen. Naar dit Lexicon komt dan de zin hierop neder: ‘Hesselink heeft een Woordenboek vervaardigd, hetgeen niet slechts in plan en orde, maar ook in geest en strekking gelijk is aan dat van teller; doch, datzelfde Woordenboek is tevens niet alleen in plan en orde, maar ook in geest en strekking gelijk aan dat van lang en anderen.’ Elk, echter, die weet, hoe ver de geest en strekking van het geschrift van
teller en dat van lang uiteenloopen, zal wel reeds van zelf gevoelen, dat dan ook de aanklagt van Uw H.E. moet teruggenomen worden, alsof ik hesselink's werk voor iets anders uitgegeven had, dan waarvoor hij zelf dat wilde beschouwd hebben.
Evenmin als ik hesselink's arbeid daardoor eenigzins beschuldigd heb, dat ik dien eene navolging van teller noemde, wilde ik een' grond van aanklagt tegen denzelven daaruit ontleenen, dat het werk van teller, wat hij gebruikt had, gewaagde en neologische

{==461==} {>>pagina-aanduiding<<}
stellingen behelst. Uw H.E. heeft dit echter vermoed; want waartoe anders uwe uitweiding, die op den voet van bl. 316 begint, en tot over het midden der volgende loopt? Ik zou hierop kunnen zwijgen, indien ik niet vreesde, dat hetgeen Uw H.E. daar, met de bedoeling om uwe aanklagt te stijven, gelieft te zeggen, ligtelijk verkeerd verstaan en tot schade voor de heilige zaak der waarheid misbruikt kon worden; waartoe echter onze briefwisseling geene aanleiding geven moet. Ik meen immers te durven beweren, dat elk, die, al is het ook met de onschuldige bedoeling om nijpenden honger of brandenden dorst te stillen, aan het vertalen van een boek gaat, waarin gewaagde en neologische stellingen voorkomen, en deze dus onder het publiek verspreidt, schuldig staat aan het uitstrooijen van kwaad zaad onder de tarwe; en ik houd het er voor, dat hij bij de regtbank der zedelijkheid verantwoordelijk staat voor al de noodlottige gevolgen, die zij op de gemoedsrust en deugd zijner Medechristenen uitoefenen; gevolgen, welke te keeren niet altijd even gemakkelijk is. Met eene dergelijke schuld hebben zich velen bezwaard, bij name de vertalers der ellendige produkten van paine, ballenstedt en brenneke, om nu anderen niet te noemen. Gij zult mij dit wel toestemmen; want ik weet, wij staan hier gelijk. Maar eenigzins anders wordt de zaak, wanneer het oorspronkelijke, bij enkele kafbolsters en looze tarwe, eene groote hoeveelheid goed koren bevat, en het publiek juist daaraan behoefte heeft. Dan eischt echter de omzigtigheid, om dit aan te wijzen. Zoo deden de voorzigtige bestuurders van het aan teyler's Fundatie verbondene Godgeleerde Genootschap in de Voorrede tot haafner's beruchte Verhandeling; zoo ook de hooggeachte en oordeelkundige vertaler van krummacher's werk over den Geest en Form der Evangelische Geschiedenis. Hij prijst het goede,
maar hij waarschuwt ook tegen het verkeerde. ‘Geenszins,’ zegt hij in het Voorberigt, ‘willen wij echter daarmede te kennen geven, dat wij alles goedkeuren en toestemmen, wat

{==462==} {>>pagina-aanduiding<<}
de Schrijver in dit werk zegt. Omtrent het stuk der Goddelijke ingeving, en omtrent de uitlegging van verscheidene plaatsen en zaken, verschillen wij van hem in denkwijze. Daar, waar wij anders dachten, dat in aanteekeningen op te geven, en den Schrijver te wederleggen, zulks hebben wij niet gedaan, omdat wij bij de lezers van dit werk een oordeel des onderscheids vooronderstellen, dat zulke teregtwijzingen overtollig maakt.’ Ook heeft de geachte man bij krummacher iets meer gedaan, dan het gewone vertalingswerk met zich brengt. Desniettemin beken ik openhartig, nog nimmer den wensch te hebben kunnen onderdrukken, dat de geleerde man, in plaats van eene overzetting, liever eene navolging gegeven had, waartegen dan die aanmerkingen niet zouden gevallen zijn, welke men nu, gelijk Gij weet, met grond op krummacher heeft moeten maken.
Doch, om terug te keeren van deze uitweiding, ik heb, zoo vervolgt de akte van beschuldiging, hesselink met de schuld van Bijbelbestrijding bezwaard, bl. 314; ik heb hem onder die loszinnigen gesteld, die, Gods woord naar willekeur verklarende, het Evangelie van deszelfs vertroostende, heiligende en zaligende kracht berooven, bl. 315; ik heb hem geteekend als iemand, die zich aan het heilig Bijbelwoord vergrepen heeft, enz. bl. 319. Waarop Uw H.E. deze aanklagt bouwt, is voor mij weder eene verborgenheid. Toch wel niet daarop, Mijn Heer! dat de naam van hesselink in eene Geschiedenis van het Rationalisme, met den algemeenen titel van Bijbelbestrijding bestempeld, voorkomt? Zoo iets durf ik bijna van Uw H.G. niet denken, die immers weten moet, dat het alleen op de wijze aankomt, hoe hij daar vermeld staat. Vergun mij echter, Hoogeerwaardig Heer! dat ik dit door een voorbeeld ophelder, hetgeen mij juist voor den geest staat, en wat vooral voor Doopsgezinden, die dezen brief met bijzondere belangstelling in handen nemen zullen, meer dan menig ander van overtuigingskracht zijn moet. Elk weet, dat in de Geschiedenis de naam van Wederdoopers of Herdoopers vroeger

{==463==} {>>pagina-aanduiding<<}
in eenen uitgestrekten zin werd gebezigd van allen, die aan den doop der bejaarden alleen geldigheid en bijbelmatigheid toekenden, en dat die van Doopsgezinden of Baptisten van lateren oorsprong en door de volgers van menno om redenen gekozen is; hoewel ik dien van Wederdoopers meer eigenaardig vind, niet alleen voor de vroegere Fijnen, die aan de andere partijen van uw Kerkgenootschap, ja aan zichzelve, het privilegie, om volwassenen te doopen, betwisteden, en daarom weder en weder den doop herhaalden, maar ook voor een geheel Kerkgenootschap, hetgeen nog bij voortduring den doop der kinderen, door mij en andere Leeraars, onder plegtige aanroeping van Gods naam en in de openlijke en gemeenschappelijke vergadering der Christenen, bediend, als gelijkstaande met het wasschen door eene baker beschouwt, weder herhaalt, en de als kinderen gedoopten door eenen wederdoop tot leden inwijdt. Doch, wat hier ook van zij, vraag ik, of zij wel het oordeel des onderscheids hadden en gebruikten, die alle Wederdoopers in de XVIde eeuw op dezelfde lijn plaatsten, en, de stille, vreedzame, schoon soms enthusiastische aanhangers van menno met het munstersch rot verwarrende, hen te vuur en zwaard vervolgden? Uwe Schutsschrijvers hebben toen, met redenen, die nog overwegende gekeurd worden, geprotesteerd tegen een dergelijk overbrengen van hatelijke denkbeelden, die bij den naam Wederdoopers onwillekeurig oprezen, op hunne broederschap; maar hiermede, Mijn Heer! hebben zij mijn beweerde bepleit, dat men niet op den blooten naam moet afgaan, waaronder iemand staat, maar dat verstand en billijkheid vorderen, om vooral op de wijze te zien, waarop iemand onder dien naam voorkomt. Indien Uw H.E. op deze had gelieven te zien, en
dan Uzelven naar de aanleiding gevraagd had, die ik kon gehad hebben, om in deze Geschiedenis van hesselink en de Doopsgezinden te spreken, dan voorzeker zoudt Gij mij zoo niet beschuldigd hebben, en nog veel minder met die beschuldiging voor het publiek getreden zijn. Toen ik de taak op mij

{==464==} {>>pagina-aanduiding<<}
nam, om eene Geschiedenis van het Rationalismus te schrijven, waarop het ligter valt aanmerkingen te maken dan ze te vermijden, en dat Rationalismus ook in deszelfs voortgangen hier te lande met het oog te vervolgen, kon de schermutseling over het Woordenboek van hesselink mij niet ontgaan. Op het veld onzer anders zoo vreedzame Letterkunde stond zij daar als een belangrijk verschijnsel; want, hoewel de Schrijver van de nieuwe Hervorming onder de Doopsgezinden, het zij dan een Gereformeerde of Doopsgezinde, noch met zijnen naam, noch met de plaats van den druk durfde of wilde voor het licht treden, het was toch de eerste aanklagt van Neologie tegen eenen Nederlander; eene aanklagt door eenen man, dien men evenmin geleerdheid als geestigheid ontzeggen kon. Dat zij opzien, veel opzien baren moest, was natuurlijk, en weldra klonk ook inderdaad zijn kreet heinde en ver over Nederland. Zelfs hesselink rekende de zaak van te veel belang, dan dat hij de pen wilde laten rusten, en zocht zich in een tegenschrift te verdedigen; hetgeen niet achter het tweede deel der eerste uitgave van zijn werk, maar afzonderlijk en een paar jaren na die uitgave, onder den titel: aan de Lezers van mijn Uitlegkundig Woordenboek, is uitgegeven; iets, hetgeen ik hier, geenszins ten dienste van Uw H.E., maar van den Recensent van bredie's Woordenboek, Letteroefeningen voor Junij, bl. 276, in de aanmerking, opmerk, die, Uw H.E. broederlijken bijstand willende bieden, mij van voorbarigheid in oordeel beschuldigt, terwijl hij, door den regel, ook bij de wilden heilig: ‘audiatur et altera pars,’ te vergeten, zichzelven van voorbarigheid niet vrijpleiten kan. Ook nog een vriend van den Hoogleeraar, die echter evenmin als de aanlegger met naam of drukplaats wilde of durfde voor den dag komen,
vermeerderde het geruchtwekkende der zaak; terwijl de beschuldigde, hoewel het laatste woord gehad hebbende, haar weder roerde, toen zij reeds lang vergeten was, in de Voorrede tot den tweeden druk zijns Woordenboeks. Ik vraag U,

{==465==} {>>pagina-aanduiding<<}
Hooggeleerde Heer! of ik van dezen geruchtwekkenden pennestrijd, die niets minder gold dan of hesselink een volslagen Neoloog al of niet was, kon en mogt zwijgen? Uwentwege had ik, schrijft Gij, bl. 318, dit kunnen doen; maar veroorloof mij op te merken, dat uw gevoelen over het min belangrijke van dit verschijnsel wel geenszins dat van het geheel publiek is; althans niet van mij zijn kon, die zoo veel mogelijk de beschuldiging van onvolledigheid ontwijken wilde. Om diezelfde redenen mogt ik ook niet zwijgen van de geruchtbarende aanklagt in het Luthersche Kerkgenootschap te uwer stede; terwijl ik dit wel van regenbogen kon, wiens werk, hoeveel stalen ook eener van zijn Kerkgenootschap afwijkende denkwijs behelzende, toch op verre na zoo veel opzien niet verwekt had, en ook door geen enkel tegenschrift opzettelijk was aangevallen. Hetgeen ik omtrent des mans gevoelen zeggen wilde, meende ik daarom gevoegelijk tot de Geschiedenis der Apologetiek, waarin regenbogen eene eervolle plaats bekleeden zal, uit te moeten stellen. Ik hoop, Hoogeerwaardig Heer! dat U daar ook blijken zal, hoe weinig ik den regel: Tros Tyriusque mihi nullo discrimine agetur, uit hoofd en hart verloren heb; een regel, dien echter ook elk beoordeelaar van mijn werk in beide dient geschreven te hebben. Ja, ik ben er zoo verre af, om iemand van aanmatiging te beschuldigen, die waarheid, strikte waarheid van mij vordert, dat ik mijzelven de getuigenis geven kan, van nimmer, uit vrees voor moeite of onaangenaamheden, of uit zucht tot bevordering van mijne kleine standplaats naar ruimer en aanzienlijker werkkring, mijne pen te hebben bewogen, om de waarheid te kort te doen; haar, die mij boven alles op aarde heilig is. Ik dacht aan de vormingsgeschiedenis van gerrit hesselink; ik liet zijn Woordenboek op onderscheidene plaatsen openvallen, en ik vond de waarheid in het midden;
daar, waar zij zoo dikwerf, bij geschillen van dien aard, hem zich aanbiedt, die haar zoekende wenscht:

Descends du haut des cieux, auguste Vérité! 
Repands sur mes écrits tq force et ta clarté! 


{==466==} {>>pagina-aanduiding<<}

Mijn oordeel werd bij dit onderzoek bepaald tot deze slotsom, dat de invloed van des Hoogleeraars Duitsche begrippen over verscheidene stellige waarheden niet te miskennen was.
Indien ik de vormingsgeschiedenis van hesselink naga, dan dunkt mij is het gemakkelijker te begrijpen, hoe hij nu en dan van deze besmet worden, dan hoe hij ze geheel ontwijken kon. Hesselink was geboren in eenen tijd, toen het oude systeem der Godgeleerden hier te lande nog onbewogen stond, en ook van die Doopsgezinden, welke niet met de Socinianen of Remonstranten ééne zaak gemaakt hadden, grootendeels aangenomen werd. Zijn vader behoorde tot die Doopsgezinden, welke men gemeenlijk de oude Vlamingen noemde, en die toen juist hunne oude handschriftelijke belijdenis, met eenige weinige veranderingen, hadden uitgegeven, onder den titel: Geloofsbelijdenisse der Doopsgezinden, bekend onder den naam van oude Vlamingen, hunne Societeitsvergadering houdende in de Botteringe-straat te Groningen. In den jare 1755 uitgegeven volgens besluit der algemeene Societeitsvergadering. De hoopvolle zoon werd in deze kenmerkende belijdenis eerst ingewijd, doch allengskens ook aan het onderrigt van andere onderwijzers overgegeven. Zijn vader wilde, dat hij zelf zien, beproeven en wegen zoude, ten einde, bij het leerstelsel dier dagen, het goede van het kwade, het zwakke van het sterke af te zonderen. Op dezen weg moest hesselink weldra ontdekken, dat het oude kerkelijke systeem in vele stukken gebrekkig was. Hij, die alles wilde onderzoeken, stelde zich niet tevreden met de denkwijs der Hoogleeraren aan de Groningsche en Lingensche Hoogeschool; hij wilde ook die der Duitschers kennen en beproeven. Daar was toen eene groote werkzaamheid en ijver in het hervormen ontstaan. ‘Daar had het ongeloof,’ gelijk Uw H.E. zoo juist opmerkt, bl. 314, ‘zijne stem in de Akademiesche gehoorzalen niet alleen, maar zelfs op de Christelijke leerstoelen verheven, en werd door den geest der natie aangekweekt.’
Weinigen

{==467==} {>>pagina-aanduiding<<}
in Duitschland, die niet door deze hervormingsdrift zich lieten medeslepen, en, al stonden zij ook hier of daar vast, die toch op vele punten niet te rekkelijk waren en deze of gene dier nieuwe meeningen overnamen; zonder juist te bedenken, dat zij, deze aannemende, andere moesten laten vallen, indien de eenheid van hun stelsel niet zoude verloren gaan. De bezadigdheid van onzen landaard, hesselink ook zoo zeer eigen, kon hem niet overal behoeden. Met hunne goede meeningen nam hij ook hier en daar wat van de dwaling zijns tijds over, zoo wel in de beginselen zijner uitlegkunde, als in de toepassing van dezelve op onderscheidene Bijbelplaatsen. Bij de eerste uitgave des Woordenboeks loopt dit, dunkt mij, zoo kennelijk in het oog, dat er geen loochenen aan valt. Bij de tweede heeft de Hoogleeraar hier en daar wat verholpen; maar, in weerwil daarvan, herkent men nog soms vrij merkbaar veel der vorige begrippen, van welke hij echter vele in latere jaren, gelijk ik van zijne vertrouwde vrienden weet, heeft laten vallen. Men sla alleen maar die plaatsen op, op welke het leerstuk van Vader, Zoonen Geest, rust, ‘een dier hoogbespiegelende leerstukken, die,’ zijns achtens, ‘buiten de leer der H.S. omloopen en geen nut stichten;’ men leze onder anderen het artikel Geest; mij dunkt er is duidelijk te zien, dat de Hoogleeraar het er op toelegt, om den H. Geest alleen als Goddelijke kracht te laten gelden. - Doch, Hooggeleerde Heer! ik zoude een woordenboek op een woordenboek moeten schrijven, bijaldien ik al die plaatsen van den tweeden en vooral van den eersten druk, want ook deze komt wel degelijk in aanmerking, wilde doorloopen en mijn boven gezegde uitlegkundig staven. Daartoe ontbreekt het mij, met gewigtiger arbeid bezet zijnde, van welke eene sukkeling in den laatstverloopenen winter mijne pen reeds te vaak heeft afgehouden, zoo wel aan lust als tijd. Mogt
dan een ander dit, zoo wel met opzigt tot het bovenstaande als andere misslagen van hesselink, doen, en zóó den wensch van eenen bevoegden beoordeelaar vervullen, die nog, met den roem

{==468==} {>>pagina-aanduiding<<}
van wijsheid en gematigdheid, aan eene onzer vaderlandsche Hoogescholen bloeit. Deze verklaart, in de recensie van den tweeden druk des onderhavigen geschrifts, te wenschen: ‘dat zich iemand zal opdoen, die, met de noodige kunde toegerust, tot dit Woordenboek zulk een werk zal leveren, als lang gegeven heeft tot dat van teller: de Rec. toch is overtuigd, dat zulks zeer noodig is, en beschouwt het als het beste en gepaste middel, om alle gapingen, die in dit werk zijn, aan te vullen, en zoo vele ongegronde verklaringen, als er in voorkomen, te verbeteren.’ Een begin tot de vervulling van dezen wensch is in de Theologische Bibliotheek bij brave gemaakt, waarvan, helaas! de voortzetting, daar dit belangrijk tijdschrift toen een einde nam, nimmer het licht heeft gezien. Uw H.E. kan die beoordeeling vinden op bl. 509 van het IIde Deel, en de bijvoegsels en aanmerkingen op het Uitlegkundig Woordenboek bl. 1-30 van het IXde Deel. Daar ik intusschen aan den voet der bladzijde de artikelen Bezetenen en Koning, tot bewijs voor mijn gezegde, aangehaald heb, Uw H.E. echter noch in het een noch in het ander eenige bewijskracht vindt, moet ik over deze nog een paar woorden zeggen.
Het artikel Bezetenen staaft mijn beweerde. Ik zal de moeite doen, om dit naar het voor mij liggend exemplaar hoofdzakelijk uit te schrijven. ‘Deze leer is van de Grieken herkomstig, welke dusdanige verschijnselen, waarvan de oorzaak verborgen was, aan de werking van Démons of Geesten gewoon waren toe te schrijven. Zij onderscheidden ze in goeden en kwaden, en geloofden, dat voorname, doorluchtige mannen van eerstgemelden bezield waren. - - In de schriften des N.V. wordt Démon altijd van eenen kwaden Geest verstaan en hiermede meermalen verwisseld. - Deze Démonologie der Grieken hebben de Joden overgenomen, en schreven, uit dien hoofde, even gelijk de Grieksche wijsgeeren van dien tijd, verborgene en hardnekkige ziekten aan de werking van dusdanige booze Geesten (Démons) toe. - - Uit de beschrijvingen der H. Schrijveren aangaande de Bezetenen blijkt het, dat

{==469==} {>>pagina-aanduiding<<}
de lijders door zware ziekten aangetast waren. - - Het wonderdadige,’ zoo vervolgt de Hoogleeraar, bijna woordelijk teller uitschrijvende, ‘'t welk Jezus, bij het genezen van dusdanige ziekten, verrigtte, bestond dus niet in het uitdrijven van eenen eigenlijken Démon of boozen Geest, maar in het wegnemen van ongeneeslijke kwalen, welke zoo Grieken, als Joden, gewoon waren aan booze Geesten toe te schrijven. Op de vraag: waarom heeft de Heiland deze algemeene volksdwaling niet te keer gegaan? dient ten antwoorde, dat Hij, die gekomen was, om de menschen van zonden te verlossen, en tot God terug te brengen, zoo min in dit als in andere gevallen zich ophield met het bestrijden der algemeene volksvooroordeelen, of wijsgeerige leerstelsels van dien tijd, als volstrekt niet behoorende tot het oogmerk zijner zending; en het is buiten twijfel een zeer verkeerd gebruik der H.S., berustende op eene vrij algemeen aangenomene dwaling, wanneer men zich van derzelver uitspraken bedient, in het oplossen van Natuurkundige of Bovennatuurkundige vraagstukken.’ Toen hesselink dit schreef, was de strijd over de Demoniaci in Duitschland zeer hevig geweest. Men hield het er toen voor, dat elk, die de existentie van den boozen Geest loochende, veel wijzer en verlichter was, dan die haar erkende; en met dit vraagpunt hing dat over de Bezetenen naauw zamen. Wie aan de booze Geesten het bestaan ontzegt, die kan ook geene werking van hen denken. De strijd hierover, die met geestigheid en boosheid gevoerd werd, had eene buitengemeene levendigheid ontvangen door den geruchtmakenden lomanschen twist; terwijl, hetgeen bekker en na hem wahner, wetstein en mead geschreven hadden, overlang vergeten en als zoodanig min bruikbaar was. Door teller was, hetgeen
semler begon, van wien de menschen zeiden: ‘dat hij den Duivel van de aarde gebannen had,’ voortgezet; en aan deze beide Geleerden is de verspreiding van dit gevoelen, bij hoe velen het dan ook, behalve bij hesselink, in de Nederlanden ingang moge gevonden hebben, meer

{==470==} {>>pagina-aanduiding<<}
toe te schrijven dan aan farmer's werk, hetgeen daarenboven eerst van Engeland naar Duitschland overgebragt, en, na aldaar het burgerregt door eene breede Voorrede van semler ontvangen te hebben, op onzen bodem verplant is geworden. Dat nu hesselink zijne begrippen over de Bezetenen evenmin van zijne Leeraren aan de Croninger Hoogeschool, als bij oosterbaan, maar vooral van teller c.s. overgenomen heeft, is vrij zeker, ook uit de reeds opgemerkte, meer dan toevallige overeenkomst tusschen den Hoogleeraar van Amsterdam en den Proost van Berlijn. - Hetgeen Uw H.E. echter uit mijne aanhaling gelieft af te leiden, is, daar Gij in de opvatting van den tekst, waarvoor de noot als bewijs zal dienen, zoo zwaar misgetast hebt, weder ongelukkig bijgebragt; en ik had wel gewenscht, dat Uw H.E. den daarop gebouwden ongepasten raad liever terug had gehouden. Immers ik onderschrijf met even veel gewilligheid, als Gij, wat heringa in de aangehaalde plaats zegt; maar, ook onder hetgeen verder in die Verhandeling volgt, plaats ik mijne goedkeuring, hoewel het mij voorkomt, dat Gij daar niet mede zoudt teekenen. Ik weet, dat mannen, die ons de gewigtigste waarheden van den Godsdienst helpen verdedigen, voor het gevoelen aangaande de Bezetenen weleens zijn uitgekomen; maar ik weet ook, dat dit dikwerf uit beliefzucht was, ten einde anderen op half weg tegen te komen, en zoo liberaal, als mogelijk, te schijnen. Ik weet, dat zij dikwerf meer door eenen persoonlijken afkeer van den Duivel, dan door beginselen eener schristverklaring, die zij anders voorstonden en volgden, gedreven zijn, en daarom, de tegenstrijdigheid niet merkende, de heilige Engelen in den Bijbel gelaten hebben, ja zelfs soms over hunne werking op den mensch zeer stichtelijk prediken. Ik weet, dat ik, het gevoelen aangaande
de Bezetenen omhelzende, praemissen moet toegeven, volgens welke het gemakkelijk valt, om alles, wat het subjectief gevoel hindert, uit de H.S. te werpen, en daarentegen, wat daarmede strookende is, er in te brengen. Ja, ik ken

{==471==} {>>pagina-aanduiding<<}
weinigen, die bij dit punt alleen zijn staande gebleven. Integendeel is de bestrijding daarvan bij velen het begin geweest van eene reeks gewaagde onderstellingen, zoo wel over de verhevene leerstukken van het Evangelie, als over de geschiedenis, vooral de wonderdadige, des Bijbels. Moet Gij, Hooggeleerde Heer! die zoo wèl met den gang, dien de zaken in Duitschland genomen hebben, bekend zijt, mij niet toestemmen, dat het aldaar in het groot zoo is gegaan, en dat, bij eene behoorlijke consequentie in denken, de latere verschijnselen gevolgen geweest zijn, die men, zonder de gave van Profetie te bezitten, voorspellen kon, omdat zij schier onvermijdelijk waren?
Het andere artikel, waarop ik mij meende te mogen beroepen, ten bewijze van het beweerde in den tekst, is dat van Koning. De tusschen ons liggende vraag: ‘of uw achtbare Leermeester ook daar zoo rond en ruiterlijk voor het niet slechts systematisch, maar waarlijk bijbelsch denkbeeld is uitgekomen, als hij had behooren te doen, indien hij niet geweifeld had of inconsequent ware,’ laat ik hier eens door eenen derden beantwoorden. ‘Met genoegen heb ik opgemerkt, dat g. hesselink, A.L.M., Phil. Doct., Hoogleeraar in de Godgeleerdheid en Wijsbegeerte bij de Doopsgezinden te Amsterdam, in zijn Uitlegkundig Woordenboek ter opheldering van de Schriften des N.V. Amst. 1790, op de artikelen Heer, Opziener, Hoofd, eene persoonlijke en werkdadige heerschappij van Christus schijnt te erkennen; althans in de uitlegging der plaatsen, hiertoe betrekkelijk, meer lang dan teller gevolgd is. Doch op het art. Koning is het alsof hij lang niet gelezen heeft; en de wijze, op welke zich de Hoogleeraar daar uitlaat, is zóó onbebestemd en onnaauwkeurig, dat ik niet wete, wat ik, het een met het ander vergelijkende, er van maken moet;’ waarop dan de Schrijver, hetgeen hesselink op bl. 367, 368 neêrstelde, volgen laat. Dit, Mijn Heer! heeft geenszins de onbekende Schrijver der nieuwe Hervorming e.z.v. gezegd; ook niet de Heer ypeij; maar die-
{==472==} {>>pagina-aanduiding<<}
zelfde heringa, met betrekking tot wien Gij in uwen brief aan mij, bl. 328, schrijft: ‘In de voortreffelijke
Verhandeling van den Hoogleeraar heringa over de leer der Accommodatie, eenen man, even beroemd om zijne wetenschap en schranderheid, als eerbiedwaardig om zijne wijsheid en gematigdheid, lees ik, tot mijnen troost, het navolgende: “Ook mannen van naam en welverdienden roem, en ook onder deze dezulke, die ons de gewigtigste waarheden van den Godsdienst helpen verdedigen, komen voor dit gevoelen aangaande de Bezetenen uit. Ik althans behoor niet onder degene, van welke semler zegt, dat zij elk, die niet omtrent de Bezetenen met hen van één gevoelen is, als eenen Onchristen verketteren: veel liever wil ik, op het voorbeeld van ernesti en hamelsveld, met bescheidenheid zeggen, welke redenen, mijns inziens, tegen de onderstelling dezer mannen beslissend pleiten.” Hoe zeer,’ roept Uw H.E. daar uit, ‘is deze taal den echten, liberalen Godgeleerde waardig, die even verre verwijderd is van bekrompenheid als van onverschilligheid, en hoe heerlijk steekt dezelve af bij uw oordeel over hesselink!’ Ik laat het nu aan de schranderheid des oordeels van Uw H.E. over, om aan te wijzen, hoe het mogelijk was, dat die geleerde, schrandere, wijze en gematigde heringa, die liberale Godgeleerde, die even ver verwijderd is van bekrompenheid als onverschilligheid, zoo iets kon schrijven? Hoe heerlijk steekt dit oordeel van den waarheidlievenden, onpartijdigen heringa over mijne aanhaling af bij dat, wat Gij daarover gelieft te vellen; en nu behoef ik U niet te zeggen, dat, indien de Stichtsche Hoogleeraar U door de Verhandeling van 1789, hij mij door die van 1797, bl. 50-52, vertroost heeft. - Of zult Gij dien achtbaren Wijze, voor wien geen lof te groot is, waar Gij nu van achteren
ontdekt, dat hij niet met U instemde, toeroepen?

Quand
{== afbeelding 	==} {>>afbeelding<<}
    
que etiam bonus dorm
{== afbeelding 	==} {>>afbeelding<<}
    
at homerus! 

Zoo iets mag ik van Uw H. Gel. bijna niet denken.

{==473==} {>>pagina-aanduiding<<}

Nog meer menschelijks is Uw H.E. overgekomen, wanneer Gij mij beschuldigt van hesselink aangeklaagd te hebben, dat hij zijne Duitsche (Uw H.E. verkiest er bij te voegen neologische) begrippen op de kenmerkende geloofswaarheden van het Kerkgenootschap, waartoe hij behoorde, heeft toegepast; waaruit Gij dan aanleiding neemt, om, hetgeen hesselink in zijn Woordenboek op de aangehaalde artikels Doop en Eed zegt, aan den toetssteen der Doopsgezinde regtzinnigheid te strijken, met dat gevolg, dat Gij den Hoogleeraar in den Doop wat onregtzinnig, maar in den Eed volkomen regtzinnig vindt. Zonder nu juist daarop te willen hechten, dat Uw H.E. die beschuldiging niet minder zwaar noemt, dan die van Neologie in het algemeen; zonder te vragen, hoe zij daarvoor gehouden kan worden bij een Kerkgenootschap, ‘hetgeen,’ ik bezig uwe eigene woorden, ‘door het beginsel eener betamelijke vrijheid in het godsdienstige geleid, verdraagt, dat er verschil over belangrijke leerstukken onder hen besta, ja in liefde zelfs de prediking van steil regtzinnige gevoelens verdraagt, die tegen de vroegste geloofsbelijdenissen hunner voorvaderen aandruischen,’ merk ik alleen het volgende op. Het is U hier gegaan gelijk velen, die eene lange reeks van gevolgen asleiden en al voort- en voortredeneren, zonder in het oog te houden, of de eerste stelling, uit welke zij dat al sponnen en haalden, wel gegrond ware. Door terug te gaan op die eerste stelling, waardoor men zoo dikwerf duizend moeijelijkheden, tegenstrijdigheden, e.z.v. oplost, blijkt dan ook hier, dat gij olie en moeite hebt verloren. Het is mij nimmer in de gedachten gekomen, om hesselink van onregtzinnigheid in de Kerkleer te beschuldigen; want wat raakt die mij, die geene Polemik maar eene Apologetik wil schrijven, en zeer goed weet, met welke gene en met welke deze
te doen heeft. Het ging mij daarom, toen ik zag, dat Uw H. Eerw. had kunnen goedvinden, om de vele punten van aanklagt tegen mijn opstel nog met die van ketterij te vermeerderen, even als het U ging: ik kon niet begrijpen;

{==474==} {>>pagina-aanduiding<<}
ik stond verwonderd, ja verbaasd! Mij dunkt deze opklimming van gevoel moest Uw H.E. reeds als van zelve op het denkbeeld gebragt hebben, of Gij mij hier ook wel geheel verkeerd verstaan hadt; en dan zou Uw H.E., bij een bedaard en onbevooroordeeld onderzoek, gevonden hebben, dat hier geen enkel woord van ketterij gesproken was. Vreezende, dat ik door de zucht naar kortheid onduidelijk was geworden, legde ik eenen geachten Hoogleeraar (niet den Heer ijpey), die van uwe opvatting en van mijne bedoeling geheel onkundig was, het boek voor, met de vraag: ‘wat heb ik hier willen zeggen?’ - ‘Mijns inziens,’ antwoordde hij, ‘dat men uit hesselink's Woordenboek den invloed der begrippen van zijn Kerkgenootschap duidelijk proest.’ Daar Uw H.E. nu wel erkennen zal, dat hesselink de artikelen Eed en Doop niet op die wijze zou behandeld hebben, ten zij hij de bekende Doopsgezinde stellingen met de moedermelk had ingezogen, en Uw H.G. ook zal toestemmen, dat in een Woordenboek, hetgeen bijbelsche woorden en spreekwijzen, onafhankelijk van het leerbegrip van deze of gene Kerk, toelichten wil, zoo iets geheel niet te pas komt en een groot gebrek is, heb ik niet noodig, om hierover nog een woord te verliezen. Ik meende deze bijzonderheid echter in het werk te moeten herinneren, te meer, omdat zij ten bewijze strekte, dat hesselink zich te veel had blootgesteld aan den invloed van begrippen, voor welke hij bij het schrijven van zijn Woordenboek, als uitlegger in den edelen zin des woords, ongenaakbaar had moeten zijn.
Uit al het bovengezegde ziet Gij nu, Hoogeerw. Heer! hoe ver ik er af ben, om, met den Schrijver van de nieuwe Hervorming onder de Doopsgezinden, uit welken titel uw Leermeester hetzelfde, als ik, schijnt af te leiden, (Voorrede voor den tweeden druk, bl. XV.) hesselink onvoorwaardelijk voor een' Neoloog te houden, en zijne redenering zoo maar over te nemen. Gij kunt dat niet eerst uit deze letteren, ook uit het werk

{==475==} {>>pagina-aanduiding<<}
zelve, met een gezond oog en wèl bekeken, kunt Gij dit zien. Daar heb ik den toon, waarop hij tegen hesselink schrijst, daar heb ik ook veel van den inhoud zijns geschrifts afgekeurd. Het spijt mij, dat ik Uw H.E. de vraag doen moet, hoe het toch komt, dat Uw H.E., die anders geen mijner woorden of letters op bl. 568 en 569 onopgemerkt of ongewogen heeft gelaten, dit afkeurend oordeel verborgen heeft kunnen blijven, en dat Uw H.E. het publiek in den waan brengt, dat ik voornamelijk de wijze heb afgekeurd, waarop die anonyme Geleerde de zaak voorstelde? Zeg ik niet met zoo vele woorden: de onbekende Schrijver van dit boek ging echter te ver, en ziet dit niet zoo duidelijk op de stoffe des boeks zelve, dat daaromtrent voor niemand, die zonder vooringenomenheid deze uitdrukking leest, eenige onzekerheid over blijven kan? Waarheid en Christelijke liefde kanten zich immers zoo wel tegen elke valsche als overdrevene beschuldiging van den broeder aan.
Ten slotte, Eerwaardig Heer! protesteer ik, gelijk ik doe bij dezen, tegen elke averegtsche uitlegging van mijn kort berigt over hesselink, volgens welke men daaruit, met meer of minder geweld, zou kunnen opmaken, dat ik dien Hoogleeraar voor een' Neoloog, Bijbelbestrijder e.z.v. zoude houden of wilde gehouden hebben. Ik verklaar, dat hesselink aan het Goddelijk gezag des Bijbels en het positief karakter des Christendoms geloofde. Maar ik beweer tevens, dat diezelfde waardige man zich hier en daar in zijne uitlegkundige grondbeginsels, en in de toepassing daarvan op onderscheidene Bijbelplaatsen, vooral door de zoogenoemde nieuwe hervormers in Duitschland van die dagen, heeft laten verleiden tot verklaringen, waardoor hij, als men ze op zichzelve beschouwt, in de verdenking van Neologie valt.
Hier zoude ik, Hoogeerwaardig Heer! dezen brief kunnen sluiten, en, waarlijk! hij is, daar ik zoo veel papier heb moeten beschrijven, om U op alle punten te woorde te staan, reeds lang genoeg. Doch ik kan aan

{==476==} {>>pagina-aanduiding<<}
dezen wensch nog niet voldoen. Het heeft U immers kunnen behagen, om met uwe eerste aanklagt nog eene tweede te verbinden, en te beweren, dat ik nevens hesselink uw geheel Kerkgenootschap verongelijkt heb. Een ander moge deze beschuldiging gering achten, niet ik, die evenmin van sekten- of kastengeest besmet ben, als Uw H.E. zich van dat kwaad aangestoken voelt, en die geloof in dezen even verre verheven te zijn boven de bekrompenheid der vaderen uit het Kerkgenootschap, waartoe ik de eer heb te behooren, als ik U verheven reken boven die van vader menno zelven en boven de bitterheid van vele Doopsgezinden, ook nog onzer dagen, die zij vooral in hunne hatelijke uitvallen omtrent den Kinderdoop niet dan met moeite verbergen kunnen. Van ganscher harte kan ik lijden, dat het Doopsgezinde Kerkgenootschap, hoe veel of weinig het dan ook beteekene, blijve bestaan; en ik behoor zekerlijk niet tot hen, die niet ophouden te wenschen, dat het als een vrijcorps onder de groote schaar der Gereformeerden hier te lande gestoken worde. Dat ik zelfs tot de stichting uwer geloofsgenooten, van welke ik velen ken en hoogacht, gaarne behulpzame hand biede, en, daartoe aangezocht zijnde, geene liefdebeurt in uwe kerken weiger, meen ik met de daad getoond te hebben. Hoe kon dan, Hoogeerwaardig Heer! bij mij het voornemen ontstaan, om de Doopsgezinden in een ongunstig licht te stellen, door min juiste berigten nopens hen in mijn werk te willen geven? Nogtans staat de Geschiedschrijver, die de daadzaken niet uit de vingers zuigen of zoo maar voor den voet oprapen kan, er altijd voor bloot, om door zijne bronnen, waaruit hij die daadzaken halen moet, misleid te worden; en daarom is het zijn eerste pligt, om die bronnen, zoo wel in hare uitgestrektheid als waarde, oordeelkundig te kennen. Toen ik schreef: ‘dat toen reeds vele Doopsgezinden aan die Neologen de hand reikten, welke de voornaamste leerstukken van het Evangelie als
menschelijke bijvoegsels wilden beschouwd hebben,’ lag een werk voor mij, waarin ik las: ‘dat vele Doopsge-
{==477==} {>>pagina-aanduiding<<}
zinden waren afgedwaald van het spoor hunner vaderen, en met de zoogenoemde Neologen in Duischland één' weg traden, wier poging het is, de allerbelangrijkste leerstukken van den Christelijken Godsdienst voor menschelijke bijvoegsels te doen doorgaan van door oude vooroordeelen verblinde Theologanten.’ Dit schreef annaeus ypeij, een Geleerde, tot wiens lof ik niet behoef uit te weiden, omdat die met zijnen naam allerwegen in Nederland leeft; dit schreef de Auteur van de Geschiedenis der systematische Godgeleerdheid, een werk, hetgeen des mans bevoegdheid tot een dergelijk oordeel wel boven alle bedenking verheft; dit schreef de thans grijze Hoogleeraar, wiens Geschiedenis der Nederlandsche Hervormde Kerk, met den Hofprediker van onzen beminden Koning uitgegeven, ook door Doopsgezinden zoo zeer geroemd is; een man eindelijk, over wiens onverdraagzaamheid uw Kerkgenootschap evenmin als het Remonstrantsche te klagen heeft. Zijne boven aangehaalde woorden staan met zoo vele letters gedrukt in de Gesch. der XVIIIde Eeuw, IX D. bl. 175, en reeds meer dan twintig jaren is dit boek in de handen en boekerijen van Godgeleerden en leeken. Indien dit berigt zoo ongegrond en partijdig ware, eilieve! zeg mij dan, waarom is het nooit als zoodanig tegengesproken door den eenen of anderen Doopsgezinden Leeraar of Hoogleeraar? Is dan uw Kerkgenootschap nu eerst mondig geworden, nadat het den leideband der formulieren, de krukken van menschelijke steunsels en de breidels voor het onbedachtzaam voorthollen in het hoog gevoel van eigene kracht en bezadigdheid, moedig heeft afgeworpen? Maar, hoe durf ik zulks van een Kerkgenootschap denken, hetgeen altijd de ruimte gehad heeft van mannen, die de eer en zaak der Doopsgezinden, tegen elke onbewezene
of in zichzelve ongegronde aantijging, met mond en pen wisten te verdedigen? mannen, aan welker gebrek in ijver en moed niemand ooit te last zal leggen, dat de geheele wereld niet reeds lang den eed aan de vierscharen en den doop aan de kinderen der geloovigen geweigerd heeft! Dit in aanmerking nemende, meende ik niet mis te tasten, toen ik hoofdzakelijk daarin den Hoogleeraar ypeij volgde; te minder, naardien de beschuldiging, dat de kenmerkende leerstukken van het Evangelie in het Kerkgenootschap der Doopsgezinden wel eens aangevallen en verdonkerd zijn geworden, niet alleen door zulken gemaakt is, die buiten uwe gemeenschap waren, maar ook door Leeraren en leden van de

{==478==} {>>pagina-aanduiding<<}
Doopsgezinden zelve, en zelfs groote onlusten en scheuringen ten gevolge gehad heeft, die, gelijk Uw H.E. weet, in de Kerkelijke Geschiedenis verscheidene bladzijden beslaan.
In hoe verre echter (om hiervan af te stappen, indachtig aan het spreekwoord: exempla sunt odiosa) de bepalingen, bij de jongste vereeniging der Doopsgezinden tot ééne Kerkgemeenschap gemaakt, derzelver bestaan, inwendige rust en Christelijk karakter kunnen waarborgen, durf ik niet bepalen. De erkentenis: ‘de H. Schrift is de eenige grondslag van Christelijk geloof;’ de belijdenis: ‘Jezus is de Christus, de Zoon des levenden Gods; de doop der bejaarden is schriftmatig, en het eedzweren voor den Christen ongeoorloofd,’ schijnt mij daartoe, de beide laatste punten uitgezonderd, niet voldoende. Bij de Uw H.E. welbekende vorderingen in de uitlegkunde, kan een Rationalist den Bijbel tot grondslag en éénigen grondslag leggen, en ook de belijdenis: ‘Jezus is de Christus, de Zoon des levenden Gods,’ zonder bedenken overnemen; en wat zoude hem terughouden, wanneer de grondwet van zijne Societeit hem toeroept: ‘Gij moogt vrij van uwe broeders en zusters in belangrijke leerstukken verschillen; alle vrijheid wordt u daartoe gegeven!’ Waarlijk! Mijn Heer, er behoort veel wijsheid, groote bezadigdheid, warme en innige overtuiging toe, om in die vrijheid te staan, en niet door alle wind van leere, die het hoofd zoo ligt bedweimt en den zwakken ginds en weder slingert, weggerukt te worden. Ik althans zou bij de kennis, welke ik door eigene ondervinding in het Hervormde Kerkgenootschap verkregen heb, tot dien beslissenden stap geenszins raden; hoewel ik anders genoegzaam meen getoond te hebben, van geene plaats onder de hartstogtelijke ijveraars voor de letter der oude formulieren te zoeken. - Of nu de Leeraren en leden der Doopsgezinden ons zoo ver vooruit zijn, dat de ondervinding van meer dan twintig jaren, waartegen dan ook geene andere ondervinding mag overstaan, de doelmatigheid van dezen maatregel allerwegen bevestigd heeft; of de toekomst, die zoo veel uit haren donkeren
schoot ontwikkelen moet, uw Kerkgenootschap, bloeijend door echt geloof in onzen trouwen Verlosser, aanschouwen zal, dit, Mijn Heer! waag ik niet te beslissen. Maar dit weet ik, dat het Kerkgenootschap der Doopsgezinden, nadat het het schoone plan, om eene gemeente van enkel heiligen in wandel op aarde te vestigen, als onuitvoerbaar en harsen-
{==479==} {>>pagina-aanduiding<<}
schimmig heeft moeten opgeven, dan het niet min schoone denkbeeld, van zuiverheid en eenheid in leer, gelukkig zal verwezenlijkt hebben.
Met den wensch, dat de arbeid van Uw H.E., die geene plant, dan die van den hemelschen Vader is, in den bodem van het Doopsgezinde Kerkgenootschap wil aankweeken, daartoe hetzelve steeds nader brenge, heb ik de eer mij te noemen,
Hoogeerwaardig, Hooggeleerd Heer!

Uw H.E. zeer dienstw. Dienaar en Medebroeder

g.h. van senden.
Middelbert,
den 12 Junij 1828.

Bijdrage tot de kennis der hondsdolheid.

(Medegedeeld door j. van dissel, jz. M.D. te Zutphen.)

Indien er ééne ziekte is, welke verschrikkelijk kan genoemd worden, zoo in hare wijze van ontstaan, als in haar verloop en uitgang, is het zeer zeker de hondsdolheid. Naar gelange hiervan zou men met eenig regt mogen verwachten, dat dan ook derzelver behandeling op algemeen erkende gronden steunde, en dat de geneeswijze en de geneesmiddelen, in dezelve passende, zoo algemeen bekend en voorhanden zouden zijn, dat er zelfs geen gebrek aan kon wezen in die streken, waar (tot schande van hen, wien de regeling daarvan is toevertrouwd!) overigens geene geneeskundige hulp of geneesmiddelen aanwezig zijn. Dat dit echter niet zoo is, zal geen deskundige betwijselen: de pogingen, om deze vreesselijke ziekte te voorkomen, van wege de verschillende Besturen, verdienen zeker de dankbaarheid der ingezetenen; en nogtans kunnen dezelve slechts op de eer van halve maatregelen aanspraak maken. Wat wordt er gedaan, om de overmatige vermeerdering der hondenbevolking in sommige plaatsen tegen te gaan? Eene geringe belasting, die nog niet eens overal is ingevoerd, en die dan toch uit de meeste steden het groot getal ongelukkige dieren nog niet heeft kunnen verbannen, welke hongerig, zonder dak en zonder meester, rondzwerven: dat die allen zouden vernield worden, tijdens het periodieke gebod om de honden vast te leggen, op poene van doodslag, is óf onwaar, óf de honden moeten, na het

{==480==} {>>pagina-aanduiding<<}
verloopen van dezen termijn, weder uit den doode verrijzen, want men ziet er vóór of na weinig minder. Kan buitendien het vastleggen der honden als genoegzaam en aan het oogmerk beantwoordende gerekend worden? Ik geloof neen; verscheidene ambtenaars, die in hoogte, en ook wel die in laagte gezeten zijn, wandelen ongestraft en ongemoeid, tijdens die maatregelen, zonder vrees dat de moordende stok hunne lievelingen treffen zal, met dezelve los en ongemuilband langs de straten, even of hunne honden eenen vrijpas hadden van uit zichzelve dol of door anderen besmet te worden; om nu niet te spreken van die overgroote menigte, welke men, in de koelte en in de donkerheid des avonds, vergoeding schenkt voor den dwang, dien zij des daags geleden hebben. En, waren nu bij al deze misbruiken, zoo als ik boven zeide, dan nog maar in die wanhopige gevallen de middelen bekend en aanwezig, die men den ongelukkigen, die gebeten is, moest toedienen! Ik spreek niet van grootere steden, alwaar tegenwoordig het getal bekwame Genees- en Heelkundigen legio is; maar verwijderde plaatsen bedoel ik, zoo als ik er ken, van 2000 en meer zielen, alwaar men uren in den omtrek gaan moet, om hulp en middelen te zoeken, - iets, dat voor den armen landbouwer in de meeste gevallen ondoenlijk is. Is het bewezen, dat de Biltsche drank, gepaard met eene gepaste uitwendige behandeling, tegen het ontstaan der watervrees waarborgt, wanneer men door een' dollen hond gebeten is? Zoo ja, waarom is dezelve dan niet in alle Gemeenten van ons Vaderland ten allen tijde aanwezig, voorzien van eene behoorlijke aanwijzing, ook der te houdene uitwendige behandeling, en wordt dezelve niet, wanneer eene Gemeente het geluk gehad heeft ze niet te behoeven, eens of tweemaal des jaars weggeworpen en voor een paar versche afkooksels verwisseld? Dit zou voor iedere gemeentekas slechts een gering bezwaar zijn, en men had alsdan tijd, zich, onder
het gebruik van de aanwezige Biltsche dranken, meerdere te bezorgen, ingevalle onderscheidene inwoners het vreesselijk ongeluk hadden van gebeten te worden: de hoofden der Gemeenten, die dit lezen, mogen bedenken, dat dolle honden geen eerbied hebben voor stand of rijkdom, en even zeer zij en hunne betrekkingen blootstaan voor hunne vergiftigende beten, als het gezin des geringsten daglooners. Wat is er bij ons bekend omtrent deze ziekte, derzelver behandeling, en den uitslag daarvan in andere landen? Waarlijk niet veel;

{==481==} {>>pagina-aanduiding<<}
ten minste wat er is, is zeer verspreid, en komt zelden ter kennis van diegenen, welke er belang bij zouden kunnen hebben. Is het door hen, wier pligt dit is, wel onderzocht, en de uitslag er van immer bekend gemaakt, of het geloof verdient, dan wel een volkssprookje is, dat honden, wien men de vena ranina onderbonden heeft, vooreerst minder voor dolheid blootstaan, en ten andere, zoo zij besmet worden, nimmer andere honden of menschen bijten, maar stil in een' hoek liggen te sterven? Zoo ik mij niet bedriege, heeft in de omstreken van Nijmegen, en bij name in het dorp Lent, jaren geleden, een man deze bewerking aan de meeste honden gedaan, door het algemeen vertrouwen op de weldadige werking hiervan; en het was dus, dunkt mij, de moeite wel waard, onderzocht te worden op hooger gezag, om - wierd het waarheid bevonden - dezen maatregel, als eene wet, eenen ieder op te leggen, die honden heeft. Men zegge niet, dat het eene zeldzaamheid is, menschen aan watervrees te zien lijden; en ook, al ware het slechts één ongelukkige, die er jaarlijks door behouden werd, wie zou dan nog eenigen maatregel, ter voorkoming van deze ziekte, en ter genezing, zoo ze reeds ontstaan was, overtollig durven noemen? Behalve, dat de niet ongegronde, algemeene vrees, niet zelden bij gevoelige lijders zoo heilloos, er door verminderd zou worden; schoon ik daarom geenszins, met bosquillon, aan de vrees alleen het ontstaan der dolheid kan toeschrijven, na den toevalligen beet van eenen gezonden hond.
Daar het resultaat van dit een en ander is, dat ik geloof, dat ieder, zoo veel in zijn vermogen staat, het zijne moet trachten toe te brengen, om deze ziekte bij den mensch te voorkomen en te genezen, en ik tot het eerste vooral van belang reken, dat men dezelve bij ziek wordende honden in de geboorte herkenne, om aidus de verspreiding voor te komen en het dier te kunnen afzonderen of dooden, heb ik het pligt geacht, vertaald mede te deelen, wat ik dezer dagen vond in het Allg. Repert. der Ges. d. Medicinisch-Chirurgischen Journalistik, von Dr. c.f. kleinert, 2 Jahrg. 1 Heft, Jan. pag. 20, onder den titel: Over de Hondsdolheid, door Dr. hertwig, Kon. Opper-Veeärts en Leeraar aan de Veeärtsenijschool te Berlijn. Gelukkig zou ik mij rekenen, zoo ik hierdoor de aandacht van deskundigen en bevoegden gevestigd had op deze verschrikkelijke ziekte, vooral zoo dit ten nutte werd voor den verwijderden landbewoner en den zoogenaamden gemeenen man.

{==482==} {>>pagina-aanduiding<<}

‘Hoe hoogstgewigtig,’ dus schrijft Dr. hertwig, ‘het voor den Geneesheer zijn moet, zich, met de meestmogelijke naauwkeurigheid, van den gezondheids- of ziektetoestand te vergewissen van een' voor dol gehouden hond, welke menschen gebeten heeft, vloeit reeds van zelve voort uit de algemeene ervaring, dat de mogelijke hulp bij de watervrees alleen in eene vroegtijdig aangewende, gepaste geneeswijze kan gezocht worden. Veeljarige en zorgvuldige navorschingen, omtrent een groot aantal zieke honden, in de Veeärtsenijschool te Berlijn, overtuigden den Schrijver, dat vele tot hiertoe voor onbedriegelijk gehoudene kenteekenen van dolheid, bij honden, zich óf niet ten allen tijde voordoen, óf voor een gedeelte in het geheel niet bestaan.
De dolheid bij honden kan in ieder jaargetijde en bij elke weêrsgesteldheid ontstaan. Zij deelt zich mede door den beet van alle honden zonder onderscheid, door ontmanden zoo wel, als door die van het vrouwelijk geslacht. De zoogenaamde afkeer van water, of watervrees, is geen eigenlijk kenteeken dezer ziekte, daar er dolle honden zijn, die niet alleen water drinken, maar ook stroomen overzwemmen. Even zoo bedriegelijk zijn: het zoogenaamde staartklemmen der dolle honden, het schuim op den bek, en het regtuit loopen. Ook daarom blijft de diagnosis moeijelijk, omdat zich de ziekte, bij verschillende honden, naar den ouderdom, het temperament en het ras wijzigt. De Schrijver neemt eene razende of heete, en eene stille woede of dolheid aan. De wezenlijke kenteekenen der eerste zijn: 1o. Eene ongewone wijze van doen en eene zekere onrust van den zieken hond, die hem, bij een' hoogeren graad, tot wegloopen uit het huis van zijnen meester aanzet, waarin hij echter ieder oogenblik terugkeert; hij herkent daarbij zijnen meester gedurende de geheele ziekte, en verrigt ook nog wel zijne kunsten op diens bevel. 2o. Verminderde graagte in het eten, en, kort daarop, geheel verlies van eetlust; en daarentegen inslikken en verslinden van geheel ongewone voedingsmiddelen en onverteerbare dingen, als hout, leder, stroo en eigene of vreemde uitwerpsels en urine; terwijl hij in elk tijdperk der ziekte water lekt, ofschoon het meeste hem weder uit den mond vloeit, daar hij het niet kan doorslikken. 3o. Lijfverstopping, ten minste gedurende eenigen tijd. 4o. Een eigenaardig, eenigzins dof, heesch, tegennatuurlijk en angstig geblaf, met omhoog geheven bek, dat nader bij huilen komt,

{==483==} {>>pagina-aanduiding<<}
meermalen ook daarin overgaat, en bij alle dolle honden wordt waargenomen. 5o. Eene vroeger of later zich opdoende neiging tot bijten, welke inderdaad tot bijt- en moordzucht overslaat, in het begin gerigt tegen levenlooze dingen, maar vervolgent tegen dieren en eerst later tegen den mensch, hetwelk dan plotseling, zonder voorafgaand knorren of blaffen, met een hevig happen uitgevoerd wordt. Vele maar niet alle dolle honden happen ook vaak in de lucht, alsof zij vliegen vangen wilden. 6o. Een in den beginne slechts weinig veranderd uiterlijk aanzien; vervolgens beginnen de oogen der zieke honden troebel en mat te staan; zij worden knorrig en verdrietig, vermageren in het oog loopend, en worden ten laatste kruislam. Nooit, echter, is hun het oog vurig, en geen dolle hond trekt ook den staart meer dan gewoonlijk onder het lijf, ten zij hij vervolgd en gejaagd worde.
Alle deze verschijnsels hebben ook bij de stille hondsdolheid plaats; alleen met dit onderscheid, dat het onderkakebeen terstond, van het begin der ziekte af, als verlamd nederhangt, en de bek dus meer of minder openstaat; weshalve zulke honden ook bijna niets kunnen nederslikken en meer dan de eersten kwijlen, daar zelfs hun eigen speeksel uit den mond vloeit, waarbij ook de punt der tong meermalen tusschen de tanden uithangt. Honden met stille dolheid zijn in de meeste gevallen rustiger, treuriger, en niet zoo geneigd tot bijten; doch blijven altijd hoogstgevaarlijk, daar zij den bek ook op een oogenblik sluiten, en daarbij even zoo goed als de anderen bijten kunnen. - Gemeenlijk sterven alle dolle honden tusschen den zesden en achtsten dag na het eerste ziekworden; velen ook vroeger, en dan meest plotseling als aan beroerte; langer dan tien dagen zag de Schrijver er geen in 't leven blijven.’
Voor de Geneeskundigen, die het bij toeval niet mogten gelezen hebben, dient: dat in het Journal général de Médicine, par a.n. gendrin, Avril 1828, pag. 86, een wetenschappelijk verslag voorkomt, voor mededeeling in dit Tijdschrift minder geschikt, gedaan in de zitting van 11 Maart 1828 van de Koninklijke Akademie van Geneeskunde te Parijs, door den Heer chautourelle, aangaande eenige nieuwe opmerkingen van den Heer despiney, betrekkelijk de natuur en zitplaats der dolheid, bevestigd door verschillende lijkopeningen van aan deze ziekte gestorvene dieren, waaruit dan zeer natuurlijk de toestand der partes genitales,

{==484==} {>>pagina-aanduiding<<}
de onmogelijkheid tot slikken enz. enz. in deze ziekte zou kunnen verklaard worden; eene opmerking inderdaad, die, zoo dezelve bevestigd worde, de plaatselijke behandeling van het hoofd, zoo prophylaktisch als bij de reeds werkelijk ontstane ziekte, gebiedend zou vorderen. Het komt mij, voor dezen tak der Geneeskunde, van belang voor, dat alle derzelver beoefenaars dit Rapport met naauwgezetheid overwegen, ten einde hunne bevindingen, bij lijkopeningen van aan deze ziekte gestorvene menschen of dieren, openbaar te maken.

In een aanhangsel van j.b. friedrich op het geschrift van Dr. zeller, ‘over de werking van het warm bloed van dieren op het menschelijk ligchaam,’ vond ik opgegeven, ‘dat de Heelmeester russel, te Eye, in Suffolk, een' lijder, aan watervrees lijdende, daarmede herstelde, dat hij hem eene ader opende, en deze zoo lang liet bloeden, tot hij flaauw nederviel en zonder leven scheen; daarop in eene andere geopende ader langzamerhand het warme bloed van twee lammeren liet vloeijen, waardoor de zieke bijkwam, en naderhand zich geen spoor van watervrees meer vertoonde.’ Dit moge nu al eene moeijelijke en gevaarlijke proef zijn, dezelve laat ten minste nog eenige hoop over; terwijl de wreedaardige wijze van ter dood brengen, meermalen uitgeoefend aan hen, die de watervrees hadden, natuurlijk alle hoop vernietigt.
Men vergunne mij hier nog bij te voegen, wat ik in het te voren vermelde Allg. Repert. van Dr. kleinert aantrof, aangaande het gevoelen van Dr. ziegler, in zijne Neue Ansichten von der Hundswuth, Regensburg 1820. ‘Deze gaat, om het karakter der watervrees vast te stellen, van den grondregel uit, dat aan elke diersoort eene eigenaardige voeding behoort, en dat, wanneer deze met eene andere verwisseld wordt, dit ziekte van het dier ten gevolge moet hebben. Bij het honden- en kattengeslacht, bij hetwelk dolheid zonder voorafgegane besmetting ontstaat, (Hydrophobia spontanea) leert de opmerking van het instinkt dezer geslachten, als ook de vorming hunner voedingswerktuigen, dat zij uitsluitend tot het gebruiken van versch vleesch en bloed bestemd zijn, en de onthouding van dit, door hun maaksel gevorderd, voedsel oorzaak van ziekte worden moet. In dit onderdrukte instinkt nu vindt ziegler het wezen der honds-
{==485==} {>>pagina-aanduiding<<}
dolheid, en bewijst dit, 1o. uit het plaatselijk lijden van de eetwerktuigen; 2o. uit de poging van den dollen hond zelven, die door gedurig bijten zijnen brandenden dorst en behoefte zoekt te bevredigen; ook zoude zijne poging, om zich door bijten bloed te verschaffen, gelukken, en zijne drift zich tevreden stellen, ware door de ziekte niet te gelijk het bewustzijn bij hem verloren gegaan, waardoor dan de dolle hond het bloed der dieren, welke hij overvallen heeft, niet uitzuigt. Ziegler merkt 3o. aan, dat de dolheid onder de honden der Mohammedanen volstrekt niet voorkomt, dewijl deze met het versche bloed der geslagte dieren gevoed worden, niettegenstaande zij voor de overige inwerkende oorzaken, aan welke het ontstaan der hondsdolheid wordt toegeschreven, insgelijks blootstaan. Ook leven deze dieren, in
Mohammedaansche steden en dorpen, bij geheele kudden, van gevallene kameelen, paarden, enz. Larrey en frank berigten, dat in Egypte de watervrees niet wordt waargenomen; en in Oostindië, waar de honden eene gelijke leefwijs leiden, zag thomas nimmer een' enkelen dollen hond. Ook worden de honden van jagers en vleeschhouwers zeer zelden door oorspronkelijke dolheid overvallen, wegens meerdere gelegenheid, om hunne natuurlijke voedingsdrift te bevredigen. Waldinger verzekert, onder achtenveertig binnen één jaar waargenomene dolle honden, geenen enkelen slagters- of jagthond te hebben aangetroffen, en in 't geheel nog geenen oorspronkelijk dollen hond van dit ras te hebben gezien. In deze ziekte, welke ziegler meent, beter met den naam van Vleeschwoede of Bloeddorst te kunnen bestempelen, beveelt hij het inwendig gebruik van versch bloed, 't welk, als middel tot onderhoud en verfrissching der honden, ook in andere gevallen de genezing hunner ziekten daarstelt. Hij wenscht tevens, dat ieder, die honden heeft, deze eenige dagen in de week met versch bloed of vleesch mogt voêren. Ook den gebeten' mensch zoude men versch bloed te drinken geven, en terstond na den beet zijne wonden met versch bloed uitwasschen. (*). Maar ook reeds vóór ziegler heeft zich het bloed in de watervrees werkzaam betoond. Volgens Dr. rittmeister, te Pawlowsky, bedienen zich de landlieden in de streek van Kraduozello, wanneer zij door dolle wolven gebeten worden, van het bloed, als geneesmiddel; en hij verze-
{==486==} {>>pagina-aanduiding<<}
kert tevens, dat het warme bloed van versch geslagte dieren,
gedurende verscheidene weken aangewend, hem reeds in dertig gevallen de beste diensten bewezen heeft. In andere Russische streken zouden zich de landlieden voor de gevolgen van den beet eens dollen honds of wolfs daardoor in zekerheid stellen, dat zij oogenblikkelijk een' aldaar veel voorkomenden watervogel, niet ongelijk aan onze wilde eend, vangen, hem den kop afrukken en zijn bloed uitzuigen.’
Tot dusverre het Allg. Repert. Meerdere waarnemingen kunnen alleen omtrent de waardij van het aangevoerde beslissen. Men beproeve, met schroomvallige naauwgezetheid, ook deze dingen, en behoude het goede!




De invloed der oorlogen op de beschaving.

Door H.J. Nassau, Rector der Latijnsche School te Assen. (*)

Van alle tijden hebben sommige woorden, of door de verwarring, uit derzelver veelvuldige beteekenis ontstaan, of door den ondoordachten zin, dien men er veelal mede verbond, hunnen invloed, als met een' tooverstaf, uitgeoefend op het geluk en ongeluk der menschen. In de werkelijke wereld heeft het geroep van Godsdienst, Tirannij, Vrijheid, Regt gebeurtenissen doen geboren worden, welker gevolgen zich over eene reeks van geslachten hebben doen gevoelen. Het is Gods wil! weêrgalmde het, op het einde der elfde eeuw, door Europa, na de Kerkvergadering te Clermont, en duizenden schaarden zich onder de kruisvaan, om op te trekken naar Palestina; de klanken Vrijheid en Gelijkheid doen zich hooren, en de oude staatsvormen van Europa, door het verloop van eeuwen geheiligd, storten in puin. Niet grooter, maar onafgebrokener, is de werking van dergelijke woorden op iederen mensch in het bijzonder, in zoo ver geluk en ongeluk bij lange na niet bepaald worden door het wezen der dingen, maar veeleer door de denkbeelden, die vele woorden in ons doen opkomen; denkbeelden, voorstellingen, die dik-
{==487==} {>>pagina-aanduiding<<}
wijls met de vrucht zijn van eigene overweging, maar eene soort van erfgoed, ons door de vroegere geslachten nagelaten, hetwelk wij zonder bepaald onderzoek, bij toevallige opvatting, op een enkel voorstel der verbeelding, in en met de taal zelve, hebben aangeslagen en aanvaard.
Onder deze klasse van woorden schijnen Oorlog en Vrede eene eerste plaats te verdienen. Misschien maakt geen woord eenen algemeen ongunstiger indruk dan het eerste, en verwekt geen ander een algemeen aangenamer denkbeeld dan het laatste. Godsdienst, Wijsbegeerte, Volksgeluk, Zedelijkheid hebben, in den loop der menschelijke dwaasheden, beurtelings hunne aanvallers en bestrijders gehad: de Vrede nimmer. Die eenmaal, tegen de eeuwige waarheid onzer overtuiging, uitroept: ‘Vrijheid, Verlichting, dat alles is niets!’ zal in het algemeen voor zonderling of zwaarmoedig doorgaan; enkelen echter hooren hem, al ware het slechts om het wonderspreukige der vinding, met opmerkzaamheid; velen zelfs van die menigte, die als bloot geleidende ligchamen in de zedelijke wereld zijn aan te merken, roepen, zoo de toongever zich met zwier en galm weet te verheffen, ter goeder trouw hem na, dat Vrijheid eene hersenschim is, Verlichting het verderf der maatschappijen. Geheel anders is het met de woorden Oorlog en Vrede. ‘In den Vrede is het heil der volken; Oorlog is de geesel van het menschdom,’ geldt zoo wel voor den troon, als in de nederigste woning. Het denkbeeld van een' eeuwigen Vrede, eene algemeene vereeniging tusschen de Vorstendommen en Koningrijken van Europa, blijft nog eene schoone lofspraak voor de nagedachtenis van hendrik den IV. En hoe vele droomen eener betere toekomst verrezen in onzen leeftijd, op het gerucht van een Heilig Verbond, dat geloten was, om rust en vrede onder de volken te bewaren! Vol van dit algemeen gevoelen, zongen de Dichters, van de vroegste tijden af, van die eeuwen, waarin geen Oorlog was of zijn zou, als van zijden en gouden dagen. De liefelijke beelden van wapenen, in sikkels verkeerd, van lammeren, vreedzaam weidende
met het roofgedierte, zijn telkens en in alle talen op nieuw gebruikt, zonder ooit te mishagen. En wie zou deze algemeene afkeuring en afkeer van oorlog niet eerbiedigen, in zoo ver zij hunnen steun vinden in die algemeene welwillendheid, welke, in de kalmte van het menschelijk gemoed, leeft voor het heil van allen; van die zachte aandoening van het hart,

{==488==} {>>pagina-aanduiding<<}
die, de rampen en slagtoffers van oorlog en verwoesting levendig en krachtig schilderende, den mensch deelen doet in het lijden van den mensch? Gevoel en medelijden zijn vereerende trekken onzer natuur; maar zij klimmen niet op tot het verband der dingen, van het bijzondere tot het algemeene, geheel onderworpen zijnde aan den indruk van het oogenblik: nimmer kunnen zij alzoo een algemeene maatstaf worden, naar welken wij de waarde der dingen bepalen, zonder onszelve te benadeelen.
Zoo ver de Geschiedenis reikt, levert zij ons eene bijna onafgebrokene reeks van Oorlogen. Oorlogen omgaven de wieg van het menschelijk geslacht, oorlog vervulde het tegenwoordige tijdperk, oorlog kondigt zich aan voor de toekomst. Is dezelve inderdaad zoo heilloos in zijnen aard, zoo verderfelijk in zijne gevolgen, als ons gevoel wil, hoe treurig wordt dan de toestand van hem, die denkt, die gelooft aan eene Hand, die onzigtbaar en weldadig de woelingen der menschen regeert en bestuurt! Zal hij dit geloof opgeven, het Noodlot stellen in de plaats van God, of eeniglijk kunnen schuilen achter de spreuk, ‘dat de wegen Gods donker zijn,’ als de laatste toevlugt, waar het geloof aan de Voorzienigheid rust kan vinden? Veel moge donker blijven; maar letten wij op den gang der wereldgebeurtenissen, dan staat het bij mij vast, dat wij even zoo wel een weldadig plan in dezelve ontdekken, als in de wetten der natuur; dat de Oorlogen geene straffen zijn van eene vertoornde Godheid, of werkingen van een blind Geval, maar weldadige onweêrswolken, die den omtrek, waar zij losbarsten, vernielen, maar het geheel der natuur met nieuwe levenskracht doorstroomen; met andere woorden, dat de Oorlogen gunstig hebben gewerkt op de ontwikkeling, beschaving, en zóó op de veredeling van het menschelijk geslacht.
Alvorens verder te gaan, is het misschien niet overbodig, meer bepaald stil te staan bij hetgeen men zich voorstelt onder ontwikkeling, voortgang, verlichting en verbetering van het menschdom, en derzelver verband. Zijn er eindelooze twisten ontstaan over dingen, omtrent welke men het in den grond volkomen eens was, bij gebrek aan eene genoegzame bepaling der woorden; vooral schijnt dezelve onmisbaar, waar het woorden geldt, waarmede men somtijds geheel tegenstrijdige denkbeelden verbindt, en welker onderling verband, ook bij het gezonde der begrippen, hier ontkend, ginds sterk wordt aangedrongen.

{==489==} {>>pagina-aanduiding<<}

Zijn het niet onze daden, alleen en op zichzelve, die onze menschelijke, onze innerlijke waarde bepalen, en te gelijk onze nadering tot volmaking en geluk; maar is het de wil, die, als 't ware, over het bestaan of niet bestaan van elk onzer, in het rijk der zedelijkheid, beslist, en de maat opgeeft der schreden, welke wij genaderd zijn tot het einddoel van het leven, - dan kan ook alleen de wil het doel en eindoogmerk zijn, waarop alles werken moet, wat op den zedelijken mensch werken zal. Volgens den aard nu van zijn wezen, kan de mensch niet willen, immers niet bepaald en bestendig willen, zonder beweeggronden te hebben, hoe duister en onvolkomen dezelve dan ook wezen mogen; en het is zijn oordeel alleen, dat hem dezelve kan geven. Maar zonder denkbeelden laat zich geen oordeel, geene oordeelvelling denken, en wederom zonder juiste begrippen is een oordeel overeenkomstig de waarheid onmogelijk.
Is deze redenering waar, dan grondt zich alle voortgang en veredeling op de waarheid, helderheid en omvang onzer begrippen. Inderdaad, stel u den mensch voor, met de gezondste, zuiverste, helderste begrippen, die onze natuur toelaat, en te gelijk verrijst voor uwen geest de eeuw der menschelijke volmaaktheid. Want nimmer toch was de mensch boos, om boos, om slecht te wezen; maar bekrompene, verkeerde, verwarde begrippen maakten hem misdadig en rampzalig, in hetzelfde oogenblik, dat hij, op zijne wijze, aan zijn geluk arbeidde.
Wanneer wij terugdenken, bij de beschouwing van den tegenwoordigen toestand van het menschelijk geslacht in ons werelddeel, en ons hetzelve voorstellen als wilden zonder vaste woonplaats, in tallooze stammen gescheiden, zonder maatschappelijke beschaving, onbekend met de kunsten en het genot van onze eeuw; dan is onze voorstelling in volkomene overeenstemming met de vroegste geschiedenis: maar zwak blijft dan nog de indruk, dien de voortgangen, van daar af tot hiertoe, op onzen geest maken. Te vergeefs is het, dat wij deze horden zelve voor onze verbeelding laten optrekken, met dierenvellen omhangen, woest van aanzien, de hand met eene knods gewapend, steeds op roof en krijg bedacht; en wanen, die tijden bij deze vergelijkende, den afgelegden weg te overzien. De mensch moest in den mensch ontwikkeld worden; dat is: zijne begrippen, langzaam in groei gelijk de eik, moesten zich van bijzondere tot algemee-
{==490==} {>>pagina-aanduiding<<}
ne verheffen. Deze uitbreiding is de geschiedenis van het menschelijk geslacht; want zij is de grondslag van deszelfs volmaking.
Een paar voorbeelden mogen hier genoeg zijn, om dit op te helderen, en te toonen, hoe beslissend deze invloed der denkbeelden was en is op de handelingen der menschen. Achilles, de held van het nog kinderlijke Griekenland, wordt ons geschetst met dat menschelijk gevoel, dat, eeuwig onmiskenbaar, onafhankelijk van land en tijd, uit het hart tot het hart gaat; deze held, zoo menschelijk van gevoel, bij de ontmoeting met priamus, als deze komt, om het lijk van hector weder te koopen, slagt en offert de gevangenen der Trojanen op den brandstapel van zijn' gesneuvelden vriend: niet, opdat hij als wreed zou worden geschilderd, of in wederspraak met zichzelven; het was, omdat het verstand, de begrippen zijner eeuw - niet derzelver gevoel - het denkbeeld mensch bepaalden tot stam- en landgenooten; zij kenden Grieken, Barbaren, vrouwen, maar geen menschen. Later was het oude Griekenland, door talrijke omwentelingen, rijker dan eenig land, vóór of ná, in denkbeelden over burgerlijke vrijheid, regt en gelijkheid. Daar leefden denkende verstanden, die, in gene mildere streken, en in dien toestand der maatschappij, de zorg voor onderhoud en maatschappelijke bevordering niet tot hoofdthema van hun leven hadden te maken, maar den bespiegelenden geest vrij lieten ronddwalen, peinzen en rusten, waar hij wilde. En toch verhief zich nimmer, zoo het schijnt, bij zoo veel vrijheid en bespiegeling, eene enkele stem, die de slavernij afkeurde, zelfs niet, die hare regtmatigheid betwijfelde. Eerst de Christelijke leer verkondigde en bragt in beoefening, wat het menschelijk vernuft in duizende jaren niet had kunnen opdelven; het eenvoudig begrip: alle menschen zijn wezens van één geslacht, broeders. Achttienhonderd jaren zijn er sedert verloopen, en wij zien nu, het is
waar, het treffende schouwspel, zelfs van eenen vrijen Negerstaat, weleer slaven van geslacht tot geslacht, als een verheffend en opbeurend teeken van het aanrijpen der eeuwen; maar tevens, nog op dezen dag, veracht en bant, in het vrije, in het verlichte Noord-Amerika, de blanke mensch den zwarten, omdat hij zwart is. Hoeveel millioenen menschen zijn zóó, verlaagd van zin, veracht en onontwikkeld, van de aarde verdwenen, uit gebrek aan één algemeen begrip; hoeveel eeuwen zijn er

{==491==} {>>pagina-aanduiding<<}
verloopen, eer het ontwikkeld werd, zoo als het dan nu is! Spreken wij derhalve van den voortgang van het menschelijk geslacht, dan is de hoofdvraag geene andere dan deze: ‘Is de som van algemeene begrippen, van gezonde denkbeelden, die thans in omloop is, grooter dan voorheen; wordt gezond en onbeneveld menschenverstand meer en meer eene gangbare munt, die volk bij volk kent en waardeert?’ dewijl van hier, en alleen van hier, voor het menschdom, de fontein van heil kan ontspringen; dewijl, alleen bij heldere begrippen en juist oordeel, aan waarachtig willen en doen te denken is.
Tot het voorgestelde doel zal zich mijne proeve, eene onrijpe vrucht van het oogenblik, moeten bepalen, bij eene vlugtige beschouwing van de hoofdgebeurtenissen in het oude Europa, van den tijd der Grieken af. Immers, rond te tasten in den nacht der vroegere eeuwen, bij het flaauw en onzeker schijnsel van enkele verstrooide berigten en overleveringen, om zoo de volken als bij derzelver eerste wording te bespieden, hoe belangrijk dit op zichzelf zijn mag, zou hier onnut wezen, dewijl de gissingen en waarschijnlijkheden, die zulk een onderzoek enkel opleveren kan, de meer historische bewijzen slechts zouden kunnen verzwakken. Van den anderen kant, van de eerste Oorlogen voort te gaan tot op onzen tijd, gedoogt mijn bestek niet; en hoeveel ligt er nog te kort onder ons oog, dan dat het een behoorlijk gezigtpunt zou aanbieden! De hier geschetste omtrekken zijn misschien ook genoeg: van het gedeelte mag, met zedelijke zekerheid, zoo in eenig geval, dan hier voorzeker, tot het geheel worden besloten.

Griekenland, de wieg der Europesche beschaving, levert ons tevens den eersten Oorlog in Europa, die voor eene geschiedkundige beschouwing vatbaar is - den Oorlog tegen Troje. Zelfs ook dit verhaal is niet tot ons gekomen in het eenvoudig kleed der geschiedenis, maar met den dichterlijken tooi der eerste jeugd: alles, bij den onsterfelijken zanger, verplaatst u in den bloeitijd van het menschdom, toen de Goden nog onder de menschen verkeerden, en de scheppingen der verbeelding en de gewrochten der werkelijkheid den mensch even wezenlijk schenen. De hoofdtrekken schijnen evenwel gemakkelijk te onderscheiden van het bijwerk. In de twaalfde eeuw vóór onze jaartelling rooft een zoon van den Koning

{==492==} {>>pagina-aanduiding<<}
van Troje, in Klein-Azië, helena, de vrouw van menelaus, den Koning van Sparta. De Vorsten en bestuurders van de naburige steden en omtrekken verbinden zich, om dien hoon, hunnen nabuur en bekende aangedaan, te wreken. Zij trekken naar Azië, en, na een lang, een tienjarig beleg, wordt Troje ingenomen. Hierin is niets dichterlijks overig. Nog oorloogde men niet uit zucht naar eene groote heerschappij; de veelvuldige redenen der latere staatkunde waren aan gene eeuw nog veel vreemder; maar roof, vrouwenroof, was eene reden tot oorlog, geheel overeenkomstig met de denkwijs van den tijd en de hoogte van deszelfs ontwikkeling; ook herodotus geeft vrouwenroof op, als de oorzaken der vroegste Oorlogen. De verbondene Vorsten bewezen zoo zeer geene dienst aan menelaus, als dat zij hunnen ruwen heldenmoed bevredigden; voor den riddergeest van het toenmalige Griekenland, even als voor dien van Europa in de Middeleeuwen, was overwinnen en dooden de schoonste taak, het doel van het leven. Ook in den langen duur der belegering is niets onwaarschijnlijks: steden insluiten, muren beklimmen en overrompelen, was onbekend; men wachtte den vijand buiten de stad op, en dikwijls was men op strooptogten afwezig. Laat zich dit alles, als geschiedkundig zeker, aannemen; de heilrijke gevolgen van dezen Oorlog voor Griekenland en Europa, in het algemeen, zijn buiten allen twijfel.
Eene naauwere vereeniging der Grieksche steden en stammen is een der gevolgen, die in den aard der onderneming zelve lagen. De onzekere overlevering spreekt wel van een' vroegeren gemeenschappelijken togt der Argonauten naar Colchis; maar dáár waren het alleen eenige moedige helden met één schip, hier was het eene geheele vloot; duizenden waren opgetrokken, onder één gemeenschappelijk opperhoofd. Tien jaren had men met elkander in de legerplaats voor Troje verkeerd, lief en leed gedeeld, elkander leeren kennen, en zoo één gemeenschappelijk punt van herinnering gekregen. En is er sterker band, dan die der gemeenschappelijke herinnering, om menschen, geslachten en volken te vereenigen? Wat snoert naauwer aaneen, dan eenheid van lot? Het denkbeeld, van één volk te zijn, begon zich onder de Grieken te ontwikkelen, daar hun te voren zelfs een algemeene naam ontbrak. Het gemeenschappelijk offer te Thermopylae, of de Raad der Amphictyonen, misschien vroeger ingesteld, kreeg

{==493==} {>>pagina-aanduiding<<}
nu eerst meerder kracht, als bondgenootschap; en onder de heiliging van de godsdienst, de stichtster en bewaarster der maatschappijen, verkondigde hetzelve de eerste grondwaarheden van het regt der volken. Zoo waren de grenzen der menschheid van afzonderlijke stammen op eene verzameling van stammen overgebragt.
Dan, de gewigtigste gevolgen van dezen Oorlog kwamen niet voort uit deze vereeniging, uit het natuurlijk goede, dat tijdelijke rampen altijd vergezelt; de rampen zelve moesten hier, en de geheele geschiedenis door, in zegen verkeeren. Tien jaren van afwezigheid hadden, voor Vorsten en benden, alles in het Vaderland veranderd: men vond vreemden in zijne stad en land, de magt in andere handen, of zijn erf verwoest en uitgeplunderd; anderen versloeg een storm, in de kindschheid der zeevaart, en jaren lang zag men te vergeefs hunne terugkomst te gemoet. Zoo werden oproer en beroerten, moord en verwoesting, verdrijving der onderliggende partij, een algemeene geesel voor Griekenland. Uit dezen nacht rees de schoonste morgenstond: de denkbeelden over regeringsvorm en regten der burgers geraakten in werking; Grieksche volkplantingen verspreidden zich wijd en zijd. Het kan niet missen, of de afwisseling van Vorsten en overweldigers moet de gedachte der menschen bij hunne regten en natuurlijke vrijheden doen stilstaan, en omwentelingen in den vorm van bestuur voortbrengen. Inderdaad ook, in de eerste eeuw reeds na de inname van Troje, verwisselde Athene zijn erfelijk Koningschap, bij den dood van codrus, met het bestuur van een' Archont, die wel voor zijn leven werd benoemd, maar verkiesbaar was. Hiermede begon onder de volken die reeks van proeven in de staatkunde, die, bij tusschenpoozen afgebroken, nog tot in onze eeuw is voortgezet; en, indien vele volken zich thans in een gematigd bestuur en over hunne vrijheid verheugen, is dit niet de vrucht van eene plant, van welke gene eeuw het eerste zaad uitwierp? Was dit gevolg eerst later zigtbaar, dewijl de ontwikkeling van denkbeelden uit haren aard langzaam voortgaat, korter op de oorzaak volgde het uitzenden van koloniën. De opperste heervoerder der Grieken zelf,
agamemnon, door een' storm verslagen, bragt volkplantingen op Creta; Cyprus ontving den verdreven' teucer; het zuidelijk Itali, of Groot-Griekenland, eilanden der Middellandsche zee werden met volkplantingen vervuld. Vooral het te-
{==494==} {>>pagina-aanduiding<<}
genwoordige Anadolië, gemeenlijk Klein-Azië genoemd, treft onze aandacht. Derwaarts trekt, als een gevolg der talrijke volksverhuizingen in Griekenland, eene geheele menigte van Grieken, Aeöliers, Iöniers, Doriërs, en sticht langs de geheele westkust, en op de naburige eilanden Lesbos, Samos, Chios en zoo veel andere, een aantal steden, onder welke Smirna en Ephesus zich aanstonds van zelve voor onzen geest stellen.
Om over het gewigt van deze verspreiding der Grieken te oordeelen, behoeven wij alleen te vragen: wat waren de Grieken toen reeds, wat was het overige Europa? Nemen wij aan, dat de Ilias en Odyssea schilderingen leveren van den tijd van den Trojaanschen Oorlog zelven, en niet uit den eigen' leeftijd des Dichters, dan is het ontegenzeggelijk, dat de Grieken van dien tijd, in vele opzigten, op een' zeer hoogen trap stonden. Maar kan men verwachten, dat de Dichter hierin eenen anderen weg heeft bewandeld, dan de Schilders der oude Nederlandsche school, of liever dan alle Schilders en Dichters van vorigen tijd, die al hunnen helden en tafereelen het costuum gaven en stoffeerden volgens den trant van hunnen leeftijd? Hoe dit zij, ook bij den Dichter zelven komt veel voor, dat, ons met een' trek de eeuw schetsende, ons waarschuwt, de Grieken van die dagen niet naar den maatstaf onzer denkbeelden te schatten. Telemachus landt aan en komt bij nestor. Deze, zijnen gast willende kennen, vraagt hem, of hij eenig bedrijf heeft, of dat hij als een zeeroover omzwerft. (*) Zeerooverij was, zoo het schijnt, ook naar de opvatting van thucydides, niet schandelijk; zij stond gelijk met een eerlijk bedrijf, en het regt van den sterksten werd niet betwijfeld. (†) Goedaardig wil menelaus den weerloozen adrastus, om zijn leven biddende, sparen; maar honend dringt agamemnon hem, den man te dooden, en te regt, voegt de Dichter er bij. (‡) Zelfs een' weerloozen vijand te
sparen, was voor die eeuw dan eene overdrevene gevoeligheid? Veel kon hier bijgevoegd worden. Intusschen had Griekenland, reeds eeuwen vóór den oorlog, volkplantingen uit het vroegbeschaafde Egypte en Azië ontvangen; orpheus, wil de grijze overlevering, had gezongen; de geheimenissen van Samothracië waren alreede ingesteld, en de Pelasgische Jupiter verkondigde, door het orakel van Dodona, zijnen wil reeds aan de stervelingen; of-
{==495==} {>>pagina-aanduiding<<}
fers en spelen, nimmer gescheiden bij de Oudheid, godsdienstige instellingen, dit alles wordt, vóór den oorlog, bij de Grieken vermeld, uit een tijdperk, toen op het overige Europa een diepe nacht rustte. Zoo mogen wij dan besluiten, zonder den trap te willen bepalen, dat Griekenland toen al ver het overige Europa overtrof, en dat zijne koloniën, even als zoo vele weldadige stralen, zich verspreidden tot verlichting der volken. En wilde men ook, hetgeen tegen alle Geschiedenis aanloopt, Griekenland met het overige Europa gelijkstellen, nog zou de invloed van zoo vele volkplantingen onmiskenbaar zijn. Door gevaren, ontmoetingen, ramp en tegenspoed, ontwikkelt zich de mensch met snelheid: de volkplanters, bij hunnen aftogt en na hunne aankomst, waren niet meer dezelfde; eene eeuw lag tusschen beide. Nergens vertoonden zich de heerlijke gevolgen van deze verspreiding schooner, dan in Klein-Azië. Te naauw aan de kust opeengedrongen, om de talrijke menigte te voeden, ontwaakte de nijverheid uit den drang der behoeften; koophandel en zeevaart ontstonden, en, met deze, uitbreiding van begrippen, kunsten en wetenschappen. Heerlijk bloeide stad bij stad; Miletus alleen zond, op hare beurt, meent men, meer dan
honderd volkplantingen uit; zelfs Massilia, het tegenwoordige Marseille, werd toen reeds door deze Iöniërs, van Phocaea, gesticht. Deze latere koloniën, die niet door toeval werden gevestigd, maar volgens onderlinge overeenkomst, waren nog dienstbaarder aan de groote zaak der menschheid. De vaderlandsche Goden vergezelden den volkplanter, en heilig bleef de band tusschen de moeder en het kind. Zoo verwijdde zich, te gelijk met het menschdom, het begrip der Godheid. In plaats van beschermer van eenen omtrek, wiens magt door zijne eigene tegenwoordigheid was omschreven, werd zij een hooger wezen, heerschende ook aan gene zijde der zee.
In Klein-Azië, in het land, waar de eerste Grieksche volkplantingen gevestigd werden, zong homerus de heldendaden van het vroegere geslacht, en schilderde hunne leefwijs, denkbeelden, deugden, gebreken en handelingen, tot een onvergankelijk gedenkteeken uit de voor altijd vervlogene jeugd van ons geslacht. Hier wierp thales de eerste vraag op, die den hoogen aanleg der menschelijke natuur deed vermoeden: ‘van waar die zon, van waar de oorsprong van het heelal?’ en de grondslag der Wijsbegeerte en van de zedelijke Godsdienst der oude wereld was gelegd.

{==496==} {>>pagina-aanduiding<<}

Onder kleine inwendige schokken, die het vuur voor verdooving bewaarden, en de som der algemeene begrippen vermeerderden, bloeiden Griekenland en zijne Aziatische koloniën voort, tot in den aanvang der vijfde eeuw vóór onze jaartelling. Nu ontstond een Oorlog, waarvan de beweegredenen zelve, Vrijheid en Vaderland, ons reeds eene latere dagteekening doen kennen. Omtrent dezen tijd had cyrus in Azië de Meden, Babyloniërs, Assyriërs, een drom van uitgebloeide volken, aan zich onderworpen, in Klein-Azië een einde gemaakt aan het rijk van croesus, en zoo waren ook de Grieksche volkplantingen niet vrij gebleven van Perzische overheersching. Maar een volk, welks denkbeelden van burgerregten door onophoudelijke omwentelingen waren verfijnd; een volk, dat, zonder het flaauwste denkbeeld van huiselijk geluk, met zijne geheele ziel in en voor den Staat leefde, ligtgeraakt en listig, kon dáár geen vreedzame onderdaan zijn, waar de Aziaat, in zijn vrouwentimmer versuft, zonder belangstelling in den Staat, in zijnen beheerscher een' God vereerde. In Iönie begon de opstand; het moederland, of liever Athene alleen, schoot ter hulpe toe, en ruim veertig jaren waren Griekenland en Azië in strijd. Dichters en Geschiedschrijvers hebben denzelven vereeuwigd, en de namen van Marathon en Thermopylae, van Salamis en Plataea, van miltiades, themistocles en leonidas zijn onsterfelijk geworden in het geheugen der menschen. In den eersten opslag vertoont zich deze Oorlog min gunstig: nu toch werden geene koloniën
uitgezonden, geene nieuwe steden verrezen, vele daarentegen werden verwoest; nergens vertoont zich uitbreiding; had er al geen achteruitgang plaats, in den uiterlijken toestand der Staten vertoont zich nergens het loon van zoo veel bloed en verwoesting: maar des te voordeeliger werkte de schok op het inwendig leven; door dezen Oorlog deed de menschelijke geest de grootste schrede op de baan der beschaving vóór den tijd van het Christendom. De roof van eene vrouw had de jeugdige wereld van homerus in beweging gezet: een rijper leeftijd zag nu, hoe het burgervrijheid en Godsdienst gold. Athene was ingenomen; de tempels der Goden waren verwoest, de heilige graven der voorouders geschonden, de burgers van Eretria in slavernij naar Perzië gezonden; een volk gelijk de Atheners, bij welke het genoeg was uit te munten, om verbannen te worden, was bedreigd geworden met slavernij, onder eenen vreemden

{==497==} {>>pagina-aanduiding<<}
heer, dien het daarenboven, als een' vreemden, een' barbaar, diep verachtte; door eigene kracht, met verlating van huis en have, had Athene, meer dan geheel Griekenland, moedig volhard, en Azië's tallooze benden waren verstoven voor eene handvol menschen, door wanhoop en vaderlandsliefde opgewonden. Zoo veel beduchtheid en gevaar, zoo veel inspanning en opoffering, zulke snelle wisselingen van hoop en vrees, zulk een heerlijke uitslag greep diep in het innigste van het menschelijk wezen; er werden snaren geroerd, welker toonen nog onbekend waren, en, als bezield door den adem Gods, schonk de geest nu zijne gaven bij volle stroomen; eeuwen werden afgelegd in eene kleine reeks van jaren. Waarheen men het oog wendt, beeldende kunsten, poëzij, geschiedenis, wijsbegeerte, alles getuigt, door rijkdom en snelle verheffing, hoe heilrijk de invloed van dezen schok was, niet alleen voor het toenmalig Griekenland, maar ook voor de voortgangen van den menschelijken geest in volgende tijden.
In verjongden en verheerlijkten glans verrees het verwoeste Athene zelve, zóó, als nooit eene andere stad werd herbouwd. Geene eeuw toch van pericles zou genoemd worden; geen phidias had door zijnen beitel dien hoogen roem verworven, in een ander tijdsgewricht: maar eene stad, onder zulke omstandigheden verwoest; een kunstenaar, door de gebeurtenissen veredeld en ontvlamd; een volk, onbekrompen door het edelmoedig gevoel van eigene waarde, aangevuurd door pericles, den man, wien de Godin der welsprekendheid op de lippen woonde; rijkdom aan grootsche herinneringen, - dit alles moest tot stand brengen, wat, in dit opzigt, nimmer weder is gezien. In de poëzij was het voor dit tijdperk bewaard, uit de koorzangen, bij het vieren der feesten van bacchus, het tooneel te scheppen. Aeschylus, sophocles en euripides waren de hervormers; en tevens bereikten zij aanstonds de hoogte, die hunne werken van onverwelkbare jeugd en frischheid tot blijvende voorbeelden heeft gemaakt. De verhevene sophocles draagt, als Dichter, den palm weg; maar eigene verdiensten, voor de uitbreiding der begrippen, onderscheiden zijne beide tijdgenooten. Oedipus, het ideaal van alle menschelijk ongeluk, naar de denkbeelden der tijden; pelops en zijn rampzalig huis waren veelal de gelieskoosde stof: maar de man, die met zijne landgenooten bij Sala-
{==498==} {>>pagina-aanduiding<<}
mis het vaderland had helpen bevrijden, aeschylus, als Dichter koen en stout, vatte toen reeds, bij de geboorte van het eigenlijke Treurspel, het schoone denkbeeld, hoe het tooneel ter onderhouding van de heilige vlam der vaderlandsliefde kon werken, en hij schreef, vol nationaal gevoel, zijne Perzen. Euripides, de vriend van
socrates, voor min groot dan de beide anderen in de kunst gehouden, poogt de lessen des levens en der wijsbegeerte van het tooneel onder de menigte te verspreiden, en zóó kunst en tooneel, vereend, dienstbaar te maken aan den waren voortgang van het menschelijk geslacht, hetwelk dàn alleen de schoone kunsten huldigt, wanneer het, door het schoone, den band knoopt tusschen de zinnelijke wereld en de zedelijkheid.

(Het vervolg en slot hierna.)

Robespierre en het Fransche schrikbewind.

(Papiers inédits trouvés chez Robespierre, etc. par MM. Berville et Barrière. Paris, 1828.)

‘Uit deze even belangrijke als, wat de echtheid der medegedeelde stukken betreft, boven allen twijfel verhevene Collection des Mémoires relatifs à la Révolution Française willen wij den Lezer eenige stalen mededeelen.’

Onuitgegeven Brief van niveau aan robespierre, gevonden in de papieren van laatstgenoemden.

Amsterdam, den 1sten dag der 1ste Décade van de 3de maand der ééne en ondeelbare Fransche Republiek.

Reeds voorlang, mijn waarde robespierre, had ik u moeten schrijven. Wijt dit uitstel alleen aan de snelheid, waarmede gij de gebeurtenissen in Frankrijk elkander doet opvolgen. De schitterende trekken, van uwe onversaagde Vergadering uitgaande, en de zegepralen, welke gij elken dag behaalt, laten mij den tijd niet, u met dezelve geluk te wenschen. Vaar voort, edelmoedig Burger, vaar voort! Met geheime vreugd zien wij, dat gij het doel nabij zijt, 't welk ge u voorsteldet. Nog eenige koppen geveld, en het Dictatorschap valt u te beurt; want wij stemmen met u in, dat den Franschen één enkel meester past, om het even, wat

{==499==} {>>pagina-aanduiding<<}
naam men hem wil geven. Ik verheel u niet, dewijl u zulks zeker aangenaam is, dat de verwijdering van danton ons een bijzonder genoegen heest verschaft. Wij zagen in hem een' gevaarlijken mededinger, die u door zijnen invloed konde schaden. Zoo ge hem brissot en Compagnie kondet doen gezelschap houden (*), ik geloof, dat uwe zaken er te beter om zouden gaan. Ik wil meer zeggen, tot bewijs, hoezeer wij aan u verknocht zijn en uwe wenschen verlangen vervuld te zien: wij vreezen, dat barrère dezelfde oogmerken heeft als gij, en dat de schitterende titel van Dictator hem bekoort. Houd hem dus wèl in het oog, mijn waarde robespierre; verhinder zijn gezag toe te nemen, en zorg, dat de toejuichingen, welke hem de tribunes schenken, op u terugstuiten, en slechts strekken om uwe partij te vergrooten.
Met voldoening en erkentenis tevens hebben wij in uwe hervorming van den Kalender gezien, dat gij aan ons verlangen hebt toegegeven, in de benamingen, door u aan de maanden gegeven. Ik kan u verzekeren, dat alle onze Patriotten daardoor niet weinig gestreeld zijn, en dat zij daaruit afleiden, hoezeer gij hun genegen zijt. Dit is van uwen kant een trek van staatkunde, te gepaster, omdat hij u niets kost en u verwonderlijk wel dient. Verzuim zulke trekken nooit, bij voorkomende gelegenheden. Evenwel, gelijk gij wel kunt denken, heeft uw oordeelkundige Almanak de satire uitgelokt. Deze zeggen: ‘Ziedaar een' opgewarmden Griekschen Almanak!’ gene: ‘De jonge anacharsis heeft er al de bouwstof toe geleverd,’ enz.; maar, welverre van door deze kwinkslagen u beleedigd te achten, behoort gij dezelve te beschouwen als een gevolg van de magtelooze woede uwer vijanden. Men vertoont zich nooit grooter, dan wanneer men kwaadaardige tegenstrevers heeft, die ons pogen te schenden.
Ik zal u niets zeggen wegens de vrouw van capet, dan alleen, dat haar dood niemand verwonderd of bedroefd heeft. In den grond beschouwd, doet dezelve u weinig goed of kwaad. Wat hare kinderen en hare zuster betreft, welke den nietsbeduidenden naam heeft van eene deugdzame vrouw te zijn, wij hebben, overeenkomstig uwe begeerte, de volksmeening te hunnen aanzien eenigzins gepeild. Wij hebben het gevolge verspreid, dat de kleine capet gestorven was ten gevolge van verzwakking, en zijne zuster in eenen opstand; maar wij

{==500==} {>>pagina-aanduiding<<}
zagen ons met leedwezen in onze verwachting te dezen bedrogen. Niemand werd door onze kleine kunstgreep misleid; elk zeide, als uit éénen mond: ‘Ach! zoo die beide kinderen dood zijn, heeft men er de hand in gehad.’ En elk scheen (om het zachtste woord te kiezen) verontwaardigd. Laat dus, raden wij u, de jonge capets en hunne tante leven; de staatkunde zelfs gebiedt zulks: want, zoo gij den jongen ombrengt, zullen de gekroonde struikroovers terstond den grooten Mijnheer van Ham (*) als Koning van Frankrijk erkennen.
Gij houdt u thans onledig met een der gewigtigste deelen der wetgeving van uwe Republiek. Wat wij er tot dusverre van zagen, geeft ons een hoog denkbeeld van het overige, en doet ons hopen, dat de gemoederen er waarlijk door zullen verhit worden. Doordring allen met dat republikeinsche vuur, dat alles voor de vrijheid doet opofferen; het volk is in eene stemming, voor uwe ontwerpen allergunstigst; laat dezelve u niet ontsnappen. Tast bovenal de Godsdienst in hare fondamenten aan, en werp haar omverre. De geschiedenis der volken moet u leeren, dat het bijgeloof te allen tijde de meestvermogende breidel is geweest, om de menschen te stuiten in hunne pogingen om zich aan de slavernij te ontworstelen. Van het oogenblik, dat het Fransche volk geene Priesters meer heeft, zal het ook geene hartstogten meer hebben, strijdig met die, waarmede gij hetzelve uitsluitend wilt bezielen. Vernietig dus al die schelmen van zwartrokken (à jaquettes noires)! Gij hebt hen niet meer noodig; ontdoe u van hen.
In weerwil van de bewondering, welke ons het ontwerp uwer burgerlijke instellingen heeft ingeboezemd, hebben wij opgemerkt, dat ge een punt schijnt verzuimd of vergeten te hebben, dat ons evenwel van het grootste belang dunkt. In de schoone dagen der Republiek van Athene, is u bekend, dat alle burgers, volgens hunnen rang, verpligt waren, zich naar bepaalde plaatsen te begeven, om aldaar hun middagmaal gemeenschappelijk te nuttigen. In uwe Republiek, waar alle burgers gelijk zijn, komt geen rang te pas, maar alleen asdeeling; ik wil zeggen, dat alle Franschen, zonder onderscheid, niet meer in hunne huizen mogen eten, maar op eene aangewezene plaats in elke afdeeling. Gij zult het heilzaam gevolg besessen, uit deze openbare en gemeene mid-
{==501==} {>>pagina-aanduiding<<}
dagmalen voortvloeijende, wat de politiek betreft, en ik zal dus daarover niet uitweiden; maar het hoofdoogmerk dezer instelling is, de ontzaggelijke winsten, welke u daarvan zullen ten deel vallen. Ziehier op wat wijze:
Het is niet wel mogelijk, zonder groot gevaar te loopen, ten minste vooralsnog, te denken aan het gelijkmaken der geldmiddelen, bovenal tusschen de goede Sans-culottes, of zulken, die zich als zoodanig voordoen; want, onder ons, het is niet zeer waarschijnlijk, dat de rijke burgers, van harte en ter goeder trouwe, Patriotten zijn. De openbare en gemeene middagmalen kunnen u in dat ontbrekende zeer te stade komen. Daartoe zal het voldoende zijn, alle burgers van beiderlei sekse, van elken ouderdom en elken rang, te verpligten, zich, op een bepaald uur, ter plaatse hunner afdeeling, tot dat einde bestemd, te laten vinden, om aldaar gezamenlijk te eten. Gij stelt hen, overeenkomstig hunne jaren en sekse, op zekeren tax, voor hunne voeding. Deze tax, gelijk alle de andere, wordt te uwer beschikking gesteld, en zal, zonder eenigen twijsel, voor u de allervoordeeligste zijn; terwijl dezelve tevens de burgers van de aanzienlijke uitgaven voor hunne tafel zal ontheffen.
Gij weet, dat, in eene kostschool, de voordeelen van den meester gelegen zijn in het getal der kostgangers; gij, gij zult de kostschoolhouder zijn, en alle de Franschen uwe kostgangers; gij zult nimmer behoeven te vreezen, dat uwe tafel niet drok bezet zal zijn, dewijl gij, door eene wet, allen zult noodzaken, zich aan dezelve te laten vinden. Uwe speculatie zal dus op eene vaste en onveranderlijke basis gevestigd zijn. Vooronderstellen wij, om het ontwerp eenigzins uiteen te zetten, eene afdeeling, zamengesteld uit 3000 personen; allen, aangezien hunnen ouderdom en sekse, betalen niet denzelfden prijs; stellen wij, als gemiddelden tax, 250 srancs 's jaars, per hoofd, voor één maal daags (dit is toch waarlijk niet veel); deze som, verdeeld over 3000 personen, geeft 750,000 francs 's jaars, en ruim 2000 francs per dag; nu reken ik, dat men met 1800 francs daags 3000 personen kan voeden, hun gevende een pond brood van 3 sous, een pond vleesch van 6 sous, een half pintje wijn van 2 sous; hetgeen 11 sous per hoofd voor een maal bedraagt, gelijk ik zeide. Sta vervolgens aan de burgers toe, des avonds te huis te eten. Ziedaar meer dan 200 francs winst op 3000 personen, alleen in éénen enkelen dag, en in het jaar 73,000

{==502==} {>>pagina-aanduiding<<}
francs; hetgeen, voor 25,000,000 individus, eene vaste jaarlijksche som beloopt van 608,309,000 francs, dat wel der moeite waard is, gelijk gij ziet. ‘Het vereischt zware uitgaven,’ zult ge misschien zeggen. Ja; maar, de nationale bosschen en gebouwen de uwe zijnde, kunt gij de grootste onkosten besparen. De geëmploijeerden zullen gevoed worden van het overschot en op kosten van het geheel; derzelver betaling zal weinig beduiden, en zou zelfs door de burgers kunnen geschieden, wanneer zij, ééns in het jaar, eene halve kroon gaven. Werpt ge mij tegen, dat meer dan de helft der burgers buiten staat is, 250 francs jaarlijks te betalen: het zij zoo; maar er zijn er ook, die tien- en twintigmaal meer kunnen geven, en men kan hen taxeren, naar gelange van hunne fortuin; hetgeen ge b.v. zoudt kunnen heeten: Tax der Gelijkheid, dewijl dezelve zoude strekken, om tusschen alle burgers de gelijkheid van vermogen te herstellen. Voor het overige hebt ge eene onuitputtelijke bron in handen; die, namelijk, welke u het regt opent, dat ge bezit, om wetten te maken: nu eens kunt ge er eene uitvaardigen, om den prijs van het vleesch, het brood, den wijn enz. te verminderen; dan, om dezulken aan groote geldboeten te onderwerpen, die in gebreke blijven, aan het maal te verschijnen. Bij burgerfeesten kunt ge het gebruik invoeren, om door de burgers eene kroon, zes francs, meer of minder, naar gelange hunner middelen, te doen opbrengen, om het feest meerder luister bij te zetten. In 't kort, wanneer men meester is, heeft men duizend hulpmiddelen, om van alles geld te maken. Overweeg dit alles wel, mijn waarde Burger! Wij wilden zulks aan niemand dan aan u mededeelen, ten einde gij alleen in het oog des volks de eer eener uitvinding zoudt hebben, welke hetzelve geheel op uwe hand zal brengen. Adieu, mijn Vriend! Vale;
verlaat u steeds op ons, en met name op de onschendbare verknochtheid van

Uwen getrouwen
(Get.) niveau.

P.S. Onze brave Sans-culottes volgen eindelijk mijn voorbeeld, en nemen allen namen aan, meer overeenkomstig dan de hunne met de Gelijkheid en de Vrijheid.
Ik moet u een zonderling gerucht mededeelen, dat hier in omloop is, en zelfs in nieuwspapieren gelezen wordt. Philippe le Raccourci, zegt men, vóór dat hij den troon

{==503==} {>>pagina-aanduiding<<}
besteeg (*), heeft u, in zijne verklaringen, geweldig bezwaard, zoo zelfs, dat de Parijzenaar, in zijne woede, op hoogen toon, uw hoofd geëischt heeft. Gij begrijpt, dat wij om dat nieuwtje gelagchen hebben. Gij hebt vijanden, dit is zeker; maar dat geheel Parijs zich zoo verre zou vergeten hebben, dat menschen, op wier geest gij zoo veel vermoogt, zich tot dusdanige uitersten zouden laten vervoeren, dat zij zelve eenen wil, vooral eenen van dien aard, zouden openbaren, - dit kan men niet gelooven, zonder tevens aan te nemen, dat de Republiek te eenemaal omvergeworpen, en de sluijer van voor aller oogen is opgeheven; welk een en ander even onmogelijk is.

Aan den Burger robespierre, te Parijs; over Luik.

Brief van N.N. aan N.N., lid van het plaatselijk bestuur te N., over het vergelijkend examen van onderwijzers.

(Vervolg van bl. 446.)

De tweede plaats is ***, alwaar ik, zoo als gij weet, mede zeer goed bekend ben. Hier doodverwde men, reeds vóór het examen, ***; doch het Geestelijk en Wereldlijk Bestuur ging evenwel scholen bezoeken. Men kwam bij dien gedoodverwden, en vond het niet naar wensch; de man ging niet wel met kinderen om, en de kinderen waren niet spraakzaam. Hieruit besloot men te ***, dat genoemde *** weinig kans zoude hebben. De bezoekers gingen vervolgens naar eenen anderen, woonden daar het onderwijs bij, en vonden alles naar wensch; de man was minzaam jegens zijne onderhoorigen, en de kinderen vrijmoedig in het spreken. Men sprak hiervan dus te *** met lof. De bezoekers hebben nog twee scholen bezocht; maar in de eene was op dat oogenblik geen onderwijs, en hoe het hun in de andere bevallen is, weet ik niet. Als men nu hieruit voorloopig besluiten wilde, zoude men van genoemde onderwijzers den eersten geraden hebben, om maar stil te huis te blijven, en aan den

{==504==} {>>pagina-aanduiding<<}
tweeden, om te komen; maar het komt mij voor, dat dit bezoeken der scholen een ijdel kinderspel van bejaarde menschen is geweest: want het kwam niet in het minste in aanmerking; dit weet ik, omdat ik bij de beoordeeling der stukken mede tegenwoordig ben geweest, en na dien tijd van eerlijke lieden gehoord heb, dat dit bij het opmaken van het procesverbaal niet in aanmerking is gekomen.
Bij dit punt willen wij ons nog een oogenblik ophouden. Het bezoeken van scholen door het Kiescollegie eener vacature komt mij heel wel voor, mits men geene menschen daartoe neme, welke onkundig zijn in het vak van het schoolwezen, en men er dus geene kinderachtige gekheid van make, waarover een verstandig man den neus zoude ophalen en glimlagchen; en, heeft men dan met oordeel en verstand scholen bezocht, heeft men zich vooraf verzekerd, dat aan de vereischten van eenen goeden Onderwijzer deze of die het beste heeft voldaan, en derhalve de geschiktste persoon is, dan late men zich bij het verkiezen ook als geene kwade jongens, die voor de leus maar mededoen, behandelen. Ja, mijn vriend! daar ik van u en de overige Leden van het Bestuur uwer Gemeente weet, dat gijl. allen ten volle de noodige geschiktheld hebt, om voor uwe Gemeente eene goede keus te doen, raad ik u ten sterkste aan, om, hetzij bedektelijk of publiek, hetzij vóór of na het examen, toch vooral te onderzoeken, hoe het in dezen gesteld is, ten einde gijl. op zulk eene wijze de beste keus moogt doen, en niet zulk eene, welke naar het gehouden examen van eenen partijdigen Schoolopziener, overeenkomstig zijn gemaakt procesverbaal, gedaan wordt.
Vóór ik u, mijn vriend! nu het gehouden examen ga beschrijven, wil ik u eene zaak verhalen, welke mij in het geheel niet beviel. De Onderwijzer, voor wien iemand in de plaats moest komen, leefde nog, doch had vrijwillig voor dien post bedankt, dewijl hij wist, dat men hem, wegens verregaande dronkenschap, toch wilde bedanken. Men had te zijnen behoeve bij het Gouvernement willen bewerken, dat hij het vaste traktement mogt blijven behouden; maar, omdat het Gouvernement onderrigt was van zijne leefwijs, werd dit afgeslagen. Deze onwaardige man deed, op den dag van het examen, een schriftelijk verzoek aan de Sollicitanten, dat de te beroepene Onderwijzer (let wel: vrijwillig) afstand mogt doen van het vaste traktement tot het vol-
{==505==} {>>pagina-aanduiding<<}
gende jaar. Daar nu de Gemeente, het Kerkelijk en Wereldlijk Bestuur, benevens de Schoolopziener, bij monde van den laatsten, den Sollicitanten te kennen gaven, dat zij allen er sterk voor waren, durfde geen der Sollicitanten het wagen, zich daartegen te verzetten. Eenigen, voor zoo verre ik ontdekt heb, hebben zich er tegen willen verzetten; maar het is niet gebeurd, omdat men hoorde, dat de gedoodverwde Onderwijzer het reeds geteekend had.
Wat dunkt u hiervan? Het zal bij u geene plaats hebben, dit weet ik zeer wel; maar moest zulks ergens plaats hebben? Men laat Sollicitanten in Couranten uitnoodigen, en bepaalt de traktementen en emolumenten; maar wanneer men ze er maar eerst heeft, dan laat men hun dingen teekenen, waardoor zij een gedeelte moeten afstaan. Is dat eerlijk? Is dat bestaanbaar met de wetten van den Lande? Ik weet wel, het heette vrijwillig; maar, lieve Hemel! zoude de Sollicitant ooit beroepen worden, die het niet teekende? Het tegendeel zoude ik misschien kunnen bewijzen; want het was voornamelijk de Onderwijzer ***, die zich over de onbillijkheid van dit stuk tegen zijne Medesollicitanten uitliet, en, gelijk een derzelven mij naderhand verhaalde, den voorslag gedaan had om gezamenlijk te bedanken, hetwelk zeker door een' der Sollicitanten overgebragt is; want genoemde Onderwijzer, die zich daartegen verzetten wilde, is, volgens het getuigenis van eenen anderen Sollicitant, zeer partijdig (eerloos was eigenlijk het gebezigde woord) bij de beoordeeling der stukken behandeld, denkelijk opdat hij wegens het vrijmoedig uitbrengen van zijn gevoelen over eene onregtvaardige zaak niet in aanmerking zoude komen. - Laat mij, ten slotte van dit hatelijk stukje, er bijvoegen, dat het jaarlijksche traktement de som van 300 gulden bedroeg, en deze 300 gl. de reden was, dat sommigen zich aangegeven hadden, omdat daarin hunne verbetering bestond. Als men die nu het eerste jaar moest missen, en kwam onverhoopt in het eerste jaar te overlijden, dan had men immers vrouw en kinderen al ligt ongelukkig gemaakt.
Nu wil ik u het gehouden examen verhalen. - Het begon des morgens ten 9 en eindigde des avonds ten 9 ure; doch er was van half twaalf tot half een rust, gelijk mede van half drie tot vier. Dit was door den Schoolopziener zeer goed ingerigt, en deze tijd inderdaad ook niet te lang, vooral als gij met mij nagaat de werkzaamheden, welke er verrigt

{==506==} {>>pagina-aanduiding<<}
zijn, en die ik u stukswijze kan mededeelen, dewijl ik door mijne goede kennissen het genoegen had, er bij tegenwoordig te kunnen zijn.
Men ging dan eerst naar de kerk. Hier werd door iederen Sollicitant beurt om beurt gelezen, verder bij beurten gezongen, en eindelijk op dezelfde wijze het orgel bespeeld. Ik heb hier geene aanmerkingen op; men las, zong en speelde niet veel, en waartoe ook? Zulks neemt zeer veel tijd weg, en men kwelt er de Sollicitanten mede. Nu ging men een uur rusten in het Gemeentehuis, waar ik ook bij den gemeenen haard zoo lang vertoefde; vervolgens ging men naar de school, alwaar de werkzaamheden schriftelijk begonnen, en, laat mij er terstond maar bijvoegen, schriftelijk vervolgd werden en schriftelijk eindigden; zoodat er niet ééne vraag mondeling is geschied. Dit speet mij, omdat ik hierom voornamelijk mede in de school gegaan was, ten einde uit de vragen des Schoolopzieners en de antwoorden der Sollicitanten wat te leeren en dan ook beter te kunnen oordeelen. De Sollicitanten waren in de eene school, en ieder zat alleen aan eene tafel; dit was nu weder goed, als het toch schriftelijk zijn moet, want dan kijkt de eene den anderen niet in de kaart, zoo als men wel eens zegt. Zij hadden hier ook genoegzame ruimte, en werden, daar er niemand bij hen was, ook door niemand gestoord. Dit was ook zeer goed; echter schoot mij onwillekeurig het geval te ***, hier voren verhaald, weder te binnen, en ik dacht bij mijzelven: Als een der Sollicitanten nu eens, door tusschenkomst van eenen anderen, vooraf eenige wenken gekregen had, hoe veel had die niet vooruit! Ik besloot hieruit, dat een schriftelijk examen met veel bedrog kan gepaard gaan, en stel niet veel prijs op zulk een onderzoek. Ja, niet alleen op deze wijze, maar ook in de beoordeeling der stukken, kan verschrikkelijk geknoeid worden; en het komt mij bijna zeker voor, dat omtrent dit laatste geene voorzorgen door het Kiescollegie kunnen genomen worden: want laten de Sollicitanten zelfs nommers trekken, waar de Sch oolopziener niet van weet, dan zoude immers het schrift hem den persoon
kenbaar maken, ofschoon hij al niet wist, dat deze of gene dit of dat nommer getrokken had. - Gij merkt dus, dat ik van geen schriftelijk onderzoek houd, en ik raad u ten sterkste aan, om dit, als het immer mogelijk is, te verhinderen bij het aanstaande examen, ten aanzien der vacature van uwe plaats.

{==507==} {>>pagina-aanduiding<<}

De Schoolopziener was met het Geestelijk en Wereldlijk Bestuur, benevens eenige anderen, waaronder ik mij ook bevond, in de andere school, en wij waren van de Sollicitanten gescheiden door glasramen. Wanneer er nu een stuk afgehandeld was, werd hetzelve door den Schoolopziener beoordeeld, en naar die beoordeeling op het procesverbaal aangeteekend; en hierin verschilde dit examen te *** niet van dat te ***, hier voren gemeld. Ten half een begon dan het vragen beantwoorden door Sollicitanten, en tot half drie waren zij werkzaam; toen werd er gegeten, en ten 4 ure hoorde ik, dat men weder naar de school ging, waar ik mij ook dadelijk naar toe begaf. Hier waren nu de Sollicitanten tot 9 ure des avonds bezig, en hadden tot het beantwoorden der vragen over onderscheidene vakken waarlijk niet veel tijd, waarover ik gedurig klagen hoorde. Daar ik uwe liefhebberij ten aanzien van deze dingen weet, zal ik u een drietal vragen mededeelen, want alle ben ik niet magtig geworden; dan kunt gij eens zien, hoe doelmatig het was. De vragen, welke ik van eenen Sollicitant gekregen heb, zijn deze:
1. ‘In welke punten komen de landverhuizingen der oude Noorsche en andere volken overeen met de zoogenoemde kruistogten; waarin verschillen zij: welke waren de onderscheidene gevolgen van beide, zoo wel als de hoofdoogmerken?’
2. ‘Hoe zoudt gij oordeelen over eenen Onderwijzer, die zeide: dat hij zijne scholieren lezen, schrijven, rekenen, teekenen en de meetkunde te gelijk leerde, en vóór al het andere eenen aanvang maakte met de meetkunde?’
3. ‘Wat is het onderscheid tusschen spraak en taal; wat zou dan eigenlijk spraakkunst te kennen geven, en wat is daarentegen taalkunde; welke zijn de voornaamste hoofdtakken der taalkunde, en hoe worden dezelve het best toegepast op de Nederlandsche taal?’
Tot het beantwoorden van deze en nog veel meer andere vragen werd voor iedere vraag een kwartier uurs tijd gegeven, en dus moesten de drie gemelde vragen in ¾ uur be antwoord zijn, waarover ik gedurig klagen hoorde.
Toen vrage twee en drie, hier boven genoemd, opgegeven waren, hoorde ik meer dan gewoon gepraat onder de Sollicitanten; ik luisterde, en vernam, dat de Sollicitanten die vragen niet wel begrepen. De Schoolopziener werd bij de Sollicitanten geroepen; en toen hoorde ik, dat men onder anderen

{==508==} {>>pagina-aanduiding<<}
ook stootte op het tweemaal meetkunde in vraag twee, en op de hoofdtakken met derzelver toepassing in vrage drie. Hier was de Onderwijzer *** voornamelijk de spreker, hetgeen door den Schoolopziener niet best werd opgenomen, gelijk zijn gelaat duidelijk dicteerde.
Dit vond ik niet goed van den Schoolopziener. Hoe kan men het mij euvel nemen, dat ik opheldering verzoek in iets, hetwelk ik niet begrijp? Het kwam mij voor, alsof de Schoolopziener zich daardoor vernederd gevoelde; en dit kon de man, van wien men zegt, dat hij heerschzuchtig is en aan vleijers en flikflooijers liever het oor leent, niet dulden.
Het laatste, wat er gebeurde, was het onderzoek in het rekenen. Hier was weder dezelfde misslag als te ***. Ieder kreeg één voorstel, en als hij dat opgelost had, moest hij wachten, tot dat hij van eenen anderen weder een ander voorstel konde krijgen. Ondertusschen verliep de tijd, en ik hoorde gedurig roepen: Wie heeft voorstel 2? waar is voorstel 3? enz. Toen het echter 9 ure was, besloot de Schoolopziener te eindigen, ofschoon al de Sollicitanten alle voorstellen niet gehad hadden. Hierin was nu immers onredelijkheid, en waarnaar in dit vak de beoordeeling geschied is, blijft mij een raadsel. Als ieder Sollicitant al de voorstellen terstond gekregen had, dan had ieder in eenen vastgestelden tijd zoo veel kunnen oplossen als hij konde; maar dit was hier het geval niet; men moest, zoo als ik gezegd heb, wachten, tot dat een ander gedaan had. Zeer sterk raad ik u aan, om tegen zulke handelwijze te waken; vermits gijl. dan van alle beoordeeling uitgesloten zijt, (want waarnaar zult gij dan oordeelen?) en integendeel u aan de willekeurige invulling in het procesverbaal blindelings moet onderwerpen.

(Het vervolg en slot hierna.)




De titelzucht.


Dum vitant stulti vitia, in contraria currunt. 
 
Q. Horat. Flacc. Serm. Lib. I. Satira 2. vs. 24. 


Daal, Geest der Poëzij, daal neêr op breede wieken! 
Ik zag reeds naar u uit sinds 't eerste morgenkrieken. 
Daal, Geest der Poëzij! beziel, ontvlam mijn hart! 
Verhef mij boven 't stof! ontruk mij aan de smart! 

{==509==} {>>pagina-aanduiding<<}

Daal uit uw' hemel neêr! of - wilt gij boven blijven? 
Dan zal ik zonder u mijn verzen moeten schrijven. 
Houd vrij dan uw gemak, en blijf van mij gegroet: 
Ik heb genoeg geleerd, hoe dat men rijmen moet. 
 
Ik wijd, met kloeken zin, mijn blijgestemde toonen 
Slechts aan den hoogen roem van 't Land, dat wij bewonen, 
En (hoe een Amsterdamsch Confrère er tegen schreeuw) 
Ook aan den waren roem van onze gulden Eeuw. 
Ik ben (als andren) niet om 't onderwerp verlegen: 
Ik prijs de Titelzucht, bij ons ten top gestegen. 
Dat Neêrlands burgerij mij gunstige ooren leen'! 
Hoort, Nederlanders, hoort, en gaat al lagchend heen! 
 
Gewis! de Natie nam, gelijk geheel Europe, 
Steeds in beschaving toe. Dit geve ons verder hope! 
Verlichter kennis en versijnder hoflijkheid, 
Ziet dáár wat gunstig ons van de Ouden onderscheidt. 
Maar - zelden vordren wij regtlijnig. Dikwijls keeren 
Wij schijnbaar zelfs terug. 't Heeft meerder van lavéren, 
Dan zeilen voor den wind: doch beter tijd genaakt; 
Beschavings vaartuig werd door nieuwen vond volmaakt; 
Wij stoomen thans. - Dan ach! zóó was het niet voor dezen: 
Geen weêr zoo gunstig, of een windkeer was te vreezen. 
 
Wie kent dien windkeer niet, die éénmaal 't vaartuig trof? 
Hoe raakte 't uit den koers! - Hier vinde ik rijke stof, 
Om plat-prozaïsch over uit te weiden. - Menschen! 
Het was een malle tijd, die nooit is weêr te wenschen. 
 
Verbeeldt u! 't Onderscheid van staat en rang verdween. 
De titel van den Heer en zijn lakkei was één. 
't Verschil van stand was in 't beroep-alleen gelegen. 
Zóó wilde toen het Volk, en niemand had er tegen: 
Want vreeze sloot den mond, en allen waren vrij 
In schaduw van den boom der Fransche dwinglandij. 
 
't Was, Burger-Generaal! en, Burger-schoorsteenveger! - 
Zóó klonk het in de stad, zóó klonk het in het leger. 
Men kende geen Mevrouw noch Jufvrouw. Burgeres! 
Zóó noemde regtens toen de dienstmeid haar meestres. 
En als somwijl een klerk aan zijn' patroon zou schrijven, 
Hij wou diens dienaar niet, maar medeburger blijven. 
Ja! moest te met een boef voor de achtbre vierschaar staan, 
Hij sprak zijn Regters dan als Medeburgers aan. 

{==510==} {>>pagina-aanduiding<<}

‘Zóó kan het langer niet’ (dus mompelden de lieden 
In stilte met elkaâr); ‘de tucht en orde vlieden 
Uit Kerk en Staat. Voorheen? toen was 't een gouden tijd! 
Men gaf toen elk zijne eer, en kende geenen nijd.’ 
‘Ja!’ (zeide een oude Zeeuw) ‘men noemde toen een' 
Osmeester-ambachtsman, of bouwer van den akker, bakker, 
Eenvoudig baas, en hunne vrouwen steeds, bazin. 
Monsieur, Seigneur, Mijn-Heer, dáár was verschil nog in. 
Slechts Ambtenaren en Regenten waren Heeren. 
Men hoorde Dames als Mevrouwen slechts vereeren, 
En Jufvrouw was de rest. Nu zingt men ééne les; 
't Is: Welkom, Burger! Zeg, hoe vaart de Burgeres? - 
Wie heeft het ooit gehoord?’ - ‘Ja!’ (was der bestevaadren 
Gemeene kreet) ‘er is een beter tijd aan 't naadren. 
Ééns krijgt weêr ieder zijn verloren regt terug.’ 
Men zwijgt: die 't hardste sprak, schiet ijlings in een kuch. 
 
Die schoone tijd is dáár: en, als der starren luister 
Zwicht voor den glans der maan, en 't maanlicht-zelve duister 
Wordt bij den gloed der zon, wier komst de nachtvorstin 
Met haren stoet verjaagt uit 's hemels morgentin; 
Zóó staat het rangverschil in heller dag te pralen, 
Dan ooit voorheen. - Dan ach! mijn toonen moeten dalen. 
Hetgeen ik win omhoog, verlies ik weêr omlaag. 
 
Wáár zijn er bazen en bazinnen? is de vraag. 
Wie wil zich meer Monsieur of wel Seigneur doen noemen? 
Er zijn (want zie! ik wil de waarheid niet verbloemen) 
Er zijn wel bazen en bazinnen; ja! genoeg. - 
Maar, als men naar de klok of naar wat anders vroeg, 
En dan de lieden met die titels aan wou spreken, 
Men zou bijna hun mond niet kunnen openbreken. 
't Is alles nu Mijn-Heer. Wat meisje door de trouw 
Zich aan een' knaap verbindt, de Juffer wordt Mevrouw, 
Zoo dra zij dit begeert. Maar die miljoenen Heeren, 
Die (talloos als het zand aan de oevers van de meren) 
Gelijk een sprinkhaandrom het lieve Vaderland 
Bedekken, zijn niet al gelijk in eer en stand. 
Dit is de knoop! - Men heeft eenvoudige Mijn-Heeren, 
Maar ook Wel-Edele, Wel-Eèl-Gestrenge Heeren, 
Hoog-Wel. Geborenen.... Doch basta! Rijm en Maat 
Verwerpen elke lijst, die nu nog verder gaat. 

{==511==} {>>pagina-aanduiding<<}

Men valt in slaap van zoo veel titels op te tellen; 
En zulk een dor verhaal in verzen zaam te stellen, 
Is waarlijk aan de straf van Sisyfus gelijk. 
 
In geld was 't voorgeslacht, wij zijn in titels rijk. 
Wie was nu wijzer, zoo wij wel de zaak bevatten? 
Toen liet men aan zijn kroost met eer gewonnen schatten; 
Nu laat men eere na, die kapitalen kost. 
 
Hoe menige dukaat wordt daaglijks niet verlost, 
Die in de geldkist was gekerkerd door den vader; 
Omdat een ijdle trots den wuften zoon veel nader 
Gaat aan het harte, dan het welzijn van 't gezin! 
Hij zette op hoogen toon zijn wijs van leven in: 
Zijn titel bragt het meê. Nu moet hij alles offren 
Aan d'afgod van 't Fatsoen, en laat zijn leêge koffren 
Welligt nog vóór zijn' dood zijn' crediteuren na: 
Of loopt het beter af; dan wil hij, hoe het ga, 
Zijn kindren (zoo het heet) eene éducatie geven, 
Om eenmaal op de baan der eer te kunnen streven; 
Alsof waarachtige eer aan titels is verknocht, 
En als een broodjen in den winkel wordt gekocht. 
 
Geen adel, dan in 't hart! geen eer, dan die wij-zelven 
Bezitten voor Gods oog! - Waartoe zoo diep te delven, 
Zoo hoog te klimmen, zoo te grijpen om ons heen? 
Een edel mensch te zijn, zij onze trots-alleen! 
Het zij de brave bij zijn' voornaam zich hoort noemen, 
Of wordt als Heer gegroet; zijn deugden zal men roemen: 
Den wijze is dit genoeg. Gunt titels aan den zot: 
Hij blijft hetgeen hij is, ook bij zijn schittrend lot. 
 
Of, Vrienden! zaagt gij nooit, op drukke kermistijden, 
Zich kindren met een' sraai-gekleeden aap verblijden? - 
Ziet eens het grappig dier, dat snaaksch in 't ronde groet 
Met zijn' gepluimden, rijk-gegalonneerden hoed; 
Hoe danst het op de maat, gelijk een aap kan dansen! - 
Dan ach! in wederwil van die geleende glansen, 
Dat blinkend uiterlijk; toch blijft Mijn-Heer een beest, 
Van aard niet anders, dan het altijd is geweest: 
En 't schittrend uniform, bij apen-stal-en trekken, (*) 
Kan slechts der knapen lach en milden spotlust wekken. 

{==512==} {>>pagina-aanduiding<<}

Maar - ziet dien fieren leeuw, die zijne manen schudt! 
Hem zijn noch kroon, noch staf, noch star, noch mantel nut: 
Hij wil geen Vorstentooi. Al is een hok zijn woning, 
Zijn grootsche en kalme blik verraadt der dieren Koning. 
Hij dwingt den eerbied af van ieder, die hem ziet; 
Maar, steeds zich - zelv' genoeg, vraagt hij die hulde niet. 
 
Zóó blijft de Wijze groot, in 't needrig kleed gestoken, 
En zonder eernaam door de menigte aangesproken; 
Zóó blijft de Dwaas een gek, al wordt hij diep gegroet, 
Daar ieder slechts zijn geld en titels hulde doet. 
 
Maar - t menschdom schijnt, helaas! gedoemd om steeds te dwalen: 
Het wil zich nimmer tot den middelweg bepalen. 
Men valt in uitersten, en wordt een Jakobijn, 
Of wil een Vorstenslaaf en Adelvleijer zijn. 
Zóó betert zelden iets, hoe alles ook verander', 
En 't eene zwakhoofd is zoo schrander als het ander. 
Ik zeg het onvergroot, en tevens onverkleind: 
Men wil geen titels meer, of, titels zonder eind. 
 
a.f. sifflé. (*) 
Middelburg, 1828. 


Uitwaseming der slangen.

(Brandes, Arch. des Apothek. Vereins. Bd. XXII. Heft 1. 1827. S. 82, 83.)

Dr pavall vond, in eene streek van Virginië, onder een' grooten steen, ongeveer honderd stuks der gevaarlijke ratelslangen. In minder dan vijf minuten werd hij en zijn geleider door den verdoovenden en stinkenden reuk zoo ongesteld, dat zij elkander slechts met moeite het gevaar konden mededeelen, waarin zij zich bevonden. Zij begonnen te braken, vielen bijkans in onmagt, en konden zich, met alle inspanning, slechts ter naauwernood uit het bereik van de uitwaseming der slangen verwijderen. De betooverende kracht, welke men wel eens aan de ratelslang toeschrijft, schijnt dan in den schadelijken dampkring gelegen te zijn, welken zij, door de uitwaseming uit de huid of uit den mond, rondom zich verspreidt, en die haar het bemagtigen van hare proof gemakkelijker maakt.


{==513==} {>>pagina-aanduiding<<}

Cromwell als policie-handhaver.

(Eene nog ongedrukte Anekdote.)

Ten gevolge van schralen oogst, had zich eens, onder de regering van cromwell, ongemeene duurte geopenbaard, hoewel van vroegere jaren nog groote voorraad in alle schuren voorhanden was. Te Urbridge zag men, op eenen marktdag, een deftig, achtbaar man rondkuijeren, die schier al het graan opkocht. De pachters hielden hem voor een' makelaar, voor een' opkooper, door kooplieden daartoe gemagtigd. Hij had betaald, wat zij eischten, en, toen zij hem des middags onthaalden, zeide hij hun, elk in vertrouwen, dat hij, voor den volgenden marktdag, wederom op groote hoeveelheden commissie had, en, wie de grootste aanbragt, boven den bedongen prijs nog op eene aanzienlijke premie konde rekenen. Thans werd Urbridge met graan overladen. Hij verscheen; een groote zak met goudstukken volgde hem, en hij kocht alles op. Hem, die de grootste hoeveelheid had ter markt gebragt, telde hij de toegezegde premie uit; en reeds wilde deze dankbaar zich verwijderen, toen hem de rijke koopman toeriep: ‘Geef mij twee pence weêrom!’ Met een' glimlach van onderdrukte scherts werden hem deze door den pachter ter hand gesteld. ‘Weet gij, waartoe gij die betaald hebt?’ - ‘Neen!’ - ‘Nu, zoo hoor! U houd ik voor den grootsten van al de schurken, die hier bijeen zijn, en die twee pence zijn bestemd, om een' strop voor u te koopen! - Korporaal stubbs!’ riep hij een' van hen, die hem verzelden, toe, ‘haal een' strop, en knoop mij den schurk voor dit huis op, dat hij allen deze vervloekte achans tot toonbeeld strekke; want vervloekt zij hij, die den armen het brood onttrekt!’ - En Korporaal stubbs deed, gelijk hem bevolen was.

De advocaat en de maarschalk.

De Maarschalk van villars wilde zich van de woning des Advocaats thierry meester maken, die daarop dit verzoekschrift bij den Hertog van orleans, Regent van Frankrijk, inleverde: ‘Mr. thierry, Advocaat bij het Koninklijk Geregtshof, neemt de vrijheid, met verschul-
{==514==} {>>pagina-aanduiding<<}
digden eerbied, uwer K.H. kenbaar te maken, dat, naardien de Heer Maarschalk van villars geene vijanden meer te bevechten heeft, hij thans het studeervertrek eens armen Advocaats belegert. Hij dacht zeker, dat de vesting zich bij de eerste opeisching zou overgeven. Maar de Requestrant heeft besloten, het grof geschut af te wachten; en dit grof geschut is het bevel uwer K.H.’ - De Regent schreef op den rand: ‘Heer Maarschalk! breek dit beleg op; het zal het eerste zijn.’ En de Advocaat bleef in het ongestoord bezit van zijn huis.

De hertogin van Marlborough en de arts.

De Hertogin van marlborough, op zekeren dag, bij haren Gemaal aandringende op het innemen van eene medicijn, zeide tot hem, met dien nadruk, welke haar eigen was, en zich bedienende van eene krachtige verzekering, in Engeland, ook bij lieden, boven de gemeene volksklasse verheven, niet ongewoon: ‘Ik laat mij hangen, zoo u deze drank geen goed doe!’ - ‘Kom, Mylord!’ hernam Doctor garth, daarbij tegenwoordig, ‘slik hem spoedig door: het zij op deze of op gene wijze, gij zult er zeker bij winnen!’

De koe des kardinaals De Brienne.

(Mémoires inédits du Comte de brienne. Paris, 1827.)

De Kardinaal de brienne, Aartsbisschop van Toulouse, en eerste Minister van lodewijk XVI, was, van wege zijne slechte gezondheid, aan een melkdieet gebonden. Hij had zich echter toegelegd, om de verfijningen der lekkerbekkerije ook op zoo streng een' leefregel toe te passen. Eene koe, zijne koe, volgde hem overal; en dit beest was zoo uitgelezen, als de koe van een kerkelijk persoon, de min eens Kardinaals en zijne lievelinge, behoort te zijn. Zijne Eminentie werd eens uitgenoodigd, ter bijwoning van een onthaal, haar toegedacht; te welker gelegenheid (dit is eene daadzaak) haar doperwten werden toegediend. Dit gebeurde vóór Paschen, en dezelve kostten honderd kroonen het spint.





{==515==} {>>pagina-aanduiding<<}

Napoleon en de prefekt.

Napoleon vorderde van den Prefekt der Departementen, aan de Pyreneën grenzende, eene statistieke opgave van alle de lastdieren, welke zich in dezelve in het algemeen en in elke gemeente in het bijzonder bevonden. Een ambtenaar bij de Prefektuur had al sedert eene maand alle paarden, muilezels, ossen, en zelfs ezels, opontboden, zonder met den moeijelijken arbeid te kunnen klaar komen, toen de Prefekt hem, in tabellen verdiept, aan zijne schrijftafel vond zitten. ‘Waar breekt gij uw hoofd mede?’ riep hij uit: ‘Ziet gij niet, dat deze belagchelijke aanschrijving haar aanwezen alleen aan een' zwaren droom van het Ministerie verschuldigd is? Dat dezelve geen doel of nut heeft? Gij hebt u veel vergeefsche moeite gegeven; men zal waarschijnlijk uwe statistieke opgaven met geene inzage verwaardigen. Laat kijken: hoe zien er de kolommen uit? Goed! Vraag slechts; ik zal antwoorden.’ - ‘Ossen?’ - ‘Schrijf: vijftigduizend vierhonderd - vijfentachtig.’ - ‘Paarden?’ - ‘Eenentachtigduizend tweehonderd - drieëndertig.’ - ‘Muilezels?’ - Vijfentwintigduizend zeshonderd.’ - ‘Ezels?’ - ‘Zoo veel gij wilt.... Honderdduizend.... Verzegel het papier, en verzend het.’
Deze ingebeelde getallen werden, zoo als niet missen konde, in de algemeene berekening opgenomen, en aan napoleon voorgelegd, die er met den vinger bij staan bleef, en daarop aan den Minister schreef: ‘Doe den Prefekt van *** weten, dat zijne opgaven zeer apocrijf zijn, en vorder van hem, de oorspronkelijke tabellen der gemeenten, welke bij hem moeten zijn ingekomen, onverwijld over te maken.’ - De roekelooze Prefekt, zich met ongenade en afzetting bedreigd ziende, maar gelukkig wèl staande met den Minister, vermeldde nu aan denzelven de gansche toedragt der zake; en deze wist het zoo te beleggen, dat hij napoleon een' glimlach afdwong, en de Prefekt zijnen post behield.





De grijsaard op het eiland Hydra.

XVII.


Ik stond op steile rotsen, diep onder mij den vloed - 
Daar steeg mijn ziel naar boven, in hoogen, vrijen moed. 

{==516==} {>>pagina-aanduiding<<}

Ik liet mijne oogen weiden, en staarde heinde en veer: 
Zoo ver, zoo ver zij reiken, geen slaafsche keten meer, 
Zoo ver, zoo ver zij reiken, zij zien geen halve - maan, 
Maar 't heilig kruis op bergen, op mast en torens staan; 
Zoo ver, zoo ver zij reiken, verheft zich elke borst 
In één geloof en liefde, en de eigen vrijheidsdorst; 
En alles, wat ons kluistert, en alles, wat ons drukt, 
Wat éénen slechts bekommert, wat éénen slechts verrukt, 
Wij offren 't aan de vlammen, wij werpen 't in den vloed, 
Die woelt door aller harten, in éénen heilgen gloed. 
'k Zie vrije schepen zweven - de trotsche zeegolf bruist - 
Is 't vrijheids lieflijke adem, die in de zeilen suist? 
Heil u en uwe reize! Heil uwen schoonen last! 
Heil uwe vlag en wimpel! Heil u, van kiel tot mast! 
Gij klieft de breede baren om een onschatbaar pand; 
Gij haalt de bloem der zege, het loon der heldenhand. - 
Het dondert in de verte - is 't onzer strijdren groet; 
Of is 't der golven branding, die 't rotsstrand zuchten doet? 
Het hart dreigt mij te barsten, bij dezen dondertoon - 
'k Ben te oud en stram ten strijde, en ach! ik heb geen' zoon. 
 
j.w. ijntema. 
Naar wilhelm müller. 





Aan A.H. - G., na het lezen van een artikel in het advertentieblad. (*)


Gij, wakkre leden van het zwarte Aansprekersgild, 
Dat van de dooden leeft en dood is voor het leven, 
Slechts van begraven droomt, en tijd en krachten spilt, 
Om, wat aan de aard' behoort, aan de aard' terug te geven; 
Wat waant gij, dat de geest tot uw gebied behoort?... 
De vrucht, waarop gij aast, zal steeds uw doel beschamen; 
Haar waas blijft onbesmet, haar glans blijft onverstoord: 
De boom zal langer staan, dan gij en ik te zamen. 
Beschermd door 't Algemeen, wordt hij vergeefs belaagd; 
En magtloos is 't insekt, dat aan zijn' wortel knaagt! 
 
j.w. ijntema. 








{==517==} {>>pagina-aanduiding<<}

Mengelwerk.

Laatste antwoord van S. Muller aan G.H. van Senden.

Weleerwaardige en zeer geleerde Heer!
;
Ofschoon onze leeftijd geen geschilvoeren tusschen Protestantsche medebroeders duldt, en mijn karakter mij daarvan afkeerig maakt, zoo zie ik mij nogtans door uw antwoord op mijnen brief in de noodzakelijkheid gebragt, om andermaal in het openbaar tot u, en helaas! gedeeltelijk tegen u te spreken. Gedeeltelijk, zeg ik; want het is er verre af, dat mijn antwoord in alles wederleggend zou behoeven te wezen. Ik mag integendeel beginnen met mijne blijdschap uit te drukken, dat ik mijn oogmerk niet geheel heb gemist, maar door mijn schrijven aan u iets heb mogen bijdragen, om hesselink als Godgeleerde en Schriftverklaarder meer naar waarheid te doen kennen; en ik verheug mij, dat UEw., naar aanleiding van mijne bedenkingen, den afgestorvenen in een licht gesteld heeft, waarin ik hem desgelijks gaarne beschouw. UEw. aarzelt toch niet, rond en ruiterlijk te verklaren, (bl. 475) ‘dat hesselink aan het Goddelijk gezag des Bijbels en het positief karakter des Christendoms geloofde.’ Deze verklaring is mij genoeg, daar ik billijkerwijze niets meer van u vergen of verwachten kan; ja, ik reken de zaak in geschil tusschen ons nu dan ook afgedaan en voor altoos geëindigd. Immers, wat UEw. er verder bijvoegt, dat namelijk ‘diezelfde waardige man zich hier en daar in zijne uitlegkundige grondbeginsels, en in de toepassing daarvan op onderscheidene Bijbelplaatsen, vooral door de zoogenoemde nieuwe Hervormers in Duitschland van die dagen heeft laten verleiden tot verklaringen, waardoor hij, als men ze op zichzelve beschouwt, in de verdenking van Neologie valt,’ dit behoeft geen

{==518==} {>>pagina-aanduiding<<}
punt van tegenspraak tusschen ons te zijn. Wij schijnen toch nog al te verschillen in de naauwkeurige bepaling der beteekenis van het woord Neologie, en er is dus misschien geen regtstreeksche grond, om in de uitzondering, door u gemaakt, eene beleediging voor de nagedachtenis van hesselink te vinden. En wat uwe verklaring betreft wegens den oorsprong van deszelfs bepaalde begrippen over sommige punten, hieromtrent zal wel voldoende geacht worden, wat ik straks aangaande 's mans vorming naar waarheid denk op te geven. Daardoor toch hoop ik duidelijk aan te toonen, dat, welk gebruik hij ook van Duitsche geschriften, en met name van teller's Wörterbuch, gemaakt hebbe, de grond van zijne overeenstemming met dezen Schrijver veel hooger, dan in den invloed van denzelven, of van andere Duitschers, moet worden gezocht.
Doch zoo zeer ik mij over deze uwe ondubbelzinnige en gunstiger verklaring aangaande mijnen hooggeschatten Leermeester verheug, evenzeer meen ik reden te hebben, om mij over de wijze en den toon te bedroeven, waarop UEw. mijnen brief heeft beantwoord. Zoo UEw. zich met eene duidelijker ontwikkeling en voorstelling van uwe denkbeelden over hesselink vergenoegd had, zou ik op zaken van minder belang, waaromtrent ik welligt van u mogt verschillen, niet gehecht, en het woord niet wederom genomen hebben. UEw. heeft echter goedgevonden, uw gevoelen met gronden te staven, die weinig vereerende zijn voor de nagedachtenis van den man, wiens eer mij zoo na aan het harte ligt, en bij deze gelegenheid teedere onderwerpen, die tot ons geschil in geene, of slechts in eene verwijderde betrekking staan, op eene wijze aan te roeren, die niet dan onaangenaam, ja grievend voor mij zijn kan. Het zal dus gewisselijk noch u, noch ook de lezers van onze stukken verwonderen, dat ik nog eens, en wel voor de laatste maal, de pen opvat, om u mijne meening hierover te zeggen.
Er is in uw' geheelen brief geen enkel punt, waarop ik mij niet voldoende meen te kunnen regtvaardigen, ja

{==519==} {>>pagina-aanduiding<<}
waarbij ik u niet denzelfden hoogen en soms spottenden toon zou kunnen tegenvoeren, welken UEw. tegen mij gelieft te bezigen; doch hoe gemakkelijk valt het, de verzoeking tot zulk eene beantwoording te overwinnen, zoo ik bedenk, welken geest de toestand der Protestantsche Kerk in onze dagen vordert, zoo ik mij de waarde van het ambt, dat ik bekleeden mag, voorstel, en mij mijnen ontslapen' Leermeester vertegenwoordig, die ten allen tijde, en ook in zijnen strijd met zijn' ongenoemden aanvaller, naar het voorbeeld zijns Heeren, niet schold, als hij gescholden werd. Ik wil u dus liever de eer van menigen gevoeligen uitval laten, dan mij in geschillen verdiepen, die geenerlei nuttigheid aanbrengen; en ik gun u gaarne de zelfvoldoening, dat ik u op onderscheidene bedenkingen alle antwoord schuldig gebleven ben. Het zij mij slechts vergund, met weinige woorden voor anderen aan te toonen, dat ik niet uit onwetendheid en opbruisende drift gehandeld heb, toen ik de verdediging van hesselink op mij nam, maar daarin met behoorlijke kennis van zaken en bezadigdheid ben te werk gegaan. En bijaldien het mij niet mogt gelukken, u en anderen van de gegrondheid mijner redenen te overtuigen, zoo voed ik nogtans de hoop, dat een Christelijk Publiek in mijn antwoord den geest van onpartijdigheid, kalmte en liefde niet zal missen, die in mijne oogen meer geldt dan de lof van kennis en vernuft, en dien ik, met mijne zoo vaak miskende, maar nogtans vrome Vaderen, zoo ongaarne van het wezen des Christendoms afscheide.
Het behaagt UEw., in uw waarlijk schoon en menschkundig tafereel, de dankbare gehechtheid van eenen Discipel aan zijnen Leermeester voor te stellen als ligtelijk overgaande in eene bijna slaafsche afhankelijkheid en blinde vooringenomenheid, en daarin te mijnen aanzien, hoewel met de meest vleijende woorden, en mij zelfs als verontschuldigende, echter vrij onbewimpeld, den grond voor mijne verdediging van hesselink te zoeken. Tot die onedelmoedige onderstelling, welke ik in uw antwoord weinig verwacht had, meen ik nergens gegronde

{==520==} {>>pagina-aanduiding<<}
reden gegeven te hebben. Ik zal op dezelve echter geenszins antwoorden, zoo wel omdat het zonder beroep op eigene vastheid, en dus zonder onbescheidenheid, moeijelijk zou kunnen geschieden, als omdat ik mij overtuigd mag houden, dat zij bij niemand, bij wien mijn persoon en denkwijze van nabij bekend mogen zijn, eenigzins zal wegen, te meer omdat die onderstelling, willekeurig vermoeden voor bewijs aannemende, geene punten aanbiedt, waaraan de wederlegging zich zou kunnen hechten. Alleen dit moet ik u herinneren, dat een Predikant, die niet tot de Doopsgezinden behoort, bij het bevreemdend stilzwijgen van deze, eenige wederleggende aanmerkingen op de bewuste plaats in uw werk aan de Redactie der Letteroefeningen ingezonden had. Dit berigt, dat ik vóór de verschijning van mijnen brief te uwer kennisse gebragt heb, zou u hebben kunnen doen zien, dat men juist niet tot het Doopsgezinde Kerkgenootschap behoeft te behooren, om uwe gezegden als krenkend voor de eer van hesselink op te vatten en daarvoor op te treden; terwijl het u tevens ten bewijze had moeten verstrekken, dat ik gedrongen geworden ben, om, als de naaste aan den afgestorvenen, openlijk voor hem op te komen, hetgeen ik anders, om meer dan ééne reden, welligt nog zou hebben nagelaten.
Ik moet een enkel woord hierbij voegen over hetgeen desgelijks meer bepaald mijzelven betreft. De wijze toch, waarop UEw., bij de aanhaling der woorden van den Hooggeleerden Heer heringa, en vervolgens over en tot mij spreekt, zou den lezer, die op uwe redenering afgaat, in den waan kunnen brengen, dat ik niet slechts een vreemdeling ben op het gebied der theologische letterkunde van ons land, maar dat ik mij ook, hetzij uit gebrek aan doorzigt, of om andere redenen, door verkeerde opvatting uwer woorden, aan onregtvaardigheid jegens u heb schuldig gemaakt. UEw. noodzaakt mij hier tot de verzekering, dat de beoordeeling van den tweeden druk van hesselink's Woordenboek zoo wel, als de bijvoegselen en aanmerkingen op hetzelve, in de Theologische Biblio-
{==521==} {>>pagina-aanduiding<<}
theek, mij zeer goed bekend waren, maar dat ik evenwel niet geaarzeld heb, mij op de woorden van den Stichtschen Hoogleeraar te beroepen, en dat ik ook nog niets van dit beroep terugneem, nu ik door u ben onderrigt geworden, dat de bovengemelde stukken van denzelfden beroemden man afkomstig zijn. En waarom? Om de zeer eenvoudige reden, die UEw. schijnt voorbijgezien te hebben, dat men, namelijk, de exegetische aanmerkingen van den Heer heringa op vele artikelen van hesselink's Woordenboek, onder anderen op het door u aangehaalde van Koning, zeer wel kan toestemmen, zonder daarom in diezelfde artikelen, met u, sporen van Duitsche Neologie te vinden. Het spijt mij van achteren, dat ik mij op het oordeel van den hoogvereerden man beroepen heb, daar het herhaalde noemen van zijnen naam in ons geschil hem voorzeker niet welgevallig zijn kan, weshalve ik mij ook in dit antwoord van alle beroep op iemand, zoo veelmogelijk, onthouden zal; doch ik vind mij verpligt te herhalen, dat ik in geenen deele beweerd heb, gelijk men uit uwe voorstelling der
zaak moet opmaken, dat heringa met hesselink overeenstemt; integendeel heb ik eene plaats aangehaald, waarin hij van dezen ten eenemale verschilt; maar hierover heb ik mij verheugd, dat een man, die in allen opzigte zoo hoog staat, als de Utrechtsche Hoogleeraar, zijnen Doopsgezinden medebroeder over deszelfs afwijkend gevoelen wegens de Bezetenen niet zal verketteren.
Ook doet het mij leed, dat ik in mijnen brief van wijlen den Hoogleeraar regenbogen heb gewag gemaakt. Zulks is alleen geschied in de vooronderstelling, dat uw oordeel over dezen Godgeleerde en deszelfs noologische gevoelens en geschriften niet zoo geheel zou verschillen van dat der Heeren ypeij en dermout, (Geschiedenis der Nederlandsche Hervormde Kerk, IV. bl. 434, 555, en 556, regel 14 v.b.) dat de redenering van die beroemde Schrijvers (bl. 434) ook in uw oog genoegzaam zou verklaren, waarom die geschriften op verre na niet zoo veel opzien verwekt hebben als het Woordenboek van hesselink, en dat de Recensie der Christelijke Godgeleerdheid naar de be-
{==522==} {>>pagina-aanduiding<<}
hoefte van dezen tijd, zoo ik meen van borger afkomstig, (Theologische Bijdragen, I. bl. 276-333) wel een Tegenschrift zou mogen heeten; doch ik zie uit uwen brief, dat UEw. hieromtrent van een ander gevoelen is. Wel verre dus van u eenigzins het regt te willen betwisten, om in uw werk op dit uw eigen oordeel af te gaan, neem ik de vraag, in mijnen brief geuit, gaarne terug, u tevens betuigende, dat ik aan wijlen den Heer regenbogen in geenen deele de eervolle plaats zal misgunnen, welke UEw. hem in het vervolg van uwe Geschiedenis belooft.
En zoo gaarne ik deze vraag terugneem, zoo gereedelijk geef ik u gewonnen, wat UEw. bl. 473 en 474 over het verkeerd verstaan van uwe uitdrukkingen zegt; want de regel is mij heilig, dat een ieder de uitlegger is van zijne eigene woorden, en gaarne beken ik, op dit punt met mijne wederleggende aanmerkingen olie en moeite verloren te hebben. Doch van waar dit misverstand, dat in de oogen van het Publiek inderdaad belagchelijk zijn moet? Het is u bekend, dat ik mijnen brief, vóór de afzending, aan het oordeel van twee kundige Godgeleerden onderworpen, en, na uw algemeen en onbepaald beklag over verkeerde opvatting van de letter uwer gezegden, (mij in een' partikulieren brief medegedeeld) deze proef, op uw eigen verzoek, bij twee andere deskundigen herhaald heb. Deze vier mannen nu, (waaronder één Doopsgezinde en één Hervormde) wier met roem bekende namen bij u nog al zouden wegen, en op wie geene verdenking van partijdigheid hechten kan, waren van oordeel, dat ik uwe woorden, naar derzelver zamenhang en letterlijke beteekenis, zeer wel verstaan, en u in geenen deele verongelijkt had. Uit dien hoofde aarzelde ik ook niet, mijnen brief op dit punt, in weerwil van uw geopperd bezwaar, onveranderd te laten afdrukken, mij met de gedachte troostende, dat ik mij toch in geen kwaad gezelschap zou bevinden, bijaldien ik in de regte opvatting van uwe woorden mogt mistasten. Dit berigt had u toch wel op het denkbeeld kunnen brengen, of de grond van mijn misverstand ook welligt in eenige

{==523==} {>>pagina-aanduiding<<}
onduidelijkheid van het door u gestelde mogt gelegen zijn; doch UEw. schijnt zich zelfs de mogelijkheid hiervan niet te hebben kunnen verbeelden. Ik wil op het bewijs, door u voor de duidelijkheid van uw berigt aangevoerd, liefst niet hechten, want ik zou het door soortgelijke tegenbewijzen kunnen ontzenuwen - en hoe onkiesch zou dat niet wezen! - neen, liever wil ik u zeggen, dat andere der zake kundige mannen, aan wie ik de geheele plaats in uw boek naderhand heb voorgelegd, uwe verklaring, als de eenige ware, tegen mij verdedigd hebben. Doch wat hebben deze er als uit éénen mond bijgevoegd? Dit, Eerw. Heer, wat mij na het lezen van die verklaring dadelijk voor den geest gekomen is, en wat, mijns achtens, ieder opmerkzaam lezer van uw geschrift moet invallen, dat UEw. zich in allen gevalle onduidelijk heeft uitgedrukt. Bovendien waren genoemde beoordeelaars met mij van gevoelen, dat deze geheele aanmerking op het Woordenboek van hesselink, als in sommige artikelen een' Doopsgezinden Schrijver verradende, daar ter plaatse ongepast, ja een hors d'oeuvre is. Indien ik mij niet schaamde, nietige letterzifterijen, waarin ik hier zou moeten treden, onder de oogen van een kundig en beschaafd Publiek te brengen, zou ik mij vleijen, de gegrondheid van deze mijne aanmerking, ook voor den oppervlakkigsten lezer van onze stukken, duidelijk te kunnen maken; doch ik zal mij vergenoegen met te zeggen, dat UEw., als Apologeet, alleen met neologische begrippen, geenszins met de bijzondere gevoelens van een bepaald Kerkgenootschap, en dus ook niet met de Doopsgezinde stellingen over Doop en Eed, te doen had, en dat derhalve uwe bedoelde, maar onduidelijk uitgedrukte aanmerking op hesselink's Woordenboek in uw werk niet past en niet kon worden verwacht, maar volkomen zou passen
in eene Geschiedenis der Schriftverklaring, mits dezelve behoorlijk gestaafd ware.
Doch ik kom tot hesselink, en tot de beschuldiging, welke het mij smart, dat UEw., bij de zuivering zijner nagedachtenis van de blaam eener wezenlij-
{==524==} {>>pagina-aanduiding<<}
ke Neologie, thans met dubbele kracht op den voorgrond plaatst. Het is eene beschuldiging, welke zijn zedelijk karakter wel geheel onaangetast laat, maar hem als zelfdenker en Geleerde in een ongunstig licht stelt, en daarom niet geheel door mij mag worden voorbijgegaan; want het is toch niets minder, dan gebrek aan vastheid en onafhankelijkheid in onderzoek, wat UEw. hem te last legt. Daardoor stond hij, naar uw gevoelen, eensdeels te veel onder den invloed van de begrippen zijner Kerkelijke Gezindte en liet zich door nieuwere Duitsche Hervormers verleiden, en was hij anderdeels weifelend, of inconsequent, en kwam dus somtijds niet zoo rond en ruiterlijk voor waarlijk Bijbelsche denkbeelden uit, als hij had behooren te doen. Ik moet bekennen, Eerw. Heer, dat UEw. in deze woorden mijne liefde tot mijnen Leermeester op de proef stelt; maar ik zal mij vergenoegen met eenvoudig te verklaren, dat men waarlijk als Discipel de gebreken van den afgestorvenen niet behoeft voorbij te zien, te bemantelen, of zelfs als deugden over te nemen, en bij zijne gevoelens te zweren, (bl. 455) om te weten, dat hij juist daarom zoo veel eerbied verdiende, dat hij met bezadigdheid en nederigheid zijn' eigen' weg koos. Het is inderdaad opmerkelijk, dat UEw. in hesselink iets ontkent, 't geen men altijd als een' bijzonderen karaktertrek in hem beschouwd heeft; terwijl dit toch in geschriften over hem na zijn overlijden duidelijk genoeg is aangetoond. Zijne geheel eigene wijze van onderzoek in alle vakken van wetenschap, door hem behandeld, waarbij hij nooit begon met angstvallig degevoelens van anderen te raadplegen, maar daarmede eindigde, staat hiervoor borg. En indien het nog noodig ware, in dezen bewijzen bij te brengen, zou ik meenen te kunnen volstaan met mij te
beroepen op de wijze, waarop hij b.v. de bespiegelende wijsbegeerte en de natuurkunde beoefend heeft. Zijn verlaten der hoog gevierde school van leibnitz en wolf, waarin hij zelf was opgeleid geworden, en zijne latere bestrijding van het niet min gevierde stelsel van kant, moge het eerste

{==525==} {>>pagina-aanduiding<<}
voldingen; terwijl de beroemde van swinden, indien hij nog leefde, met meer klem, dan ik vermag, ten aanzien van het laatste, de vereerende getuigenis gaarne zou herhalen, waarmede hij meermalen, onder anderen, de bekende waterweegkundige ontdekking van hesselink, als eene heerlijke proeve van gelukkig zelfdenken en afwijking van het aangenomen gevoelen, gewoon was te roemen.
Doch ik gevoel, dat zulk eene algemeene aanwijzing van 's mans oorspronkelijk vernuft toegestemd, en ligtelijk zou kunnen gerekend worden te veel te bewijzen, terwijl men echter in bepaalde punten zijne onafhankelijkheid van anderen zou kunnen blijven in twijfel trekken, en ik moet dus wel terugkomen op hetgeen bij u de hoofdzaak is, op de afhankelijkheid namelijk vooral van den invloed der nieuwere Duitsche Godgeleerden, waaronder hij, naar uwe meening, zou hebben gestaan. De geheele vormingsgeschiedenis van hesselink schijnt u daarvoor een ontegenzeggelijk bewijs te zijn; ‘zoodat het u gemakkelijker is te begrijpen, hoe hij nu en dan van dien geest der Duitschers besmet worden, dan hoe hij dien geheel ontwijken kon.’ Vergun mij, Eerw. Heer, hier de opmerking te herhalen, zoo menigmaal door mijzelven gemaakt, bij alle mijne liefde voor de zoogenoemde pragmatische geschiedenis, dat het gevaarlijk is, de verschijnselen, die men in de zedelijke wereld ontdekt, of meent te ontdekken, aan stellige oorzaken toe te schrijven, door op sommige omstandigheden te hechten, die dikwijls meer schijn dan wezen bezitten, en daaruit gevolgen af te leiden, welke zeer natuurlijk en alzoo ligt noodzakelijk schijnen, maar toch de vrijheid der menschen niet mogen omverre werpen. Ik verbeelde mij, dat ook op uwe redenering uit hesselink's vormingsgeschiedenis deze opmerking toepasselijk zou kunnen zijn, en dat, bijaldien de historische berigten ook in allen deele juist en volledig waren, de gevolgtrekking toch nooit meer, dan eene onderstelling, of waarschijnlijkheid, zou wezen. Nu mag ik echter niet ver-
{==526==} {>>pagina-aanduiding<<}
bergen, dat UEw. niet in allen deele behoorlijk onderrigt is geworden, of althans schijnt te wezen; want UEw. zal het mij niet ten kwade duiden, dat ik, die tot hesselink in eene zeer naauwe betrekking gestaan heb, aan mijne kennis wegens zijne vorming als
Godgeleerde meer waarde hecht, dan aan de berigten, die UEw. aangaande hem ingewonnen heeft. Immers UEw. schijnt het daarvoor te houden (bl. 470), dat hij ook de theologische lessen van de H.H. Professoren der Groninger Hoogeschool bijgewoond, en niet alleen het naburige Lingen, maar ook Akademiën in Duitschland bezocht hebbe, om de denkwijs der Duitschers in dien tijd te leeren kennen, waarvan het eerste en laatste op eene dwaling berust. Hesselink heeft geen ander Godgeleerd onderwijs genoten, dan wat de kweekelingen van het Doopsgezinde Seminarium destijds hier ter stede ontvingen; hij is aan geene Duitsche Akademie geweest, en heeft zich slechts voor korten tijd naar de doorluchtige school te Lingen begeven, niet, gelijk men uit uw verhaal moet opmaken, om de Godgeleerde begrippen der Hoogleeraren aldaar te beproeven, maar uit dankbare gehechtheid aan zijnen voortreffelijken Leermeester in het Natuurregt, wijlen den miskenden en te Groningen afgezetten van der marck.
Naar die kennis nu, welke ik van hesselink's karakter, opleiding en denkwijs verkregen heb, kan ik mij zeer wel verklaren, dat en hoe hij, ook zonder den invloed van nieuwere Duitsche Godgeleerden, tot vele begrippen, onder anderen ook tot het bewuste gevoelen wegens de Bezetenen in het N.V., gekomen is. Het wordt mij, in weerwil van uwe breede uitweiding over de zoo bekende geschiedenis van dit gevoelen, zelfs hoe langer zoo waarschijnlijker, dat farmer de man geweest is, die door zijn werk on Demoniacs, hier te lande reeds verspreid, eer semler in 1776 de Hoogduitsche vertaling daarvan met eene Voorrede voorzag, aan de begrippen over dit punt bij verscheidene Godgeleerden eene andere wending, of liever meer vastheid, gegeven

{==527==} {>>pagina-aanduiding<<}
heeft. UEw. zegt (bl. 470) vrij stellig: ‘Dat nu hesselink zijne Leeraren over de Bezetenen even min van zijne Leeraren aan de Groninger Hoogeschool, als bij oosterbaan, maar vooral van teller c.f. overgenomen heeft, is vrij zeker, ook uit de reeds opgemerkte, meer dan toevallige overeenkomst tusschen den Hoogleeraar van Amsterdam en den Proost van Berlijn.’ Maar wat zal UEw. antwoorden op de verzekering, dat ik niet de vroeger vermelde Dissertatie van semler, maar het werk van farmer, en niet naar de Nederduitsche vertaling, maar in het oorspronkelijke, aangehaald vind in de theologische dictaten van wijlen Prof. oosterbaan, op wien UEw. zich ter staving van uwe meening beroept, die voor mij op de tasel liggen; ja wat meer is, dat ik in die dictaten geene andere denkbeelden over de Bezetenen lees, dan die van den Engelschen Schrijver? Een bewijs, dat hesselink, indien hij al dit gevoelen van anderen moest leeren, niet bij Duitschers behoefde ter schole te gaan, daar hij het bij zijnen Hollandschen Leermeester kon vinden.
Bij uwe denkwijs over meergemelden Godgeleerde houdt UEw. zich dan ook overtuigd, dat hij de bekende Doopsgezinde stellingen over Doop en Eed in lateren tijd alleen voorstond, omdat hij dezelve met de moedermelk ingezogen had. Er behoort veel vrijmoedigheid, ja nog wat meer toe, Eerw. Heer, om zoo iets op den toon van verzekerdheid te durven beweren. Niet dat ik zou willen ontkennen, dat de stelling, waarvan UEw. hier uitgaat, psychologisch gesproken, veelal waarheid behelst; maar hierover verwonder ik mij, en hierover zal ieder onpartijdig lezer, tot welk Protestantsch Kerkgenootschap hij ook behoore, zich gewisselijk met mij verwonderd hebben, dat UEw. dezelve alleen op de gevoelens der Doopsgezinden toepast; terwijl ik vooraf reeds vooronderstellen mag, dat UEw. dit gezegde geenszins omtrent uwe gehechtheid aan het leerbegrip uwer Kerk zou willen doen gelden. Waar zal het toch heen met uwe berigten over de begrippen, door onderscheidene Godgeleerden voorgestaan, zoo UEw. in 't vervolg van

{==528==} {>>pagina-aanduiding<<}
tijd te dezen aanzien streng consequent blijven wil! Het zij mij bovendien vergund u te vragen, of de beide genoemde Doopsgezinde gevoelens, naar uwe gedachten, op zichzelve dan ook zoo ongerijmd zijn, dat derzelver aanneming alleen uit blinde gehechtheid aan voorouderlijke leer en gezag kan worden verklaard?
Doch, hoe groot of hoe gering de invloed van hesselink's geboorte, opleiding en karakter op zijne Godgeleerde begrippen ook moge geweest zijn, hij behoorde tot een Kerkgenootschap, waarin hij niet behoefde te schromen, voor dezelve vrijmoedig uit te komen; en zoo UEw. dit in het oog gehouden had, zou UEw. den man gewisselijk niet verdacht hebben, van niet rond en ruiterlijk in de ontwikkeling en voorstelling van zijne gevoelens te hebben gehandeld, indien ik althans gebrek aan openhartigheid, bij betere of andere overtuiging, in uwe woorden moet vinden. Het is hier niet de vraag, of het artikel, waarbij UEw. deze uitdrukking bezigt, exegetisch goed, en in allen opzigte te verdedigen zij (hetgeen ik niet zou willen beweren); maar dit ontken ik met volkomen zelfvertrouwen, dat hesselink daar ter plaatse onder eenige billijke verdenking ligt van bedektheid of gebrek aan openhartigheid.
Mijne volgende aanmerking betreft de redenen, door welke de vermelding van hesselink in uwe Geschiedenis, op den weg door u ingeslagen, verdedigd wordt. In weerwil van al hetgeen door u is bijgebragt, ben ik nog altoos van gedachte, dat in een boek als het uwe, 't welk een beredeneerd verslag geeft van de bestrijders der Christelijke Openbaring, een ieder, die er in voorkomt, geschandvlekt staat, ten zij men wel duidelijk de redenen vermeld vinde, waarom van hem gewag gemaakt wordt; even als men zich ongaarne genoemd ziet naast en met lieden, die ter slechter naam staan, ten ware er duidelijk worde opgegeven, dat zulks bij tegenstelling geschiedt. Deze tegenstelling nu vind ik wel eenigzins, maar niet genoegzaam, ter bewuste plaatse, en ik zou mij aan oneerbiedigheid meenen schuldig te maken, zoo ik Seraf

{==529==} {>>pagina-aanduiding<<}
en Duivel, Jchova en Beëlzebul (het zijn uwe voorbeelden) op zulke of soortgelijk eene wijze wilde zamenvoegen, als UEw. de namen van bahrdt en hesselink verbonden heeft. Intusschen wil ik, na uw antwoord, gaarne gelooven, dat die zamenvoeging meer eene formula transeundi is, dan eene bedoelde gisping, waarin voor het gevoel van den dankbaren Leerling alleen iets stuitends gelegen is. Doch dat de waardige man door de wijze, waarop UEw. over hem spreekt, in een ongunstig licht voorkomt, dit hebben ook de Recensenten van uw werk gedacht, die hem met eenen doornik en andere lieden van dat slag op ééne lijn gesteld hebben; en dit is insgelijks het gevoelen van den mij geheel onbekenden beoordeelaar van bredie, die (opdat ik dit in 't voorbijgaan tegen uwe onkiesche verdenking op bl. 464 aanmerke) even min iets van mijn voornemen wist, als ik van het zijne eenige kennis droeg. UEw. vindt het vreemd, dat niemand zich vóór ruim twintig jaren de zaak van hesselink heeft aangetrokken, toen de Hoogleeraar ypeij op dezelfde wijze over hem sprak: ik voor mij acht der waarheid nader te zijn, zoo ik juist in dat stilzwijgen een bewijs vinde voor de gematigdheid zoo wel van hesselink, die toen nog leefde, als van de Doopsgezinden in 't algemeen, die door u, ter zelfde plaatse (bl. 477), over hunne zoogenoemde geneigdheid tot twisten, en over kwalijk geplaatsten ijver, vrij schamper bejegend worden. Doch het is immers niet hetzelfde, of in eene algemeene Kerkelijke Geschiedenis de gevoelens der onderscheidene Schrijvers opgegeven worden, dan of iemand met weinigen op de zwarte lijst aangeteekend staat, waarop alleen dezulken vermeld worden, die in meerdere of mindere mate onder verdenking van Neologie vallen. Maar bovendien zijn ook
de Protestanten van Nederland, dank zij den Hemel! in dat tijdsverloop van twintig jaren elkander aanmerkelijk genaderd door ware Christelijke verdraagzaamheid; en zoo klinkt dan ook hetzelfde ongunstig oordeel over hesselink in uwen mond harder, dan toen de Heer ypeij het uitsprak.

{==530==} {>>pagina-aanduiding<<}

Doch, terwijl de matiging van hesselink, in het niet beantwoorden van gemelden Hoogleeraar, u ontgaan is, heeft UEw. zeer wel opgemerkt, dat hij zijnen ongenoemden Tegenschrijver tot tweemalen toe beantwoord heeft, en gebruikt UEw. daarbij de volgende woorden, dat namelijk ‘de beschuldigde, hoewel het laatste woord gehad hebbende, de zaak weder roerde, toen zij reeds lang vergeten was, in de Voorrede tot den tweeden druk zijns Woordenboeks’ (bl. 464). Hoe daarin een grond van beschuldiging ligge, verklaar ik niet te begrijpen. Het is waar, Eerw. Heer! hesselink heeft zijnen aanvaller beantwoord, en hij heeft hierdoor niets meer gedaan, dan wat ieder' regtschapen man, die zich verongelijkt acht, volkomen vrijstaat, niets meer en niets anders, dan wat UEw. door uwen brief aan mij gedaan heeft; doch hoe heeft hij dien man beantwoord, wiens onedelmoedige en vijandige handelwijs UEw. zelf afkeurt? Met eene mannelijke bezadigdheid, die niemand kan miskennen, en in eenen geest van Christelijke zachtmoedigheid en liefde, waarin slechts weinigen hem hebben nagevolgd, en wel niemand hem heeft overtroffen. En hoe kon hij, bid ik u, een' tweeden, veranderden, zelfs naar sommige aanmerkingen van zijnen Tegenschrijver veranderden druk zijns Woordenboeks uitgeven, zonder van dien man te gewagen? Daarenboven had UEw. bij de beoordeeling der zaak niet onopgemerkt behooren te laten, dat de zoo gematigde aanmerkingen van den Auteur: Aan de Lezers van mijn Woordenboek, niet tot het Publiek gerigt, en nooit in den boekhandel gekomen zijn.
Ten slotte nog een woord over hetgeen UEw. op bl. 476 aanmerkt ter staving van uw ongunstig oordeel over de denkwijs van velen in het Doopsgezinde Kerkgenootschap, tijdens de verschijning van hesselink's Woordenboek. Bij uwe redenering over dit punt, die ik onpartijdig heb zoeken na te gaan, kost het waarlijk moeite, niet te vergeten, dat een Protestant tot een' Protestant het woord voert; en UEw. moet het mij niet

{==531==} {>>pagina-aanduiding<<}
ten kwade duiden, dat ik mij door uwen hoogen toon op bl. 477 niet zoo in ééns uit het veld laat slaan, maar met alle bescheidenheid het daarvoor blijf houden, dat het gestelde door den Heer ypeij, (ik zeg het met diepen eerbied voor 's grijsaards geleerdheid en godsvrucht) 't welk door u alleen op gezag is herhaald, niet behoorlijk is gestaafd.
Doch UEw. vraagt op een' zegevierenden toon: ‘Indien dit berigt zoo ongegrond en partijdig ware, eilieve! zeg mij dan, waarom is het nooit als zoodanig tegengesproken door den eenen of anderen Doopsgezinden Leeraar of Hoogleeraar? Is uw Genootschap dan nu eerst mondig geworden?’ UEw. brengt mij in de noodzakelijkheid, om u op mijne beurt eene andere vraag, en ook in een' anderen toon, te doen; de vraag namelijk, of de Recensie van het bewuste Deel der Kerkelijke Geschiedenis van den Heer ypeij in de Letteroefeningen van 1809, bl. 445-457, blijkbaar door een' Doopsgezinden geschreven, u onbekend is, waarin de ongunstige uitdrukkingen van dien Hoogleeraar over hesselink en de Doopsgezinden mede getoetst worden? Doch ik zou mij op die beoordeeling, welke, naar mijn gevoel, even zeer de kleur van den tijd draagt, als het berigt van den Heer ypeij, niet beroepen hebben, zoo UEw. er mij niet toe gedrongen had, te meer, daar ik nog al een' anderen zin aan de mondigheid van een Kerkgenootschap hecht, dan UEw. schijnt te doen. Trouwens, Eerw. Heer, de mondigheid, waartoe de belijders van den nederigen en zachtmoedigen jezus geroepen zijn, die zoo menigmaal zweeg, waar Hij beschuldigd werd, zoodat alleen er zich over verwonderden, bestaat, naar mijn oordeel, niet zoo zeer in de zucht en de gereedheid, om, tijdig en ontijdig, dadelijk tegen elke beschuldiging op te treden en iederen aanval af te keeren, als wel in die zelfbeheersching, waardoor zij zwijgen en verdragen, wanneer kwaad van hen gesproken wordt, en het regte tijdstip afwachten, om hunne goede zaak in den geest der liefde voor te staan. Van die mondigheid heeft hesselink een waardig voorbeeld gegeven; en wil UEw.

{==532==} {>>pagina-aanduiding<<}
een voorbeeld uit onze dagen, zoo wijs ik u op de Bestuurders van die Christelijke Gezindte dezer landen, die, vóór weinige jaren, op eenen liefdeloozen aanval niet alleen gezwegen, maar hunne Predikanten door een' rondgaanden Christelijken brief zelfs aangespoord hebben, om dien aanval onbeantwoord te laten.
Veel is er wijders in uwen ijver, om mij te weêrleggen, aan uwe pen ontsnapt, dat ik liefst onbeantwoord wil laten, te meer, daar het met de aanleiding tot onze briefwisseling in geen onmiddellijk verband staat. Ik heb mijzelven in het voeren van ons geschil zoo veel mogelijk trachten te vergeten, en daarom valt het mij niet moeijelijk, mijne gevoeligheid over onverdiende persoonlijke krenkingen te onderdrukken; ja, ik kan u in opregtheid verklaren, dat uwe vaak onheusche taal tegen mij veeleer droefheid bij mij heeft opgewekt, dan dat zij mij zou hebben aangespoord, om mij door bitteren spot op mijne beurt te wreken. Wat uwe uitdrukkingen over de broederschap betreft, waartoe ik behoor, zoo moet ik betuigen, dezelve noch met de waarheid, noch met de Christelijke liefde te kunnen overeenbrengen, daar UEw. nier aarzelt, de Nederlandsche Doopsgezinden te teekenen als eene kleine en verdrukte godsdienstige vereeniging, die haar bestaan, in weerwil van soms hevige twisten, tot aan het begin der 19de eeuw voortgesleept heeft; die telkens in digt geslotene gelederen zich tegen elken aanval heeft verweerd (bl. 454); die altoos ruimte gehad heeft van mannen, aan welker gebrek in ijver en moed niemand ooit te last zal leggen, dat de geheele wereld niet reeds lang den Eed aan de Vierscharen en den Doop aan de Kinderen der Geloovigen geweigerd heeft! (bl. 477) en voor wier leden de naam van Wederdoopers meer eigenaardig is, dan die van Doopsgezinden, daar zij den doop, aan kinderen, door u en andere Leeraars, onder plegtige aanroeping van Gods naam, en in de openlijke en gemeenschappelijke vergadering der Christenen, bediend, als
gelijkstaande met het wasschen door eene baker beschouwen (bl. 463), en

{==533==} {>>pagina-aanduiding<<}
waaronder velen hunne bitterheid vooral in hunne hatelijke uitvallen omtrent den Kinderdoop niet dan met moei te verbergen kunnen; als eene Gezindte, wier bestaan, hoe veel of hoe weinig zij dan ook beteekene, UEw. wel mag lijden, schoon UEw. niet tot hen behoort, die niet ophouden te wenschen, dat zij als een Vrijcorps onder de groote schare der Gereformeerden hier te lande gestoken worde (bl. 476); als een Kerkgenootschap, dat, na het schoone plan, om eene Gemeente van enkel heiligen in wandel op aarde te vestigen, als onuitvoerbaar en hersenschimmig te hebben moeten opgeven, (bl. 478) nu den leideband der Formulieren, de krukken van menschelijke steunsels, en de breidels voor het onbedachtzaam voorthollen in het hoog gevoel van eigene kracht en bezadigdheid, heeft afgeworpen, (bl. 477) om het schoone denkbeeld van zuiverheid en eenheid in leer te verwezenlijken (bl. 479); als een Kerkgenootschap, eindelijk, dat aan zijne leden eene vrijheid toestaat, waartoe UEw., bij de kennis, welke UEw. door eigene ondervinding van het Hervormd Kerkgenootschap verkregen heeft, niet zou raden (bl. 478). Waarlijk, Eerw. Heer, het is met innig leedwezen, dat ik deze en dergelijke trekken in uwen brief, van een' Protestant tot zijnen Protestantschen medebroeder gerigt, gevonden heb, en de weemoed, die mij bij het lezen van dezelve vervult, gedoogt niet, een enkel woord daartegen aan te voeren. Liever wil ik dan ook uwe heftigheid tegen de Doopsgezinden als een gevolg van een' al te warmen ijver beschouwen, om uwe zaak te bepleiten, dan dat ik dezelve aan uwe doorgaande denkwijs
en gemoedsgesteldheid toeschrijven, en alzoo gezindheden bij u vooronderstellen zou, welke den dienaar van het Evangelie der liefde en des vredes onwaardig zijn. Gelukkig bovendien, dat de toon, op de aangehaalde plaatsen door u aangeheven, in uwe eigene Kerk sedert lang vreemd geworden is! Gelukkig, dat er in Nederland een geest onder de Protestanten heerscht, die, het veroordeelen van andersdenkenden aan bittere Roomschgezinden en even vijandige hedendaagsche dweepers overla-
{==534==} {>>pagina-aanduiding<<}
tende, niets vuriger wenscht, en niets ijveriger zoekt te bevorderen, dan eenheid door liefde, bij verschil van gevoelens! Gelukkig bovenal, dat de groote Koning zijner Kerk, bij al ons ijdel verschillen en twisten, zijn werk door zijnen magtigen arm handhaven zal, en dat die Koning, in wien wij allen onzen toekomstigen Regter eerbiedigen, eenmaal niet naar onze begrippen, maar naar onze gezindheden en daden vragen, en ons lot daarnaar regelen zal!
Ziedaar, Eerw. Heer, hoe ik de zaak tusschen ons in geschil meen te moeten eindigen. Of mijn ijver voor dezelve van menschelijke inmengselen rein geweest zij - dit waag ik even min te beslissen, als UEw. zulks van uwen kant beweren zal. Mogt al dit menschelijke hoe langer zoo meer in ons ijveren voor de waarheid wegvallen, opdat het hemelsche zich des te vrijer in ons ontwikkele en verheffe! Mogten de bladen, welke wij volgeschreven hebben, als teekenen van ons verschil, welras met den adem des tijds vervliegen; maar bidden wij, dat de goede indrukken, die wij welligt hebben verwekt, onder den invloed van boven, die zelfs onze dwaasheden ten zegen doet gedijen, vruchtbaar werken! In mijne tegenwoordige stemming zou het mij geene moeite kosten, het geschrevene dadelijk te vernietigen; maar de zaak is te ver gekomen, om hetzelve terug te houden. Ik heb het met weêrzin opgesteld, omdat het gerigt is tegen een' Medebroeder in denzelfden Heer; ik zend het u met weêrzin toe; ik zal het met weêrzin ter perse geven, en met de vurige bede vergezellen, dat God het menschelijke en zondige, dat mijn geschrijf mogt aankleven, door den genadigen invloed van zijnen heiligen geest, onschadelijk make voor het rijk zijns Zoons. Gaarne wil ik dan ook vergeten, dat wij van elkander hebben verschild, en ten slotte met Christelijke blijdschap aan uwe bereidvaardigheid gedenken, om bij voortduring liefdebeurten in onze Doopsgezinde kerken waar te nemen; terwijl ik mij even min zal onttrekken, om, daartoe uitgenoodigd zijnde, het woord der behoudenis onder de Hervormden, even als voorheen, te ver-
{==535==} {>>pagina-aanduiding<<}
kondigen. En zoo mogen wij beiden een stichtend voorbeeld geven van die eenheid in de Protestantsche Kerk, waardoor derzelver leden elkander gaarne als broeders in hun' aller Heer en Zaligmaker erkennen en liefhebben, al geven verschillende gevoelens ook aanleiding tot afzonderlijke Genootschappen onder hen.
Met den hartelijken wensch, dat deze geest van Christelijke bezadigdheid en broederlijke liefde u op den schoonen weg, die voor u ligt, steeds vergezelle, en onder ons en alle de Protestanten van Nederland aangekweekt worde, sluit ik dezen brief, terwijl ik de eer heb, mij te noemen,

Weleerwaardige en zeer geleerde Heer!

Uwen Medebroeder in onzen Heere J.C.

s. muller.
Amsterdam.
26 Julij, 1828.

Iets over het gevaar van levend begraven.

(Grootendeels uit het Journal général de Médecine medegedeeld door den Heer w. egeling, te Haarlem.)

Den 24 Augustus 1826, des middags, zegt de Heer chantourelle, werd ik met groote haast verzocht mij te begeven naar een van de kerkhoven der Hoofdstad, om het lijk van een' man te onderzoeken, die, naar men zeide, begraven was geworden, terwijl hij slechts in een' toestand van slaapzucht (léthargie) verkeerde.
Deze man, van buitengewoon groote ligchaamsgestalte, had sedert eenigen tijd geklaagd over duizelingen, en was zeer rood van aangezigt. Den 23sten, 's morgens, verloor hij eensklaps zijne kennis en het spraakvermogen. Een daarbij geroepen Geneesheer opende hem eene ader; maar, dewijl de zieke zijne verlorene vermogens niet terugbekwam, en de ademhaling en bloedsomloop schenen te hebben opgehouden, hield men hem voor dood, en be-
{==536==} {>>pagina-aanduiding<<}
groef hem des anderen daags. Reeds was men bezig, aarde op de kist te werpen, toen een der omstanders de aanmerking maakte, dat hij bloed had zien vloeijen, 't welk eene meer levendig roode kleur had, dan dit bij een lijk gewoon was; hij meende, daar de zieke naauwelijks sedert 24 uren gestorven was, dat hier mogelijk alleen een toestand van slaapzucht plaats had. Men nam nu het lijk weêr uit het graf, en riep mij.
Bij mijne komst bevond ik, dat sommige deelen van het lijk nog niet koud waren, zoo als de borst, de buik en het hoofd. De beenen, de armen en de dijen, nog al hunne buigzaamheid bezittende, waren een weinig beneden den warmtegraad der lucht; de onderbuik was geheel zacht en niet door lucht opgezet. De oogen waren onbewegelijk; het hoornvlies had voor een gedeelte deszelfs doorschijnendheid verloren; de gelaatstrekken waren niet veranderd. Uit den half geopenden mond vloeide bloed van een tamelijk levendig rood. De ademhaling en de bloedsomloop in het hart en de groote slagaderen hadden volkomen opgehouden; nogtans bestond er nog eene werkzaamheid van het stelsel der haarvaten; tot bewijs hiervan strekt, dat de linker voorzijde van het aangezigt sterk opliep, gedurende mijne pogingen tot opwekking van het leven; even zoo het bindvlies van het oog aan dezelfde zijde, 't welk van bloed opzwol.
Alle mijne pogingen waren nogtans vruchteloos, en het bleek genoegzaam, dat het leven had opgehouden, en dat, zoo ook al het stelsel der haarvaten nog prikkelbaarheid genoeg had overgehouden, om deszelfs werkzaamheid in sommige deelen voort te zetten, deze echter niet voldoende was, om den algemeenen bloedsomloop te herstellen, daar de prikkelbaarheid van het hart volkomen was uitgedoofd. Maar, wie zou, in dergelijk geval, zoo lang de haarvaten nog eenige werkzaamheid uitoefenen, durven beweren, dat het leven onherroepelijk is uitgebluscht? Hoe vele voorbeelden bestaan er niet, waarin de verrigtingen der hersenen, in schijn voor altijd hebbende opgehouden, zich nogtans langzamerhand hebben

{==537==} {>>pagina-aanduiding<<}
hersteld, en den bloedsomloop en ademhaling weêr hebben opgewekt, zelfs in gevallen, wanneer de algemeene koude van het lijk deed gelooven, dat de werkzaamheid der haarvaten geheel had opgehouden?
Men behoorde derhalve, in gevallen van spoedigen dood, het vermeende lijk niet aan eene koude lucht bloot te stellen, om door deze het welligt nog sluimerend levensbeginsel niet geheel te vernietigen; even min behoorde men het aangezigt te bedekken.
Tot afschrikking tegen het te vroegtijdig begraven kan verder de volgende ijsselijke daadzaak strekken. Thouret, die met fourcroy belast was met het opzigt over de opgravingen ter vernietiging van het kerkhof des Innocents, heeft opgemerkt, dat onderscheidene skeletten en tot mumiën overgegane lijken in zoodanige houding werden gevonden, die het buiten twijfel stelden, dat zij levend waren begraven! Sommigen schenen bezweken te zijn te midden van hunne pogingen, om zich uit hunnen ijsselijken kerker te verlossen; bij anderen vond men de armen tusschen de tanden, die, om hunnen honger te stillen, (waarschijnlijker, uit wanhoop) hun eigen vleesch hadden verslonden! Thouret was hierdoor zoodanig getroffen, dat hij in zijn testament de maatregelen voorschreef, die men in acht moest nemen, om zich, vóór zijne begrafenis, van de wezenlijkheid des doods te verzekeren.
Ten slotte herinneren wij hier, dat, behalve de teekenen van rotting, de zekerste bewijzen van den dood bestaan in de stijfheid van het lijk bij volkomene koude van hetzelve, in de verweeking van den oogbol met verduistering van het hoornvlies, en in de ongevoeligheid voor de werking van het galvanisme; en eindelijk, dat er bij plotselingen dood, of na heete en korte ziekten, nog grootere behoedzaamheid gevorderd wordt, dan wanneer de lijders, na langdurige sukkeling of uitputting, door slepende ziekten zijn bezweken; met uitzondering nogtans, in dit laatste geval, van zoodanige zenuwziekten, die een' toestand van léthargie (slaapzucht) of catalepsie (verstijving) kunnen veroorzaken.


{==538==} {>>pagina-aanduiding<<}

Eene levende pad in de maag eens jongelings.

Een inwoner van Ainsworth, een dorp nabij Bolton, vervoegde zich tot den Heer hampson, Heelmeester ter laatstgemelde plaatse, met zijnen zoon, een knaap van 15 jaren, die sedert drie jaren leed aan maagpijnen, ter linker zijde, welke, naar des patiënts eigene uitdrukking, veroorzaakt werden door iets, dat zich bewoog en hem knaagde. De Heer hampson schreef hem een purgans voor, om alle dagen te gebruiken, tot dat de oorzaak van het kwaad was weggeruimd. De tweede gift reeds bragt dit heilzaam gevolg te weeg: de jongeling braakte eene levende pad, van de gewone soort en in volwassene grootte. Onmiddellijk ontwaarde hij eene zoo groote verligting, dat hij, zeer verblijd, aan zijne ouders den lastigen gast kwam vertoonen, dien hij zoo lang had gehuisd en gevoed. Het dier leefde nog; maar, toen men het op den grond nederleide, kruiste het zijne pooten op zijn' buik en stierf. Het scheen, dat het den zoo schielijken overgang in de lucht, welke hij nog niet had ingeademd, en in eene veel lagere temperatuur, dan die van het inwendige des ligchaams, waarin het geleefd had, niet konde verdragen. De lijder was nu, na een' verkwikkenden slaap, weldra geheel hersteld.

De invloed der oorlogen op de beschaving.

(l'ervolg en slot van bl. 498.)

Vreemde benden van de bergen van Middel-Azië, uit de woestijnen van Arabië, waren onder xerxes in Griekenland verschenen, in eene bonte mengeling van kleederdragten en wapenen. Zij moesten de aandacht tot zich trekken van het nieuwsgierigste volk der aarde, en hierdoor de grenzen der bekende wereld helpen uitbreiden. Inderdaad, door dezelfde nieuwsgierigheid gedreven als zijne landgenooten, werd herodotus de vader der ongewijde Geschiedenis, en de prozastijl schijnt met hem te beginnen. Na lange reizen had

{==539==} {>>pagina-aanduiding<<}
hij, met de opregtheid van een kind, geboekt, wat hij gezien, tevens, met kinderlijke ligtgeloovigheid, wat hij gehoord had. Bij de volksseesten, te Olympia - ook hier is voortgang: met ligchaamsoefening begint zich geestbeschaving te paren - las hij zijn verhaal des Perzischen oorlogs en het overzigt der hem bekende landen en volken voor, terwijl de weggesleepte menigte luisterde, vol verbazing over zoo veel vreemds en ongehoords. Ook thucydides hoort hem onder de duizenden, en, door zijnen roem getroffen, vat hij het besluit op, gelijk hij, een Geschiedschrijver te worden. Hij heeft dit besluit volvoerd, en een werk te voorschijn gebragt, dat, vreemd aan de dichterlijke zamenstelling en den naïven verteltoon van zijnen voorganger, wijsgeerig in behandeling, kort en krachtig van stijl, in beiden geene tijdgenooten doet vermoeden, maar schrijvers, door een lang tijdsverloop gescheiden. In de geschiedenis der wijsbegeerte zijn bovenal de worstelingen belangrijk, die het menschelijk verstand tegen zijne onkunde omtrent den oorsprong aller dingen tot dit tijdperk voerde. Weifelend had men nu eens dit, dan eens dat aangenomen, of wanhopig de groote vraag opgegeven, en te gelijk het bestaan van alle waarheid: dan, een nieuwe dag brak aan. Anaxagoras verkondigde Athene eene eerste onzigtbare oorzaak aller dingen, afgescheiden van, en bestaande buiten de stoffelijke natuur. Verbazend was deze vlugt van den nasporenden geest: van de menschelijke Goden, plaatselijke beschermers der vroege tijden tot een' onzigtbaren God der wereld! Van den anderen kant riep socrates de wijsbegeerte, van de hoogte harer wereldbeschouwingen, tot de handelingen der menschen, waardoor zedekunde en zedeleer haar bestaan kregen. Nog hooger zou de verheffing gaan.
Plato verscheen. Wat tot hiertoe de mensch niet had vermoed, wat nog nimmer in het menschelijk verstand was opgekomen, scheen hem geopenbaard: ruime begrippen, omtrent het wezen der Godheid, de wording der wereld, de onsterfelijkheid der ziel, verhieven hem boven tijden en geslachten; waarheid en leven vloeiden van hem over alle takken der philosophie, dat is, het geheele weten der menschen.
Niet eindeloos, in ongestoorde rust, bleef deze schoone schepping bloeijen. Even als, bij eene geweldige beroering van een anders stil water, de verwijderdste golvingen zich eindelijk, als onmerkbare rimpels, in het spiegeleffen vlak

{==540==} {>>pagina-aanduiding<<}
verliezen, zoo gaan eindelijk de weldadigste schokken in de zedelijke wereld verloren; menschen en volken zinken in dommelende rust, of in kleingeestige twisten, uit eigenbelang geboren, verderfelijker dan rust, en de heerlijkheid is voorbijgegaan. Bij het opbeurend geloof aan de voortgaande volmaking van ons geslacht, schijnt dit eene ontmoedigende waarneming: maar verheffend is dan de opmerking, die de Geschiedenis doorloopend bevestigt, dat, hoe dikwijls de tempel van verlichting en kennis in deze of gene streek wordt afgebroken, hij steeds, op eene grootere schaal, met nieuwen glans wordt opgehaald. Menschen sterven, en hunne dwaasheden met hen; Staten bloeijen, en worden vernietigd: maar eeuwig, onafhankelijk van bijzondere menschen en plaatsen, gaat de uitbreiding van kennis en begrippen voort, en van eeuw tot eeuw klimt deze massa, zich in gelijke verhouding verbreidende naar alle zijden.
Wij zijn thans genaderd tot een gewigtig punt in de Geschiedenis, den val van Griekenland en van het Perzische rijk. De Grieksche Staten wenden hunne wapenen tegen zichzelve; de Peloponnesische oorlog maakt een einde aan de grootheid van Athene, omtrent 400 jaren vóór onze telling, door Sparta ingenomen. Thebe verheft zich op zijne beurt tegen het overheerschende Sparta, en, door inwendige worsteling afgemat, nog meer door gebrek aan Godsdienst en vaderlandsliefde verzwakt, geraakt Griekenland onder Macedonië; vervolgens sloopt, door de magt der Grieksche Staten geholpen, alexander het Perzische rijk. Eene oppervlakkige kennis der Geschiedenis is genoegzaam, om ons te overtuigen, dat, bij zoo veel zedelijk verval, verdeeldheid, bedrog, omkooping en lafhartigheid, als de laatste jaren der Grieksche Staten in het algemeen kenmerkte, en voor Perzië sedert lang tot staatkunde was geworden, beide landen hunnen staatkundigen val niet konden ontwijken. Even min kan de uitbreiding der beschaving, die de togten en overwinningen van alexander aanbragten, miskend worden: door deze bleef, voor den mensch van de Aegaeïsche Zee, de mensch van de boorden van den Hydaspes en den Indus niet langer eene vreemde diersoort; nu kon er aan eene natuurlijke historie gedacht worden, en een aristoteles de wonderen der schepping doen kennen; nogmaals werden de grenzen der menschheid uitgezet, en de Grieksche taal, die alle Westersche voortbrengsels bevatte, voor meerderen toegankelijk. Hoe gewigtig

{==541==} {>>pagina-aanduiding<<}
dit alles zijn mag, veel uitgebreider gezigtpunten bieden zich aan voor den gang der geheele menschheid; mijne gebrekkige voorstelling kan alleen derzelver belangrijkheid, in zichzelve onmiskenbaar, verzwakken.
Aan den val der Grieksche Staten was de verbreiding der laatste vorderingen te danken, en tevens derzelver uitbreiding; extensie te gelijk en intensie. Als in eenen kweekhof, waren hier eeuwen lang de zaden aller menschelijke wetenschap gekweekt; een rijke schat van begrippen was tot rijpheid gekomen. Alexander's veroveringen zoo wel, als de latere overheersching der Romeinen, bragten deze zegeningen wijd en zijd, van het Oosten naar het Westen, gelijk een weldadige storm dezelve verspreidende. Hierdoor ontving Alexandrië in zijn Museum de rijkste schatten; in Egypte, zoo monsterachtig in zijne aloude dierdienst, vond zich, onder het bestuur der ptolemaeërs, den invloed der Grieken en hunne beschaving, Westersche en Oostersche wetenschap het eerst bijeen; de Ilias en de Heilige Schriften der Joden werden voor dezelfde menschen toegankelijk; de kritiek, of oordeelkunde, alleen het deel van het rijper verstand, begon hare onderzoekingen; te gelijk de aanvankelijke ineensmelting van Oostersche en Westersche wetenschap, bruisend, in een lang tijdsverloop, vonk bij vonk, bij hare vermenging, uitschietende. Zóó zou eens alle wetenschap en kennis één worden, tot een algemeen erfgoed der volken; gelijk het menschelijk verstand één is, in geene vakken gescheiden. Luttel, echter, hadden deze kundigheden, beschouwend behandeld, binnen de wanden van leerscholen en Musaea besloten, de menschheid, in het algemeen, geholpen, indien de val der Grieksche Staten, door deszelfs werking op de Grieken zelve, geene groote verandering in het werkelijke leven had aangebragt. Tot hiertoe had de Griek gedacht en
gehandeld in en voor den Staat; de Staat was het einddoel en middelpunt, de geest en het leven geweest van edelen en slechten: met den val van het vrije staatsbestuur viel ook de afgod; eene treurige ledigheid maakte zich meester van de zielen der Grieksche burgers, Macedonische afhangelingen geworden. Dit ledige moest worden aangevuld. Waardoor? In den mensch zelven, in zijne zedelijke betrekkingen, lag nog eene wereld te ontdekken; de loszinnige jeugd was vervlogen, de nadenkende leeftijd begon; het huiselijke leven zou het openbare vervangen, na verloop van tijden; de be-
{==542==} {>>pagina-aanduiding<<}
langen van Athene, of Sparta, plaats maken voor die der menschheid. Reeds naderde de dag der grootste omwenteling in de zedelijke wereld, die het doel des levens zou doen kennen. Maar eerst door bloedige oorlogen en omwentelingen zou het menschdom in deze heerlijkheid ingaan. Zeno, en zijne leer, was daarentegen een verschijnsel, dat zich onmiddellijk aan Griekenlands verval aansloot, en de wereld toegankelijk hielp maken voor de waarheden, die haar wachtten. ‘Laat uw geluk alleen afhangen van eigene deugd; verhef u boven lot en tijd!’ dit was eene leer, wier overspannen strengheid nooit voor de menschelijke natuur in het algemeen berekend was; vooral, wie had dezelve in Griekenlands schoone dagen durven verkondigen, of behoefte aan dezelve gevoeld? Zij kon slechts eene vrucht zijn van algemeen verval. Desniettemin blijft zij een der schoonste verschijnsels, een onloochenbaar bewijs van den adel der menschelijke natuur, dat zeno tot een' voorlooper maakte van Hem, wien de volheid der tijden verbeidde.
Minder gunstig schenen de omstandigheden op den gelijktijdigen epicurus te werken; maar, onder het bestuur der Godheid, moeten alle dingen medewerken ten goede. Wars van alle bemoeijingen, was rust zijn doel en geluk; zijne Goden, naar zijn eigen beeld geschapen, genoten eindelooze rust: ook deze nietsdoende Goden droegen krachtig bij, om het ontzaggelijke gesticht van Bijgeloof en Veelgodendom te helpen ondermijnen, dat, door eeuwen gebouwd, nog heden niet geheel verwoest is, maar, onder andere vormen, voortduurt, in weerwil van zoo veel oorlogen en verwoestingen, die het hielpen vernielen; in weerwil van de leer, dat God alleen in geest en waarheid wordt gediend.
Griekenland had schatten van kennis verzameld, en de bespiegelende wetenschap tot hare tijdelijke volmaking opgevoerd; doch om dezelve over Europa te verbreiden, daartoe waren dezelfde kleine Staten niet geschikt, wier worstelingen en twisten hadden moeten dienen, om de levensvonk te wekken en den geest te ontwikkelen: een volk naar ligchaam en ziel gehard, gewoon aan strengheid en tucht was daartoe verkoren en opgevoed.
Terwijl deze gebeurtenissen in het Oosten van Europa en der wereld hadden plaats gehad, was Rome, in het Westen asgescheiden, - genoegzaam buiten aanraking met het zoo naburig Griekenland! - tot die hoogte gekomen, dat het op

{==543==} {>>pagina-aanduiding<<}
het groote tooneel der wereld verschijnen moest. Oorlogen, vijfhonderd jaren van onafgebrokene oorlogen, hadden Rome, eerst eene kleine stad, misschien eene vrucht van den Trojaanschen krijg, met verwoesting van honderd kleine en bloeijende Staten en steden, tot de meesteresse van Italië gemaakt; en deze eindelooze oorlogen, deze strenge opvoeding had hier het menschdom van eene andere zijde ontwikkeld: niet in kunsten en geestbeschaving, door bespiegeling en vorschen, vertoonde zich de voortgang; maar in het geharde ligchaam woonde eene ziel, die vastheid van wil bezat, en tevens had leeren gehoorzamen aan wet en orde; geschikt tot handelen, tot een leven in werkdadigheid en kracht. In de derde eeuw vóór onze jaartelling begonnen hare oorlogen buiten Italië met den Punischen tegen Carthago. Afrika bukte voor Europa; want Europa's beschaving zou uitgaan over de aarde, niet die van Libyë. Snel rees sedert het gevaarte der Romeinsche heerschappij omhoog: bij den aanvang onzer jaartelling strekten zich de grenzen des rijks van den Euphraat tot den Atlantischen Oceaan, van Rijn en Donau tot de woestijnen van Libyë uit. Zoeken wij naar het voordeel, voor het menschelijk geslacht uit zoo veel krijg en verwoesting geboren, plinius, vóór achttienhonderd jaren, erkende reeds, ‘dat Italië, Rome, door de Godheid zelve was gekozen, om de geheel voor zichzelve bestaande Staten en Volken te verbinden, hunne woeste zeden te beschaven, ten einde door ééne taal eenen algemeenen band te slingeren om zoo veel stammen, en het gemeene Vaderland te worden der
Volken (*).’ Wij, door een zoo lang tijdsverloop, op een veel hooger standpunt dan deze helderdenkende Romein, juichen niet alleen zijn inzigt toe, maar herkennen, zoo ergens, dan vooral hier, eene hoogere tusschenkomst in den loop der dingen. Alle voordeelen toch der vorige oorlogen vinden zich in die der Romeinen bijeen, maar in breeder en grootscher omtrekken; daarenboven kregen de gevolgen der vroegere eerst door deze hunne volle werking.
De Trojaansche oorlog was de aanleidende oorzaak geweest tot het stichten van vele volkplantingen aan de kusten der Middellandsche en Zwarte Zee: de veroveringen der Romeinen bragten niet alleen koloniën in Afrika en Azië, maar ook in het hooge Noorden, langs den Rijn, in het land der Batavieren en der Britten, genoegzaam over de geheele uitgestrekt-
{==544==} {>>pagina-aanduiding<<}
heid, die nu nog de beschaafde landen der oude wereld beperkt. Hun stoute en praktische geest overwon hierbij tevens de hindernissen, die de natuur aan de verbindtenis der menschen in den weg leide, en baande wegen langs plaatsen, die te voren ontoegankelijk waren; nog heden getuigen van hun bestaan de overblijfsels hunner werken, hunner waterleidingen en amphitheaters, hunner gebouwen en stichtingen, overal, waar hunne legioenen zijn doorgedrongen. Met de taal van Rome, een levendig afdruksel van den vasten, helderen en juisten geest des volks, bragten zij te gelijk de zaden der verstandelijke en verfijnde beschaving van Griekenland, door hunne eigene Schrijvers met het werkelijke leven in verband gebragt, over alle landen hunner heerschappij. Geene scheppende vernuften traden te Rome te voorschijn, zoo als te Athene, na den Perzischen oorlog; want er was voor den mensch een tijd van scheppen, maar ook van verwerken, toetsen en overdenken: maar hunne oorlogen maakten de wereld, als hervormd in ééne groote heerschappij, toegankelijk voor een hooger licht, voor de Godsdienst, die waarheid en helderheid van begrip, levensdoel en levensgeluk zou verspreiden, niet over een klein getal ingewijden, over wijsgeeren en groote mannen, maar over allen, die waren en zijn zouden, en, wat de toekomende tijden betrof, over
hen, die haar kenden, zoo wel als over velen van die, die nimmer van haar hoorden, of hooren wilden.
Toen nu Rome de bekende wereld had onderworpen, viel ook het vrije staatsbestuur, en met hetzelve die vaderlandsliefde, die vrijheidszin en Romeinsche hooghartigheid, door welke zij Heeren der wereld waren geworden; al hunne deugden, welke altijd het gemoed zullen blijven treffen en aantrekken, niet omdat wij opgewonden zijn door de grootsche woorden der Schrijvers, zoo als vele onwijsgeerige wijzen dikwijls hebben gezegd, maar omdat de liefde voor het groote en stoute een grondtrek is van onze ziel. De val van Romes vrijheid was eene der noodwendigste schakels in de orde der din en. Het vrije staatsbestuur van Rome had, door zijne veerkracht, de gr te wereldheerschappij doen geboren worden; dezelve bestond: het had uitgediend in den raad Gods, en - de weldadige werking vertoonde zich in hetzelfde oogenblik. Naauwelijks was Romes lot beslist, nog was alle hoop niet verloren; maar cicero week naar zijne landgoederen: de Senaat, tot hiertoe de heiligste en achtbaarste vergadering der aarde, was van zijnen glans beroofd; de regt-
{==545==} {>>pagina-aanduiding<<}
banken hadden haar aanzien verloren: wat kon hij verder, dat hem waardig was, in de Curia of op het Forum verrigten? Hij zocht troost in de beoefening der wijsbegeerte: zijne wijsgeerige schriften waren de vruchten der tijdsomstandigheden. Wie, dien het woord vrijheid hier niet door zijnen klank betoovert, zal ontkennen, dat dit verlies geen te hooge prijs was geweest, al ware het slechts voor die schriften vol gezond verstand, levenswijsheid, veredeling en troost, die den Christelijken erasmus nog een heilzaam voedsel waren, en welke, na het Evangelie, den grootsten invloed op de beschaving van het tegenwoordige Europa hebben uitgeoefend? Niet alleen moest deze val zóó de
bezittingen en veroveringen des verstands, het erfgoed voor de toekomst, vermeerderen: op den mensch zelven moest hij regtstreeks een' onmisbaren invloed oefenen. Gelijk wij bij de Grieksche Staten opmerkten, zoo moest ook hier de aandacht van het burgerlijke leven, in verband met de nabijzijnde komst des Christendoms, op den mensch en het huiselijk leven worden gevestigd; burgers zouden zich tot menschen verheffen. Het beroemde en schoone gezegde: ‘Lief en dierbaar zijn ons onze kinderen, onze ouders, onze vrienden en magen; maar het Vaderland, het al omvattend, is het dierbaarste van al, wat dierbaar is,’ is geheel, en meer, dan wij onwillekeurig met hetzelve verbinden, Romeinsch; ook de vrouw is niet bij toeval uit den algemeenen liefdeband vergeten, maar naar den geest des tijds. Cicero en zijne schriften, uit een ander oogpunt beschouwd, doen ons dit levendig gevoelen. En wie kan beter, dan hij, - hoewel dikwijls, ook na zijnen dood, miskend, van den tijd af, dat de goede plutarchus hem meende te kunnen beoordeelen, tot op heden - optreden, als de vertegenwoordiger van zijn volk en tijd? Wat men bij hem, een uit het betrekkelijk klein getal van edelen en voortreffelijken uit alle eeuwen, als kenmerkende gebreken van tijd en volk vindt, is op de menigte oneindig meer toepasselijk. En nu - overal vinden wij in hem den burger, niet den mensch; wel den vader, maar niet den zoon; nimmer den echtgenoot. Hij liet ons zijn werk over de Pligten na; maar niet over de algemeene menschelijke pligten: zelfs is zijn boek niet voor alle burgers; alles is beschouwd en geschreven voor den staatsman en wijsgeer, niet voor den mensch in het algemeen. Zijne schriften over den Ouderdom en de Vriendschap, om geene andere te noemen,

{==546==} {>>pagina-aanduiding<<}
ademen denzelfden geest. Verhevene, algemeene, zelfs wereldburgerlijke denkbeelden waren hem niet onbekend; dit was niet mogelijk voor zulk een' geest, op dien trap van ontwikkeling: ook den grootsten man, evenwel, is het niet gegeven, zich geheel te onttrekken aan zijnen tijd en deszelfs invloed; de helderste spranken konden geen vuur vatten. Uit dien hoofde, ook in de oogenblikken van hooge vervoering en verheffing, was hij Romein en burger; het hoogste denkbeeld, waartoe hij zich verhief, was Rome. Rome groot en magtig te zien; in dat Rome, door deugd en talenten, als de eerste genoemd te worden; bij Rome in zegenend aandenken te blijven na zijnen dood, en zich in gindsche wereld nog in dien lof te verheugen: dit was de hoogste vlugt van den geest, die in een ander tijdperk, ontdaan van de benaauwende engte eener bepaalde plaats, en van de belangen van het oogenblik, de geheele menschheid had omvat, en de eeuwigheid met het heden verbonden. En was de mensch mensch in het huiselijke leven, als wij zien, hoe zelfs de goede, edele, sijngevoelige cicero, nog in gevorderde jaren, zijne vrouw, de moeder zijner kinderen, jaren lang zijne levensgezellinne, verliet; niet door zinvervoering, maar - immers zoo men wil - volgens eene bedaarde berekening, om door een nieuw huwelijk zijne schulden te kunnen betalen. (*)
Zoo was er dan veel verrigr; de afgelegde baan, van den vroegeren Griek tot eenen cicero, oneindig: maar bedenken wij, dat wij nu, op eenen afstand, niet de menigte overzien, maar slechts de verhevensten, de lichten hunner eeuw aanschouwen, dan stellen wij den algemeenen toestand oneindig, en nogmaals oneindig, veel lager, en voelen te levendiger, dat de toenmalige staat van zaken slechts voorloopig was, wachtende eene nieuwe huishouding. Staan wij langer stil, en letten wij er op, hoe, buitendien, de groote helft van het menschdom verkoopbare slaven waren; hoe van de andere, oneindig kleinere helft, millioenen aan de regtstreeksche willekeur van Romeinsche grooten en bestuurders onderworpen waren; hoe de vader nog de volkomene despoot was, naar de wet, over zijne kinderen, de heer van leven en dood, vorst en heer in zijn huis; hoe, bij de onbekendheid van het huiselijke leven en van huwelijksliefde, de vrouw, slechts de eerste slavin en de moeder der kinderen, niet de men-
{==547==} {>>pagina-aanduiding<<}
schelijke regten deelde; dan verzinken voor ons oog de vorderingen, de reuzenschreden, door de schokken en lessen van honderdtallen van jaren te weeg gebragt, als stippen in het niet; verlangend zien wij uit naar die groote omwenteling in de zedelijke en intellectuéle wereld, in het leven der maatschappij, die de oude Geschiedenis afsluit; - hoe zou men ooit een ander tijdstip, eene andere epocha in de geschiedenis der menschheid kunnen vinden? - en ongeveinsd medelijden vervult ons voor hen, die, zich tot leermeesters der menschheid opwerpende, de Oorlogen, om het Christendom gevoerd, tegen hetzelve hebben willen doen getuigen. Weinig was men, vóór hetzelve, na zoo veel oorlogen, gevorderd, in vergelijking van de voorgeteekende baan: kon het menschdom tot onze dagen komen, zonder te waden als door eene zee van
bloed?
Hoeveel gezigtpunten mij ontgaan zijn, hoeveel ook eene vastere hand dan de mijne, en duidelijker en in het oog vallender, hier uiteen kan zetten, wensch en hoop ik echter, dat mijne proeve in zoo ver aan het oogmerk moge voldoen, dat zij het denkbeeld versterke of doe ontstaan, welks betoog ik mij voorgesteld had. Onafhankelijk van mijne poging, blijft hetzelve verheffend en troostend, een heerlijk licht om ons heen verspreidende. Griekenland verduurt een' gruwelijken, bloedigen kamp; wij moeten het einde vurig wenschen, krachtdadig helpen en ondersteunen, maar nimmer wanhopen: uit zoo veel jammer zal, naar het getuigenis der tijden, heil verrijzen. Engbeperkte verstanden, bekrompene vernuften willen, met willekeur, den kring der denkbeelden en begrippen sluiten; krachtig biede een ieder tegenstand in zijnen werkkring, maar wanhope nimmer, ook bij den ontmoedigendsten uitslag: onafhankelijk van tijd en plaats, wassende met elk menschengeslacht, rolt de stroom van kennis en verlichting statig voort, gelijk een vloed van lava, door geene menschelijke magt te beperken, om eenmaal de wateren des levens te brengen tot alle volken.


{==548==} {>>pagina-aanduiding<<}

Aanteekeningen, betreffende Robespierre. Door Fréron, lid der nationale conventie.

(Papiers inédits trouvés chez robespierre, etc. Paris, 1828.)

Robespierre had, op het Collegie van lodewijk den grooten, tot medeleerlingen camille desmoulins, lebrun, sedert Minister, sulleau, Dagbladschrijver, door het Hof betaald, op den 10 Augustus aan het hoofd van eene gewaande Patrouille gedood, dupont du tertre, Minister van Justitie, en fréron. (*) Hij was aldaar, zoo als wij sedert hem gezien hebben; somber, galachtig, kribbig, jaloersch op het welslagen zijner kameraden. Nooit mengde hij zich in hunne spelen; hij wandelde eenzaam, met groote stappen, altijd peinzend, en met een ziekelijk voorkomen. Hij bezat geene der hoedanigheden van den jeugdigen leeftijd. Reeds hadden zijne ligtbewogene gelaatstrekken die stuipachtige trekkingen verkregen, welke in hem werden opgemerkt. Geene mededeeling, geene ongedwongenheid, geene vertrouwelijkheid, geene openhartigheid; maar eene uitsluitende eigenliefde, eene onoverwinnelijke hardnekkigheid, eene groote mate van valschheid. Men kan zich niet te binnen brengen, hem aldaar ooit te hebben zien lagehen. Diep bewaarde hij de gedachte aan eene beleediging; hij was wraakzuchtig en verraderlijk, en wist alreeds zijnen wrok te ontveinzen.
Hij leerde mij goed, en behaalde prijzen aan de Hoogeschool. Aan eene sterke en aanhoudende gezetheid in den arbeid was hij zijne eerste wetenschappelijke vorderingen verschuldigd.
Na volbragte studiën in de Regtsgeleerdheid, omhelsde hij het beroep van Advocaat, hetzelve in zijne geboorteplaats, Arras, uitoefenende. Hij schijnt zich weinig op het pleiten toegelegd, en meer naar letterkundigen roem te hebben gestreefd. Twee verhandelingen, (die gedrukt zijn) over zeer belangrijke vraagstukken, werden met eenen prijs en een accessit bekroond bij twee gewestelijke Akademiën.

{==549==} {>>pagina-aanduiding<<}

Men hoorde van robespierre niet meer gewagen tot aan den tijd der Omwenteling; bij de Constituérende Vergadering deed hij zich alleen opmerken door eene buitengewone moeijelijkheid van spreken, hoewel hij dikwijls het woord vroeg, inzonderheid in de avondzittingen. Men dwong hem altijd tot stilzwijgen, door uitjouwing en geraas. Omslagtigheid in de bewoordingen en gebrek aan zamenhang in de denkbeelden kenmerkten zijne toenmalige welsprekendheid.
De allerlaagste lafhartigheid bestuurde alle zijne daden in de dagen des gevaars. Op den 10 Augustus vertoonde hij zich niet.
Robespierre stikte, als 't ware, van gal. Zijne oogen en gele kleur wezen zulks uit. Daarom ook had men, bij duplay, de oplettendheid, in elk jaargetijde, voor hem op het dessert eene piramide van oranjeäppelen te plaatsen, welke hij met gretigheid at. Hij was daarin onverzadelijk; zoodat niemand naar deze vrucht durfde talen. Ongetwijfeld loste derzelver zuur zijne galachtige humeuren op, en bevorderde den omloop. Zijne plaats aan tafel was steeds kenbaar aan de stapels van oranjeschillen, die zijn bord bedekten; en men merkte op, dat hij opgeruimder werd, naar gelange hij meer van deze vrucht at.
Waarschijnlijk had het onmatig gebruik van wijn en liqueuren hem nu en dan eene roekeloosheid doen begaan. De vrees, van zijne geheimen te verraden, deed hem daarvan afzien, en gedurende de laatste maanden zijns levens dronk hij niet dan water.
Hij ging niet uit, dan gewapend met een paar pistolen, en zijne vertrouwde lijfwacht verzelde hem overal; eenigen verspreidden zich, steelswijze, in de straten, welke hij moest passeren, ten einde hem onmiddellijken bijstand te verleenen, ingevalle van eenigen aanslag.
In het laatst van zijne loopbaan oefende hij zich dagelijks, in een' tuin, in het gebruik van de pistool. Men wil, dat hij in deze oefening behendigheid had verkregen.
De geestige aardigheden van camille desmoulins deden hem somtijds geweldig lagchen; maar het was een stuipachtige lach, waarna hij weder in zijne zwarte melancholie verzonk.
Hij noemde charles lameth zijn' vriend, gelijk ook barnave. Den laatsten deed hij guillotineren, en zou den anderen even weinig gespaard hebben. Hij drukte camille,

{==550==} {>>pagina-aanduiding<<}
zijn makker als kind, de hand, op denzelfden dag dat hij deszelss gevangenneming onderteekende.
Zijn gelaat geleek veel op dat der kat, en zijn schrift scheen met een' klaauw gekrast te zijn.




Iets over het improviseren bij de Italianen.

Het volk, in de steden althans, kent de schoone plaatsen zijner dichters van buiten, en reciteert dezelve met geestdrift, als daar is: de vlugt van Herminia, in tasso's Jeruzalem; de dood van Clorinde; de episode van Olinde en Sofronia; de vermaarde beschrijving van eene droogte en van den regen; de dood van Argantes, uit den razenden Roeland: maar metastasio is zijn lievelingsdichter; hem zingen zij in koor, en declameren het recitatief bij wijze van zamenspraak. De gaaf van improviseren is niet enkel aan weinige personen van beschaafden geest voorbehouden; men vindt dezelve overal. In uren van uitspanning, met het glas in de hand, worden lieden uit de gemeene volksklasse dikwijls ontvlamd; zij spreken dan, in gebondene en welluidende rede, uren lang, over toevallig ter sprake gekomene onderwerpen; en, wanneer zij ophouden, vatten anderen den draad hunner denkbeelden in hetzelsde poëtische rhythmus op. Deze vlugtige alleenspraken zouden den toets der kritiek niet kunnen doorstaan; en zelfs de voortreffelijkste Improvisators maakten zelden fortuin, wanneer zij schreven. Men verzekert, dat metastasio zich beklaagde, dat hij zich ooit in het improviseren had toegegeven, als waardoor hem zekere, moeijelijk te bestrijdene, onachtzaamheid in het schrijven was bijgebleven. - Men merkt echter op, dat dit vermogen zeldzamer begint te worden; gelijk dan ook de overige karakteristieke trekken, welke de onderscheidene volken van Europa kenmerkten, allengskens meer en meer verflaauwen.
Beschaafde Italianen zelve uitten zich over het improviseren tot mij op deze wijze: ‘De natuurlijke welluidendheid onzer tale, en de gemakkelijkheid om in dezelve te dichten, brengen ons in poëtische verzoeking. Van onze vroege kindschheid af maken wij verzen, en ons geheugen, vol van die onzer beste dichters, bestrijkt voor de helft de kosten der zamenstelling. Allengskens maken wij ons eigen, daarin volkomen uitgewerkte beelden over zekere hoofdthema's te vinden, welke bestendig wederkeeren. In onze verbeelding

{==551==} {>>pagina-aanduiding<<}
hebben wij, als 't ware, eene schuislade voor elk der groote menschelijke hartstogten, alsmede voor de voornaamste verschijnselen van hemel en aarde. Die der Mythologie is de grootste, die der Natuur de kleinste. De kunst bestaat alleen daarin, ten regten tijde den vinger op den regten toets te plaatsen, of, met andere woorden, den juisten greep te doen. Wij stellen onze eerzucht niet in oorspronkelijkheid, in natuurlijkheid, of zelfs in smaak; wij zijn dichters in den trant der makers van eindrijmen en der Logogryphen- en Charaden - fabrikanten.’
De zucht, om te improviseren, heeft het talent van meer dan éénen dichter voor altijd bedorven. Men gaf een' dezer goochelaars in de dichtkunst, naar willekeur, een zestal onderwerpen op, en hij improviseerde achtervolgens eeu vers over elk derzelven; zoodat het zevende vers den tweeden regel des gedichts over het eerste onderwerp, het achtste den tweeden des gedichts over het tweede onderwerp leverde, enz. Zes schrijvers teekenden achtervolgens elk zesde vers der lange tirade zonder zamenhang op, en hadden alzoo, in het einde, zes onderscheidene gedichten geschreven, wier zin inderdaad zeer middelmatig, maar toch wel zamenhangend en regelmatig was. Wanneer philidor verscheidene schaakpartijen te gelijk op tafels, achter zijnen rug geplaatst, uitspeelde en die alle won, antwoordde hij hun, die hem deswege hunne verbazing betuigden, dat hij de spellen in zijn hoofd geordend zag. De Improvisator van zes gelijktijdige gedichten zag dezelve desgelijks; en de kracht van zijn geheugen was zoo groot, dat hij op dezelfde wijze alle gemeenplaatsen, welke hij konde behoeven, als in rij en gelid aanschouwde, en dezelve werktuigelijk uit hare bijzondere schuifladen trok, gelijk een praktizijn uit zijne registers het aktenstuk, hetwelk hij benoodigd is, onmiddellijk uit tienduizend vinden kan. Behoeft de klavierspeler wel een enkel oogenblik naar den toets te zoeken, waarop hij den vinger heeft te zetten; ziet hij er naar, of denkt hij er zelfs een oogenblik aan? En gij, die spreekt, denkt gij daarbij aan de regels der spraakkunst? Uwe wetenschap is die der gewoonte, en alzoo is het ook met die des Improvisators gelegen.


{==552==} {>>pagina-aanduiding<<}

Exodus II:25.

God zag de kinderen Israëls aan; en God wist het!



(Vert. van v.d. palm.)

Op, Isrels matgeprangde scharen, 
Geteisterd door de Egyptenaren! 
Jehovah weet het, kent uw leed: 
Hij weet het, hoe ge in druk moet smachten; 
Hij ziet uw tranen, hoort uw klagten, 
En maakt zich tot uw hulp gereed. 
 
Neen, wankelt niet in 't hoog vertrouwen! 
Jehovah doet u 't heil aanschouwen, 
Uw' vromen Vaadren eens beloofd: 
Hij weet het, wat Hij heeft gezworen; 
Zijn woord, Zijn trouw gaat nooit verloren: 
Hoop, Israël, verhef het hoofd! 
 
Zie uit naar Midians woestijnen! 
Daar zal een Redder u verschijnen: 
Jehovah weet het, wie Zijn hand 
Bestemd heeft om uw boei te breken, 
Wie op uw drijvers u zal wreken, 
En voeren u naar 't vaderland. 
 
Was u verdelging toegezworen, 
Jochebeds zoon is niet verloren, 
Schoon dobbrend in een biezenkist. 
Hij, 't werktuig van Gods alvermogen, 
Hij werd den Nijlstroom uitgetogen, 
Gered, omdat Jehovah 't wist. 
 
Al wordt u 't uitzigt langs zoo banger, 
Het slavenjuk knelt u niet langer; 
Jehovah keert uw droevig lot: 
Hij weet het, dat een heir van plagen 
Den trotschen Faro zal versagen, 
En siddren doen voor Isrels God. 
 
Het schriklijk wraakuur is geslagen, 
Dat hem van de aarde weg zal vagen, 

{==553==} {>>pagina-aanduiding<<}

Zijn magt versmoren in den vloed. 
Jehovah weet het, door wat wondren 
Hij hem in d' afgrond neêr zal dondren, 
Die u vertrapte in euvelmoed. 
 
Al acht ge u van Gods hand verstooten, 
Al ziet ge u van rondom besloten, 
Al gaapt het Roode Meer u aan; 
Hij weet het, hoe aan de eeuwge wetten 
Der zeeën paal en perk te zetten, 
En doet u over 't drooge gaan. 
 
Al zult ge in woestenijen zwerven, 
Al vreest ge een' hongerdood te sterven, 
En mort, in wrevel, bang te moê; 
Jehovah weet het: op Zijn wenken 
Zal 't woeste veld u 't manna schenken, 
En voert de wind u kwakklen toe. 
 
Al vreest gij Kanans legermagten, 
Al faalt het u aan moed en krachten; 
Jehovah weet het: Hij, de Heer, 
Baant de overwinning voor uw schreden, 
Doet op des vijands nek u treden, 
En werpt voor u hun muren neêr. 
 
Hef, Isrel, hef het hoofd naar boven! 
Blijf aan Jehovahs trouw gelooven! 
Hij weet het, ziet uw leed en schand'; 
Zijn magt redt u uit doodsgevaren, 
Verlost u van de Egyptenaren, 
En voert u vrij in 't vaderland. 
 
van der poort. 
Zevenhuizen. 







Aan mijnen afgestorvenen vriend J.L. Nierstrasz, Jun., overleden den 2den augustus, 1828.


Eedle Nierstrasz! u wijde ik mijn tranen; 
'k Heb u innig, 'k heb u trouw bemind: 
Welk een spoor het lot voor u mogt banen, 
Gij waart, tot uw' jongsten snik, mijn vrind. 

{==554==} {>>pagina-aanduiding<<}

'k Blijf u achten; 'k blijf uw' naam vereeren, 
Wat verander', wat op aard' verdwijn'; 
Moge ook eens mijn stof tot stof verkeeren, 
Eeuwig wil ik uwer waardig zijn! 
 
Nierstrasz! neen, ik zal het nooit vergeten, 
't Uur, dat ons, als vrienden, zaamverbond: 
Thans schijnt wel die band vaneengereten; 
Ach! voor immer sloot het graf uw' mond! 
Maar een trouw, op 't graf van Feith bezworen, 
Is 't geweld van tijd en lot te groot; 
Vriend! haar glans blijft op uw lijkbus gloren, 
Als de glans van 't eeuwig morgenrood. 
 
Treurig zwijgend zit uw Zangster neder, 
Zij, weleer getooid met eedlen zwier; 
Niets hergeeft haar vroeger' luister weder; 
't Rouwfloers dekt uw zachtgestemde lier. 
Deugd en Liefde schonken eens die snaren 
D'echten toon, die hart en zinnen treft, 
Als de ziel, dit nietig stof ontvaren, 
Haar bestemming en waardij beseft. 
 
Altoos dierbaar blijven mij uw toonen; 
Wat gij zongt, werd ook door u volbragt: 
'k Zag uw daden al uw liedren kroonen, 
Vriend! uw deugd blonk in den lijdensnacht. 
Liefde was het roersel uwer daden; 
Tot in kerkers blonk zij heerlijk door, 
En de boetling trad, van duistre paden, 
Aan uw hand, terug op 't regte spoor. 
 
'k Weet het, Vriend! geen sterflijke oogen zagen, 
Wat al goeds ge op aarde hebt gesticht; 
Maar eenmaal vermeldt de dag der dagen 
Alles, wat uw liefde heeft verrigt. 
Ja, uw daden staan dáár aangeschreven, 
Waar geen waarheid zwicht voor valschen schijn. 
Hier mogt gij uw' zaaitijd slechts beleven, 
Dáár, mijn Broeder! zal 't uw oogstfeest zijn. 
 
Trouw aan God en aan uw dierste pligten, 
Naakt gij 't eind der korte levensbaan. 

{==555==} {>>pagina-aanduiding<<}

Zie! daar spilt de laster al zijn schichten; 
Nijd en hoogmoe grimt u beurtlings aan. 
Gij aanschouwt dat wroeten, worstlen, woelen; 
Ziet, hoe ijdle trots naar adem hijgt; 
Voelt uwe onschuld - kent uw rein bedoelen; 
Gij beklaagt uw haters, duldt en zwijgt. 
 
Eedle Nierstrasz! schittrend eindt uw leven; 
Zóó verwint Geloof en Liefde alleen. 
Willig kunt gij elken smaad vergeven; 
In uw oog wordt elke lastring kleen. 
Mogt gij vroeg?'s Verlossers grootheid malen; 
Klonk uw lier voor 't Licht uit Ephrata: 
Gij deedt meer, dan lof door zang behalen; 
Gij deedt meer - gij volgd' uw' Heiland na. 
 
Nierstrasz! 'k zie in 't stof u nimmer weder; 
Vriend! uw dagwerk is hier afgedaan; 
Maar gij zinkt ééns aan mijn' boezem neder, 
Breekt voor mij de jongste morgen aan. 
Schenkt het leven mij hier zoet verrukken, 
Of zij de aard' voor mij een rampwoestijn, 
Zaalge! 'k wil uw edel voetspoor drukken, 
En mijn eind' zal ééns als 't uwe zijn. 
 
w.h. warnsinck, bz. 






Aan mijnen ontslapenen vriend J.L. Nierstrasz, Jun.


O wèl u, die zoo vroeg de orkaan 
Der aardzee zijt ontvaren, 
En thans van hooger hemelbaan 
Ter neêr schouwt op het klotsend slaan 
Der woeste wereldbaren! 
 
Het hulsel, dat zoo fijn, zoo teêr 
Uwe Englenziel omkleedde, 
Was niet bestand voor 't buldrend weêr 
En de ijslucht van dees lager spheer. 
Wèl u dan op de reede! 

{==556==} {>>pagina-aanduiding<<}

Dáár onbedwongen vlamt de gloed, 
Die hier uw hulsel zengde; 
Dáár broedert u aan d' Englenstoet 
Die geestdrift voor het schoone en goed', 
Die hier u alsem plengde. 
 
Dáár vondt gij, wat gij zocht op aard', 
En wat geene aard' kon geven: 
Een luit, voor 't lied uws harts gesnaard; 
Een' uitdruk, de idealen waard, 
Die ge in uw ziel zaagt leven. 
 
O wèl u, die zoo vroeg de zeên 
Der rampen zijt ontvaren! 
Niet arm toogt gij ten Hemel heen, 
Maar rijker dan zoo menigeen 
Met witbesneeuwde haren. 
 
Uw oogst was rijp voor 's maaijers zicht, 
Als op der andren voren 
Nog naauw een groene sluijer ligt; 
En reeds in garven opgerigt, 
Geteld door de Englenkoren. 
 
O ja! hij is bij God geteld, 
Uw oogst voor beter leven; 
Elk heerlijk lied, uw' borst ontweld, 
Elk hart, door u 't verderf ontsneld 
En aan de deugd hergeven: 
 
Elk misdrijf, door uw zorg verhoed, 
Toen gij de kerkerholen 
Tot tempels schiept voor deugd en goed, 
En elke Godsvonk in 't gemoed, 
Dat eenmaal af mogt dolen. 

{==557==} {>>pagina-aanduiding<<}

O daarom wèl u, dat gij rust, 
Schoon vroeg van 't veld getogen! 
Hier waart gij rijk aan last en lust, - 
Thans, op des Hemels blijder kust, 
Hebt gij geen' traan te droogen. 
 
Hier schiep u wel de trouwste min 
En 't lieflijkst kroost een Eden; - 
Maar zorg zaaide er zijn distels in, 
En op de rozen kroop de spin 
Der aardsche tegenheden. 
 
Hier gladde wel der vrienden hand, 
Zoo veel zij kon, uw wegen; - 
Maar dweeperij en waanverstand 
Heeft vaak u schenziek aangerand, 
Die liefde slechts woudt plegen. 
 
Hier vlocht wel vroeg de Dichterfaam 
Den lauwer door uw haren; - 
Maar Nijd en Afgunst schoolden zaam, 
En dorden door hun slangenaêm 
En rimpelden zijn blâren. 
 
Maar dáár wondt u geen distel meer; 
Dáár smet geen spin uw rozen; 
Dáár loeit geen Dweepzuchts stormenheer; 
Dáár schiet geen Nijd zijn' zwadder neêr, 
In 't rijk des Vlekkeloozen! 
 
O nogmaals wèl u, dat gij gingt! 
Gij voegdet niet beneden: 
Hier steeds van zorg en nijd omringd; 
Dáár Engel, die den Eeuwgen zingt, 
Doorgloeid van zaligheden! 

{==558==} {>>pagina-aanduiding<<}

Ja, zaligheên; - want gade en kroost 
Liet gij niet hulploos achter. 
God immers telde uw' daden oogst: - 
Hij is des braven weeûw ten troost, 
Des braven kind ten wachter. 
 
Ja, zaligheên; - want om uw graf 
Tiert haat noch dweepzucht langer: 
Zij schuilen weg in slijk en draf, 
En de eernaam, dien u Neèrland gaf, 
Duurt eeuwig: Christenzanger! 
 
Heil u dan, hartvriend! driewerf heil, 
Al hebt ge ons vroeg begeven! 
Wij riepen, was 't voor beden veil, 
U uit uw vreugde zonder peil 
Niet weêr in 't stormig leven! 
 
a. boxman. 






Hulde aan den ontslapen' J.L. Nierstrasz, Jun.


Rust, Brave! moê van 't leed des wisselzieken levens, 
Die Nederland te vroeg ontvielt; 
Gun, dat ik op uw zerk geknield, 
Mijn laatste hulde u brenge, als mensch en Dichter tevens! 
 
Een Engel Gods zag van omhoog 
Den last, die u ter nederboog, 
U door een' onverlaat boosaardig opgeladen. 
Doch, rijp voor eedler kring, dan immer de aarde biedt, 
Verbrak zijn hand de boei, die u nog hechtte aan 't niet, 
En plaatste u in den rei van 's Hemels pronksieraden. 
Sla dáár uw slagwiek breeder uit, 
Door niets in uwe vaart gestuit; 
Meer waardig nog zij 't lied, door u er aangevangen. 
Hier zweer ik plegtig op uw graf, 
Dat, wat uw gouden lier mijn hart ten kleinood gaf, 
Ik tot mijn' jongsten snik aan elken toon zal hangen. 
 
Dordrecht. 
de bosson. 








{==559==} {>>pagina-aanduiding<<}

Vaderlandsche uitboezeming, na de geboorte der jonge prinses, op den 5den augustus, 1828.


't Gezin van 's Konings Heldenzoon, 
Verrijkt met een Vorstin, ziet, als naast eikenloten, 
Een lagchend rozeknopje ontsproten: 
Triomf! dat roosje tooit ook Neêrlands gloriekroon. 
p. moens. 


Vlag en wimpel uitgestoken! 
Trans en gevelspits gesierd! 
't Heilvol uur is aangebroken; 
Met oranje feest gevierd! 
Nederlanders! stemt uw zangen! 
't Afgebeden zielsverlangen, 
Iedre zucht, tot God gevloeid, 
Wilde 's Hemels goedheid hooren: 
Fredrik is een telg geboren! 
's Vorsten welige echtstam bloeit! 
 
Werden, vrolijk, mirt en palmen 
Op den Hoogen Echt gestrooid; 
Neêrland doet den juichtoon galmen, 
Nu een Spruit dien Echt voltooit. 
Ja, het komt, bij 't kunstloos zingen, 
Eedle Prins! het wiegje omringen, 
Waar uw schat, uw hartelust, 
Waar het pand van liefde en trouwe, 
't Kleinood der doorluchte Vrouwe, 
Neêrlands eer en vreugde, in rust. 
 
o, Bewaak' steeds de Albehoeder 
't Wichtje door een' Englenstoet! 
Sier' de deugd der eedle Moeder 
Meer dan de adel haar gemoed! 
Blijv' zij, bij het spoorbetreden 
Der grootouderlijke zeden, 
Vaders lust en moeders vreugd! 
Moog' ze, als sieraad der Vorstinnen, 
Neêrlands liefde en hulde winnen, 
Trots op harer oudren deugd! 

{==560==} {>>pagina-aanduiding<<}

Ja, die wenschen doen wij hooren: 
Wat oranje juichen doet; 
Iedre vreugd, dat Huis beschoren, 
Zet het Neêrlandsch hart in gloed. 
Brengt het volk zijn lofbetooning 
Aan den welbeminden Koning, 
Vurig van God afgebeên; 
't Brengt ook, bij de vreugd der Zonen, 
Ongekunsteld lied en toonen: 
Want oranje en Volk zijn één. 
 
Daarom doen wij, opgetogen, 
Jublend met uw Vorstlijk Huis, 
Dierbre Prins! de tempelbogen 
Dreunen van ons vreugdgedruisch; 
's Volks gebed verkeert in danken; 
Bij gezang en orgelklanken, 
Rijst geheel ons hart tot God. 
't Echtheil, dat uw ziel mag treffen, 
Doet ons feest- en loftoon heffen, 
Zaligt uw en Neêrlands lot. 
 
Zie, o Vorst! uw Stamhuis bloeijen, 
Zegenrijk voor Nederland; 
Zie in eer en voorspoed groeijen 
't Overdierbaar huwlijkspand! 
Zoo, zoo prijken weelge loten, 
Uit d'Oranjetronk geschoten, 
Steeds verjongd op Neêrlands grond; 
Ja, hoort God den wensch der Belgen, 
Dan, dan bloeijen nassau's telgen 
Tot aan 's werelds avondstond! 
 
j. van harderwijk, rz. 
Rotterdam, 
Augustus 1828. 


Bijzonderheid wegens den dood van lord Castlereagh.

Mevrouw ida saint-elme bevond zich te Londen, tijdens het beruchte Proces der Koningin, en werd toegelaten bij Lord castlereagh. Toevallig voor eenige oogenblikken zich alleen in het vertrek bevindende, viel haar oog

{==561==} {>>pagina-aanduiding<<}
op een op de tafel opengeslagen liggend boek. ‘Ik nam het in handen,’ dus verhaalt zijzelve, ‘ten einde in deze lektuur, veelligt de geliefkoosde van den Lord, eene aanwijzing van 's mans meest gewone denkwijze te ontdekken. Het was de Nieuwe Héloïse, en de plaats, waar de indruk van den vinger zijn merk had achtergelaten, was - de verdediging van den Zelfmoord. Toen ik sedert vernam, dat de Markies van Londonderry zijn leven had geëindigd, door zich de halsader te openen, begreep ik, dat deze dood wel veel langer kon zijn overlegd geweest, dan men heeft gemeend; en ik weet van goederhand, (uit den mond van den Burggraaf de marcellus, toen Secretaris van Ambassade) dat de Nieuwe Héloïse, opengeslagen bij denzelfden brief van st. preux, nog op de tafel lag van den Minister, ten dage dat hij den zelfmoord had begaan. Er moge alzoo, naar het getuigenis zijner vrienden, in zijn brein al eene kiem van krankzinnigheid hebben bestaan, ik houde het daarvoor, dat zijn zelfmoord door eene beredeneerde wanhoop is veroorzaakt geworden.’

Fragment van lord Byron.

- Ik heb mij, in de laatste negen jaren, vergeleken gezien, in het Engelsch, in het Fransch, in het Italiaansch en in het Portugeesch, met rousseau, met göthe, met young, met aretinus, met timon van Athene, met eene albasten, van binnen verlichte vaas, met satan, met shakespeare, met napoleon, met tiberius, met eschylus, met sophocles, met euripides, met Arlequin, met Pierrot, met sterne, met hopkins, met eene Fantasmagorie, met hendrik VIII, met chenier, met mirabeau, met den jongen dallas, die zich nog op het Collegie bevindt, met michel-angelo, met raphaël, met een' Engelschen Saletjonker, met diogenes, met childe-harold, met milton, met pope, met dryden, met burns, met savage, met churchill, met den Acteur kean, met alfieri vooral, enz. Hij,die de stof heeft geleverd tot zoo vele tegenstrijdige vergelijkingen, moet noodwendig op eenig ding gelijken. Mijne moeder, vóór dat ik twintig jaren telde, wilde volstrekt, dat ik op rousseau zou gelijken, en Mevrouw van staël maakte dezelfde vergelijking, in 1813. Het Edim-
{==562==} {>>pagina-aanduiding<<}

burgh Review heeft iets dergelijks gezegd, in deszelfs kritiek wegens den vierden zang van Childe - Harold. Wat mij betreft, ik vind geenerlei gelijkenis tusschen ons in eenig punt. Rousseau schreef in proza, ik in verzen. Hij behoorde tot de volkspartij, ik tot de Aristocratische. Hij was wijsgeer; ik ben zulks in 't geheel niet. Hij gaf zijn eerste werk op den ouderdom van 40 jaren - ik het mijne op mijn 18de levensjaar in 't licht. Zijne eerste proeve verwierf hem algemeene toejuiching; de mijne had een volkomen tegengesteld lot. Hij trouwde zijne huishoudster; ik heb niet kunnen leven met mijne vrouw. Hij meende, dat het gansche heelal tegen hem zamenspande; mijn klein wereldje scheen te gelooven, dat ik bestendig ontwerpen smeedde tegen hare rust. Hij beminde de kruidkunde; ik bemin bloemen en heesters, maar zonder eenige kennis van geslachten en soorten. Rousseau stelde met schroomvalligheid en moeite, ik met snelheid en doorgaans met gemak. Hij wilde nooit te paard rijden of zwemmen, noch verstond lets van den wapenhandel; ik ben een goed zwemmer, een vrij goed ruiter, en weet bovendien tamelijk wel met het geweer, inzonderheid met den houwer, om te gaan. Rousseau, eindelijk, was een groot man; en, zoo deze gelijkenis gegrond ware, konde ik mij daardoor niet dan vereerd achten; maar ik schep geen behagen in mij te streelen met eene valsche voorstelling.




Bonaparte's Oordeel Over J.J. Rousseau.

(Mémoires de stanislas girardin, eerstdaags te Parijs in het licht zullende verschijnen.)

Betrekkingen en nabuurschap bragten mij in eenigzins vertrouwelijke bekendschap met joseph bonaparte. De Eerste Consul bevond zich te Mortefontaine bij zijnen broeder, en kwam te Ermenonville ontbijten. Wij verschaften hem het vermaak der konijnenjagt. Een deel dezer dieren, min wild dan de anderen, waren zoo begeerig om den held der armee van Italië te zien en te bewonderen, dat zij, wel verre van te vlugten, bij groepen rondom hem schoolden. De Consul schepte groot behagen in dit voor hem nieuw schouwspel, welks geheim hij weldra vermoedde. Wij keerden vervolgens naar het kasteel terug, en vonden Mevrouw bonaparte aan tafel. De Consul fronste zijne wenkbraauwen

{==563==} {>>pagina-aanduiding<<}
alsof hij misnoegd was, dat men niet naar hem gewacht had, en zeide: ‘Het schijnt, dat de vrouwen hier bevelen!’ Hij nuttigde alleen een weinig salade en dronk een glas Bordeaux. Toen stond hij op, om de tuinen te gaan bezigtigen. Bij het Populiereiland gekomen, bleef hij staan voor het graf van jean-jacques, en sprak: ‘Het ware voor de rust van Frankrijk beter geweest, dat deze man niet bestaan had.’ - ‘En waarom, Burger Consul?’ hernam ik. - ‘Hij is het, die de Fransche Omwenteling heeft voorbereid.’ - ‘Ik dacht, Burger Consul, dat gij althans geene reden hadt, om u over die Omwenteling te beklagen.’ - ‘Wel nu,’ was zijn hoogst opmerkelijk antwoord, ‘de toekomst moge leeren, of het voor de rust der wereld niet beter ware geweest, dat noch rousseau noch ik ooit bestaan hadden.’ En hij vervolgde, in eene peinzende houding, zijne wandeling.

Lodewijk de XIV een groote eter.

(Leben und Charakter der elisabeth charlotte, Herzogin von Orleans, u.s.w. vom Prof. schütz, zu Halle.)

Dat lodewijk de XIV het lezen haatte, naauwelijks lezen en schrijven konde, en zich daarover dikwerf geschaamd hebbe, is minder onbekend, dan, zoo veel wij weten, dat hij een verbazende eter was. Genoemde Prinses verhaalt in een' harer brieven, dat zij lodewijk den XIV dikwijls had zien eten, en dat hij het navolgende op eenmaal consumeerde: vier diepe borden onderscheidene soort van soep; een' geheelen faizant; een veldhoen; een groot bord vol salade; gesneden lamsvleesch, met knoslook gestoofd; Bayonner kluifjes, een heel bordvol; en daarna nog vruchten en konfituren!




Koddige kappers - aanmatiging.

Aan de Redacteurs van de Pandore.

Mijne Heeren!

In uw artikel van gisteren, over mijne Kunst om zichzelven te kappen, merkt Gij zeer onheusch aan, dat ik geweldig

{==564==} {>>pagina-aanduiding<<}
lange armen moet hebben, om te Parijs, waar ik resideer, de bediening van Hofkapper van Beijeren te kunnen waarnemen. Deze eer, Mijne Heeren, ben ik verschuldigd aanmijn verblijf, onderscheidene malen, te Baden en te Munchen. Ik ben Kapper van het Hof van Beijeren, gelijk de Hertog van wellington Maarschalk van Frankrijk, gelijk de Heer de frayssinous Bisschop van Hermopolis is: wij resideren daar niet. - Daar het voor mij van belang is, dat het Publiek wete, dat ik mij geen' Titel aanmatige, op welken ik geen regt hebbe, zult Ge mij zeer verpligten, deze mijne zedige aanspraak wel te willen opnemen. Ontvangt, Mijne Heeren, de verzekering van mijne achting.

villaret,
Kapper van H.H.M.M. den Koning
en de Koningin van Beijeren.
Palais-Royal, No. 88.
25 Julij 1828.

Bonmot.

De huisbrekers zetten hunne diefstallen voort bij de Boekhandelaars te Parijs. Een groot aantal Schrijvers zien alzoo hunne werken eindelijk in omloop gebragt!




De Mainootsche moeder.

XVIII.


'k Heb zeven wakkre zonen het vaderland gebaard; 
'k Heb zeven wakkre zonen omgord het heilig zwaard, 
Dat ons geloof en vrijheid verstrekt tot onderpand. 
Wel mij! geen mijner zonen kwijnt meer in slaafschen band. 
Zij zijn ten strijd getogen met onverdoofbren moed. 
Wel mij! in aller adren vloeit nog 't Spartaansche bloed. 
En, toen zij van mij scheidden, deed mij het hart niet zeer; 
Ik sprak: Vrij keert gij weder, - ja! vrij, of nimmermeer! 
Gij, moeders der Mainooten! komt, zoeken wij met vlijt, 
Of niets van Sparta's puinen gespaard werd door den tijd. 
Laat ons dáár steenen rapen, om, vol van vrijheidsgloed, 
Den bloodaard te begroeten, die vrouwen blozen doet; 
Die, zonder bloed of wonde, verwonnen, huiswaarts keert, 
En ons, als zegeteeken, geen' lauwerkrans vereert. 
 
j.w. ijntema. 
Naar wilhelm müller. 







{==565==} {>>pagina-aanduiding<<}

Mengelwerk.

Voorlezing over Mahomed.

Door S.E. Wieling, Leeraar bij de Doopsgezinde Gemeente te Zaandam. (*)

Onder die personen, welke eene merkwaardige rol op het tooneel der wereld gespeeld hebben, moet buiten twijfel de Arabier mahomed geteld worden. Toen hij het eerst als profeet of hervormer optrad, scheen zijne onderneming te zullen mislukken. Bij zeer weinigen zijner medeburgers vond hij geloof. Zijne lèer, echter, is vervolgens met verbazenden spoed uitgebreid, en door het grootste gedeelte des menschelijken geslachts aangenomen. In landen, waar weleer het Christendom bloeide, wordt sedert eeuwen de profeet van Mekka gehuldigd, en vele millioenen belijders blijven bij voortduring onverzettelijk gehecht aan zijn stelsel. Een zonderling verschijnsel voorzeker! Wat hebben wij van dien ongemeenen man te denken? Uit welk oogpunt moet zijne geschiedenis en de voorspoed zijner leer beschouwd worden? Men heeft mahomed op zeer verschillende wijze beoordeeld. Arabieren, die in hem geloofden, hebben hem vereerd met de grootste lofspraken, en nog heden ten dage steunt op hem de Turksche hoogmoed. Christen - Schrijvers van vroegeren tijd gebruikten zeer zwarte kleuren, om den bedrieger en geweldenaar af te schilderen. Aan beide kan-
{==566==} {>>pagina-aanduiding<<}
ten heeft men buiten twijfel overdreven. Misschien ligt de waarheid in het midden, en moet men eene mengeling van goede en kwade eigenschappen erkennen in den man, wiens onderneming zoo grooten invloed op belangrijke wereldgebeurtenissen gehad heeft, en ook nu nog trotsche Muzelmannen met verachting op Christenen doet nederzien, als op eenen hoop ongeloovigen, die naauwelijks geduld mogen worden.
Desniettegenstaande begon men in onzen leeftijd over mahomed en diens leer gunstiger te denken, dan voorheen. De liefderijke geest des Christendoms vordert van ons, dat wij in elken mensch het goede opmerken, over dwalenden geenszins met te groote gestrengheid oordeelen, en zelfs onze vijanden liefhebben. Men mag echter de toegeeflijkheid en verdraagzaamheid niet zoo verre drijven, dat het blijkbaar kwade verzwegen, of althans door verschoonende voorstelling te zeer vergoelijkt zoude worden. Verzachtende benamingen kunnen het wezen der zaak zelve nooit veranderen. Blijk van een te gunstig oordeel over den zoogenaamden profeet van Mekka en diens stelsel meen ik weleens in openbare geschriften aangetroffen, of ten minste uitdrukkingen en stellingen gevonden te hebben, die misschien ten nadeele der waarheid opgevat zouden kunnen worden. Zoodanige opmerking bragt mij tot nadenken en onderzoek. Ik moest stoffe voor eene spreekbeurt kiezen, en bepaalde mij tot dit onderwerp. Hetzelve heeft wel niet regtstreeks betrekking tot het doel der Maatschappij, waarvan wij leden zijn; maar ik spreek tot belijders van het Christelijk geloof, die allen in dit ééne punt overeenkomen, dat jezus christus de Zaligmaker van zondaren is, en dat er geen andere naam onder den hemel werd gegeven, door welken wij behouden kunnen worden.
Ik heb voorgenomen, te spreken, I. over het doel, dat mahomed zich voorstelde; II. over de middelen, welke hij daartoe gebruikte; III. over de uitwerkselen of over het nut van zijne onderneming.

{==567==} {>>pagina-aanduiding<<}

I. Wanneer wij over de bedoelingen van onze medemenschen willen oordeelen, is er veel behoedzaamheid noodig. Wij kunnen niet lezen in het harte; wij zien alleen het uitwendige. Bedriegelijk is dikwerf de schijn. Door denzelven verbijsterd, zullen wij misschien oogmerken aan iemand toeschrijven, welke hij niet heeft. Hoe weinig kennen wij onze tijdgenooten! Zelfs menigeen, die in onze nabijheid leeft en dagelijks door ons opgemerkt kan worden, is niet in allen opzigte zoodanig, als wij ons verbeelden. Dikwerf leert ons de ondervinding, dat wij dwaalden bij onze beoordeeling van menschen, die wij meenden te kennen. Gebeurt dit ten opzigte der genen, die wij hooren spreken en zien handelen, hoe veel te ligter nog kan dwaling plaats hebben, wanneer de bedoelingen van menschen, die vóór eeuwen en in verre landen leefden, beoordeeld worden! Ook omstandigheden moeten in aanmerking komen. Wij zien het geheel niet over. Dezelfde dingen kunnen van onderscheidene kanten beschouwd worden; en dikwerf meenen wij iets anders op te merken, wanneer wij op een ander standpunt ons geplaatst hebben.
Wij aanschouwen de daden, geenszins de gezindheden der menschen. Wij moeten echter naar zekere handelingen oordeelen over de handelende personen. Daden toch mogen wij aanmerken als gezindheden, die in werking gebragt worden. Onderscheidt zich iemand door groote bedrijven, en heeft hij kennelijken invloed op de gebeurtenissen van zijnen leeftijd, of tevens ook van volgende eeuwen, zoo maakt de geschiedenis ons zijn karakter meer openbaar, en wij kunnen uit zijn gedrag eenigermate besluiten tot zijne bedoelingen, als wij omstandigheden behoorlijk in aanmerking weten te nemen. - Van dien aard nu was het leven van mahomed.
Een treurig verval vond destijds plaats onder de belijders van het Evangelie. De leer der behoudenis, oorspronkelijk zoo schoon en zoo krachtig werkende

{==568==} {>>pagina-aanduiding<<}
tot veredeling der menschen, was allengs miskend en door ongepaste bijvoegselen misvormd geworden. Met verwonderlijken spoed ging eerst de uitbreiding des Christendoms voort, terwijl de geloovigen één hart en ziel waren. Ieder, die in het behoud van dwalenden belang stelde, zag met innige blijdschap, dat, in weerwil van velerlei tegenkanting, het licht meer en meer over de duisternis begon te zegepralen. Maar deze voorspoed der Christelijke kerk had ook eene gevaarlijke zijde. Door redelijke middelen moet redelijke godsdienst bevorderd worden. Ligt gebeurt het echter, dat zelfs welmeenende menschen door zelfvertrouwen en eigenliefde zich laten misleiden, om op eene min gepaste wijze voor eene goede zaak te ijveren. Misschien is het grootendeels hieraan toe te schrijven, dat er spoedig zoo vele verkeerdheden onder de Christen-belijders inslopen. Welligt heest overdrevene zucht tot spoedige uitbreiding van het geloof in jezus groot nadeel gedaan. In de dagen van verdrukking was het vooral hoogst belangrijk, dat het Evangelie door zeer velen werd aangenomen. Doch menigeen behield bij zijnen overgang tot het Christendom nog Joodsche of Heidensche meeningen en zeden. Reeds ten tijde der Apostelen openbaarde zich dit kwaad, en na hunnen dood is het hand over hand toegenomen. Menigeen, zoo het schijnt, maakte er meer werk van, om de Christelijke kerk spoedig in aantal van leden te doen toenemen, dan om het eigenlijk doel des Christendoms, kennis en zedelijke veredeling, te bevorderen. Na den overgang van Keizer konstantijn vooral verergerde de inwendige toestand, terwijl aanzien en bloei naar het uitwendige vermeerderden. Ongelukkiglijk wilde men, om de menigte te boeijen, luister bijzetten aan den redelijken godsdienst, welke misschien aan velen, in hunne onkunde, al te eenvoudig toescheen. Heidensche wijsgeerte werd
kwalijk toegepast op de verhevene leeringen van het woord des levens. Joodsche beuzelgeest bragt niet weinig toe tot miskenning van het Evangelie, dat, wèl begrepen, eene kracht Gods tot zaligheid is voor ie-
{==569==} {>>pagina-aanduiding<<}
der, die gelooft en met waren kinderzin gehoorzaamt. Door geheimzinnige voordragt der leer en door praal van plegtigheden zocht men belijders te winnen. Zoo drongen allerlei wanbegrippen en dwalingen ter kerke in. Voor twisten en verdeeldheden was eene wijde deur geopend. Verschil van meeningen had liefdeloosheid ten gevolge. Zoogenaamde regtzinnigheid gold weldra meer, dan gemoedelijke opvolging der zedelijke voorschriften. Naar mate verdrukking van den kant der ongeloovigen verminderde, begonnen de Christenen, afwijkende van de volmaakte wet, die der liefde is, elkander meer en meer te haten en te vervolgen. Het kenmerk, dat Christenen vroeger zoo voordeelig onderscheidde van Joden en Heidenen, ging allengs verloren. Velerwegen werden slechts belijders in naam gevonden, die van het wezen des Christendoms bijkans niets schenen te weten.
Zoo treurig was het overal en bijzonder in het Oosten gesteld, toen mahomed, als hervormer, optrad. Wat bewoog den man, om dit te doen? Was zijn oogmerk geheel onbaatzuchtig, of bedoelde hij meest zichzelven? Welligt moeten wij noch het eene, noch het andere, bij uitsluiting, aannemen. De mensch beseft zelf dikwerf niet volkomen duidelijk, uit welke beginselen hij handelt. Zelden is het goede geheel zuiver, en het kwade heeft gewoonlijk iets, dat tot verschooning of wel tot regtvaardiging van hetzelve schijnt te kunnen strekken. In denzelfden mensch is meermalen eene zonderlinge mengeling van strijdige eigenschappen. Menigeen doet onbetamelijke dingen, en vleit nogtans zichzelven met zijne goede meening, of zoekt het verkeerde te verontschuldigen uit hoofde van den drang der omstandigheden. Eigenliefde, eerzucht en hoogmoed brengen dan weleens veel toe, om het geweten te verbijsteren. Ligt gaat iemand allengs en ongevoelig veel verder, dan hij in den beginne zich had voorgesteld. Zou misschien ook mahomed in dit geval zich bevonden hebben?
De godsdienstige toestand des menschdoms te dien tijde was zeer ongunstig. Joden, Christenen en Heidenen woon-
{==570==} {>>pagina-aanduiding<<}
den onder elkander in het Oosten. Bij de Arabieren, ten deele afstammelingen van ismaël, waren herinneringen uit de aartsvaderlijke tijden, schoon met fabelen en ongerijmdheden vermengd, bewaard gebleven. De afgoderij had niet overal even diepe wortelen geschoten. Te Mekka was een tempel, die in groot aanzien stond, en gezegd werd van abraham herkomstig te zijn. Mahomed, van het edele geslacht der Korachiten afstammende, was in geringe omstandigheden naar de wereld geboren en opgevoed; maar hij gaf weldra blijken van meer dan middelmatige geestvermogens. Handelsbetrekkingen verschaften hem gelegenheid, om veel op te merken, en, vooral op zijne reizen in andere landen, door omgang met vreemdelingen zijne kundigheden te vermeerderen. Gezond verstand deed hem de ongerijmdheid der afgoderij beseffen. Een verbasterd en vervallen Jodendom kon geenszins bekoren, om hetzelve aan te nemen. De onderlinge verdeeldheden en vervolgingen der Christenen gaven geen hoog denkbeeld van de voortreffelijkheid der leere, die zij als Goddelijk roemden. Heidendom, Jodendom en Christendom stonden vijandig tegen elkander over. Verbetering in zaken van godsdienst was er grootelijks noodig. Welligt deed eerst welwillendheid mahomed den wensch koesteren, om eenige hervorming onder zijne land- of stadgenooten te beproeven. Hij schijnt alzoo het weren van den dienst der afgoden zich voornamelijk ten doel gesteld te hebben. Voorwaar een losselijk doel op zichzelve! Hetgene ook in de heilige boeken der Joden en Christenen wordt geleerd, staat overal in den
Koran op den voorgrond: Daar is slechts één God! De toenemende vereering van maria en vele Heiligen scheen bezwaarlijk hiermede overeen te brengen. Godgeleerde twisten, reeds langen tijd gevoerd met vreesselijke verbittering, gaven reden, om te denken, dat de Christelijke kerkleer niet bewaard was gebleven in oorspronkelijke zuiverheid. Een Arabier, als mahomed, voorzien met eenige, maar zeer gebrekkige kundigheden, vurig van geest, eerzuchtig en ondernemend van aard,

{==571==} {>>pagina-aanduiding<<}
kon ligtelijk zich verbeelden, bestemd te zijn, om eene hoogst noodige hervorming te bewerken. Datgene, wat men te dien tijde Christendom noemde, was niet bevorderlijk tot zijn oogmerk. Herstelling van den godsdienst der aartsvaderen scheen beter met zijne bedoelingen overeen te komen. Met eerbied sprak mahomed steeds van noach, van abraham, van mozes, en van jezus, den Zoon van maria, bewerende, dat Hij hetzelfde leerde, wat geleerd was door deze heilige mannen, namelijk Gods eenheid, een toekomend leven, en een regtvaardig oordeel na den dood. Ware het hierbij gebleven, wij zouden misschien reden hebben, om mahomed hoog te achten; maar hij ging eenen stap verder, en waagde het, zich in gelijken rang te stellen met mozes en jezus. Hij gaf zich uit voor een onmiddellijk Godsgezant, die den Koran door tusschenkomst van den Engel gabriel uit den hemel had ontvangen, en gelast was, om dit volmaaktere wetboek door het zwaard aan de menschen op te dringen. Vond hier opzettelijk bedrog plaats, of welligt misleiding der eigenliefde? De zachtste beoordeeling is buiten twijfel deze, dat wij het doorzetten der onderneming van mahomed aan dweeperij toeschrijven, waarbij zelfvertrouwen en hoogmoed gewoonlijk eene groote rol spelen. In den beginne dan moge ook al meer bepaald het doel van den zoogenaamden profeet geweest zijn, de afgoderij te verdrijven, waarschijnlijk heeft zich daarmede allengs meer en meer eene sterke zucht naar onderscheiding, aanzien en eere verbonden. Het welgelukken der eerste pogingen geeft gewoonlijk vertrouwen en moed, om het begonnen werk voort te zetten. Zelfs de tegenkanting kan, onder zekere omstandigheden, ten prikkel strekken, om vol te houden, en met onvermoeide vlijt te werken aan datgene,
wat men zich als taak heeft voorgesteld. Zoo lang er eenige hoop is, om te overwinnen, schijnt dan de lust tot strijden toe te nemen met de zwarigheden, die men te boven moet komen. De eigenliefde ondervindt hierbij zeker streelend genoegen. Dit heeft inzonderheid plaats,

{==572==} {>>pagina-aanduiding<<}
wanneer eene blijkbaar goede zaak wordt verdedigd. Zoodanig was in zekere mate het geval van mahomed. Hij trad op als verdediger der leer van Gods eenheid tegen Heidenen en tegen Christenen, die in hunne onderlinge twisten weleens tot het veelgodendom schenen te neigen. Maar hoe ligt laat de mensch door vertrouwen op zijne goede meening zich verleiden, om ongevoelig verder te gaan, dan eerst zijn oogmerk was! En hoe meenigeen verbeeldt zich, nog uit goede beginselen te handelen, terwijl reeds zelfzoekende bedoelingen blijkbaar worden! Zoo schijnt ook mahomed, Gods eenheid verkondigende, eigene grootheid gezocht te hebben. Hij matigde zich eene eer aan, die hem geenszins toekwam. Hij wendde Goddelijk gezag voor, dat hij niet kon staven; en hij beriep zich op onmiddellijke zending, waarvan geene bewijzen waren. Hij gaf zich voor den laatsten Godsgezant of profeet uit, en ontzeide het paradijs aan allen, die hem geloof weigerden. Moge er eene enkele plaats in den Koran zijn, waar mahomed zich gunstiger uitlaat over Joden en Christenen, die Gods eenheid erkennen, de geest van dat zonderling boek ademt in het algemeen haat tegen ieder, die in den profeet van Mekka niet gelooft. De geloovigen worden tot strijd tegen de ongeloovigen opgeroepen, en de hoop op buit, voor roofzuchtige Arabieren een zoo krachtige prikkel, is er geenszins vergeten.
Overdreven zucht naar grootheid en heerschappij zal dan wel hoofddoel van mahomed geweest zijn, hoezeer hij zelf misschien bij al zijn drijven zich vleide met bedriegelijken waan, alsof hij uit betamelijke beginselen voor eene goede zaak ijverde. Dat dit werkelijk het geval niet was, zal nader blijken, als wij
II. Meer bepaaldelijk acht geven op de middelen, door welke hij zijn doel poogde te bereiken.
Mahomed had den ouderdom van veertig jaren bereikt, toen hij als hervormer optrad. Eerst poogde hij door overreding, en vervolgens, toen zijn aanhang eenige sterkte had bekomen, door geweld van wapenen zijne

{==573==} {>>pagina-aanduiding<<}
leer uit te breiden. Was misschien oorspronkelijk zijn doel alleen, de afgoderij der Heidenen te weren, hij zocht naderhand ook Joden en Christenen tot belijders van die leer te maken, welke hij verkondigde. Dat hij zekere schranderheid aan den dag legde, om vele aanhangers te winnen, valt geenszins te ontkennen. Hetgene hij voorstelde, was ten deele op waarheid gegrond, doch tevens doormengd met verdichtselen en ongerijmdheden. Hij beweerde namelijk, dat hij geene nieuwe leer wilde invoeren, maar het oude en eenige ware geloof herstellen. Volgens zijn voorgeven predikte hij den godsdienst, welke door noach, abraham, mozes en jezus was verkondigd, en van den aanvang der wereld af, door alle tijdperken heen, in het wezenlijke steeds dezelfde bleef, ofschoon er, naar gelange van omstandigheden en verschillende behoeste der menschen, soms eenige wijzigingen vereischt werden.
Vergelijken wij nu den inhoud des Korans met de heilige boeken der Joden en Christenen, welk een onderscheid! Ja, mahomed stelt de leer van Gods eenheid overal op den voorgrond; maar zijn onderwijs, dat Goddelijk moet heeten, is overigens ten eenemale verward, niet zonder tegenstrijdigheden, en vol van grove wanbegrippen. De gewaande profeet maakt zelf grootelijks zich schuldig aan die fout, waarover hij Joden en Christenen zoo hard beschuldigt. Hij verminkt, namelijk, de leer des Bijbels, verdraait de geschiedenis, en geeft beuzelachtige uitleggingen of bijvoegselen, welke zoo vele bewijzen van zijne bedriegerijen opleveren. De geschiedenis van jozef, om slechts iets te noemen, wordt in den Koran, sura of hoofdstuk 11, vrij uitvoerig verhaald, doch met eene wonderlijke vermenging van waarheid en verdichtsel. Mahomed laat den jongeling eerst ook droomen, en zijnen droom aan zijnen vader vertellen; waarop jakob hem waarschuwt, dat hij er niet van spreken zal tot zijne broeders. Deze haten jozef, omdat hij des vaders lieveling is; zij nemen in koelen bloede het besluit, om hem te dooden, en

{==574==} {>>pagina-aanduiding<<}
zeggen daarop tot jakob: ‘Vader! waarom zendt gij jozef niet met ons in het veld? Wij zullen groote zorg voor hem dragen, en hij zal zich verlustigen.’ - ‘Ik vrees,’ zeide jakob, ‘dat gij onachtzaam zult zijn in hem te bewaren.’ - ‘Vreest gij,’ zeiden zij, ‘dat de wolf hem bij ons zal verslinden, en dat wij geene kracht, om hem te beschermen, zullen hebben?’ - Toen namen zij hem des morgens mede, en wierpen hem in eenen put. - Ten zelfden dage hield daar eene karavane stil, om water te putten. Toen men eenen emmer in den put nederliet, hield jozef zich daaraan vast, en geraakte alzoo behouden naar boven. - Men voerde evenwel den jongeling, als slaaf, naar Egypte. - Vervolgens wordt het voorval tusschen jozef en de gemalin zijns meesters op eene sabelachtige wijze verhaald. Hare schuld zou door haren man erkend zijn. Hij wilde echter de zaak geheim houden; maar het gebeurde werd evenwel ruchtbaar door de stad, en leverde eene ruime stof van gesprek voor de gezelschappen der vrouwen. Toen verzon de gemalin van potifar eene list, om zich te verontschuldigen. Zij liet, namelijk, een aantal vrouwen bij zich op een gastmaal komen, en deed jozef in de eetzaal treden, juist toen zij bezig waren de spijs te snijden. En nu, zegt de Koran, werden die vrouwen zoo getroffen door jozef's schoonheid, dat zij, in plaatse van de spijs te snijden, zich in de vingers sneden en uitriepen: ‘o God! dit is geen mensch, maar een Engel.’ Daarop zou de meesteres zich verontschuldigd en als geregtvaardigd hebben over haar gedrag ten opzigte van den schoonen slaaf.
Op zoodanige wijze verwart mahomed waarheid en leugen onder elkander; en die man wilde als hervormer van wanbegrippen en als hersteller van den oorspronkelijken godsdienst optreden! Blijkbaar is de Koran een zamenraapsel van Heidensch bijgeloof, vermengd met ongerijmde meeningen van Joden en Christenen, waarbij eenige stukken uit den Bijbel gevoegd werden. De leer van mahomed ademt echter meer den geest des Jo-
{==575==} {>>pagina-aanduiding<<}
dendoms, dan dien van het Evangelie; en wel bepaaldelijk schijnen de bedorvene leeringen en wanstaltige bijvoegselen van Rabbijnen en Thalmudisten het meest in den smaak des zoogenaamden proseets gevallen te zijn, of liever, hem het best tot zijn oogmerk gediend te hebben, namelijk om spoedig eenen aanhang te maken.
Tot verontschuldiging of regtvaardiging van mahomed zou men kunnen zeggen, dat omstandigheden hem noodzaakten, zich te schikken naar de leefwijze en behoefte zijner Arabieren; ook solon betuigde, dat hij aan de Atheners geenszins de beste wetten had gegeven, maar zoodanige wetten, als destijds de beste voor hen waren; en wij lezen in het Evangelie, dat mozes dingen, welke niet goed zijn, aan de kinderen israëls heeft moeten toelaten, om de hardigheid hunner harten. Doch de gevallen staan hier niet gelijk. Mahomed gaf voor, dat hij alle ingeslopene misbruiken wilde hervormen, en den godsdienst tot oorspronkelijke zuiverheid herstellen; ware hij aan dit beginsel getrouw gebleven, hij zou veel verworpen hebben, dat in zijne leer is opgenomen. Hij drong zijnen Koran als een volmaakt wetboek op aan de menschen; solon en mozes stelden beide, dat er in volgende tijden iets beters kon en zoude komen.
Ik verwonder mij, dat er zelfs Christenen zijn gevonden, die de veelwijverij, door het Islamismus gewettigd, wilden verdedigen, alsof dezelve, schoon minder zedelijk, in de warme luchtstreek van het Oosten behoefte ware. Zelfs heeft men beweerd, dat zekere onevenredigheid in het aantal der geborenen van beide geslachten dezelve noodzakelijk zou maken. Doch hoe zal dit kunnen bewezen worden, daar geene naauwkeurige geboortelijsten voorhanden zijn? Bovendien, in landen, waar het ontmannen plaats vindt, en gesnedenen gehouden worden, om de harems te bewaken, is deze daadzaak zelve bewijs tegen genoemde stelling. En dat de heete luchtstreek de veelwijverij niet noodzakelijk maakt, blijkt aan het voorbeeld der Christenen, die, in dezelfde oorden le-
{==576==} {>>pagina-aanduiding<<}
vende, zich aan de oorspronkelijke instelling des huwelijks tusschen éénen man en ééne vrouw houden.
Had mahomed werkelijk zoo zuivere bedoelingen gehad, als hij voorwendde, hij zou in zijnen Koran niet zoo vele ongerijmdheden opgenomen hebben. Te zijner verschooning is weleens aangemerkt geworden, dat destijds ook onder de belijders van het Evangelie een zeer bedorven geest heerschte. Niemand, die met eenige opettendheid de Kerkelijke Geschiedenis heeft gelezen, zal dit willen ontkennen. Doch juist hierin meen ik reden van bezwaar tegen den gewaanden proseet van Mekka te vinden, dat hij voorgaf, die gebreken te kennen en te zullen verbeteren. De algemeene onkunde der eeuw, waarin hij leefde, kan hem geenszins verontschuldigen. De man, die als hervormer optreedt en voor een' hersteller van den oorspronkelijken, eenigen, waren godsdienst gehouden wil worden, moet alles naauwkeurig onderzocht en vergeleken hebben. Men zegge niet, dat mahomed geene gelegenheid hiertoe had, en derhalve bezwaarlijk iets beters kon leveren: uit den Koran blijkt, dat de inhoud des Bijbels hem geheel niet onbekend was, maar door hem misbruikt werd ter bereiking van zijn doel. Hij had buiten twijfel beter kunnen weten, zoo het hem enkel om waarheid te doen geweest ware. Groot was wel het bederf allerwegen; doch er leefden hier en daar toch enkele personen, die in kennis en zeden boven hunne tijdgenooten uitmunteden. Vroegere reizen en handelsbetrekkingen hadden mahomed doen verkeeren met Christenen van onderscheiden landaard en denkwijze, zoo in Egypte, als elders. Daardoor was hij in de gelegenheid, om verschil van begrippen op te merken, en, na behoorlijke vergelijking, het betere uit te kiezen. Pythagoras en andere mannen der oudheid hadden opzettelijk verre reizen ondernomen, om wijsheid te verkrijgen. Ook mahomed had naauwkeuriger onderzoek naar waarheid kunnen doen. Zijn pligt ware het althans
geweest, aan te wijzen, in hoe verre Joden en Christenen afweken van den inhoud der schriften, welke als heilig door hen

{==577==} {>>pagina-aanduiding<<}
geëerbiedigd werden. Maar hij sloeg een' gemakkelijker weg in, en beweerde, dat zij die boeken vervalscht hadden, en dat hij was verwaardigd met eene Goddelijke zending, om den oorspronkelijken godsdienst te herstellen op aarde.
Zoodra mahomed het karakter van profeet zich aanmatigt, kan men bezwaarlijk nalaten, hem voor een listig bedrieger te houden. Hij toch nam dit woord niet in dien algemeenen zin, volgens welken hetzelve ook een gewoon onderwijzer of leeraar van den godsdienst beteekent; neen, hij gaf zich uit voor een buitengewoon Godsgezant, die, door tusschenkomst van den Engel gabriël, meermalen openbaringen had ontvangen. Hier staat hij beneden numa, die ook Goddelijk gezag voorwendde, om de wetten, die hij aan de Romeinen gaf, te bekrachtigen. Deze waardige man was op eene wettige wijze tot de regering geroepen; hij leefde in de duisternis des Heidendoms, en gevoelde, dat hij zonder de vermeende ingevingen der nimf egeria weinig zou uitwerken tot zedelijke verbetering zijner onderdanen. In dat geval was misleiding meer verschoonlijk. Doch mahomed leefde ambteloos, en gebruikte zijn gewaand Goddelijk gezag, om tot aanzien, eere en grootheld in de wereld te geraken. Hij kende en erkende mozes en jezus, als Godsgezanten. Of zal men zeggen, dat hij het voorbeeld der stichters van den Joodschen en Christelijken godsdienst voor zich had, en derhalve een hooger gezag mogt voorwenden? In geenen deele. Had mahomed eenig blijk van Goddelijke zending kunnen geven, hij zou regt gehad hebben, om gehoorzaamheid te vorderen: maar zoodanig bewijs, als hier vereischt werd, is hij altijd schuldig gebleven. Integendeel poogde hij met drogredenen en magtspreuken zich te behelpen, zoo dikwijls iemand zijn gezag in twijfel durfde trekken. Blijkens verscheidene plaatsen in den Koran, waren er soms onder zijne landgenooten, die eenig wonderteeken, als bewijs zijner Goddelijke zending, van hem verlangden: maar hij spreekt telkens op
verachtelijken toon

{==578==} {>>pagina-aanduiding<<}
van zoodanige ongeloovigen, en tracht gewoonlijk derzelver tegenbedenkingen te wederleggen, door te verzekeren, dat vroegere Profeten wonderen genoeg hebben gedaan, maar dat die van geen nut zijn geweest, en het derhalve noodeloos ware, er op nieuw te doen. Of zoo hij soms nog op eenig wonder zich beroept, dan is het de voortreffelijkheid van den Koran, die, volgens zijn voorgeven, met geen boek ter wereld te vergelijken zou zijn, en inwendige blijken van Goddelijke herkomst dragen.
Mahomed stelt zich derhalve in éénen rang met mozes en jezus; ja hij wendt voor, dat in het Evangelie zijne komst voorzegd is, en dat na hem geen ander Godsgezant ooit weder zal verschijnen op aarde. Zoo maakt de gewaande profeet zich schuldig aan bedriegerij. Hij wist immers wel, dat geen Engel hem bezocht, om hem openbaringen mede te deelen. De omgang met gabriël was listiglijk door hem verzonnen, om blindelings op hooger gezag te doen aannemen, hetgene hij door redenering niet konde bewijzen. Met schijnbaren eerbied moge hij meermalen spreken van mozes en jezus, inderdaad miskent hij beiden, daar hij zichzelven een gelijk gezag met hen aanmatigt. Men zegge of schrijve dus niet, dat mahomed het voorbeeld der stichters van den Joodschen en Christelijken Godsdienst voor zich had, en deswege het voorwenden van Goddelijke zending hij hem verschoonlijk moet geacht worden. Alwie dit doet, kent aan mozes en jezus geen hooger, dan menschelijk gezag toe. De uitvinder van het Islamismus had er geen ander, en kon geen ander toonen, hoezeer het dikwerf van hem werd gevorderd. En zijn beroep op het inwendig bewijs, van de voortreffelijkheid des Korans ontleend, valt geheel te zijnen nadeele uit, als men in aanmerking neemt, dat deszelfs inhoud beantwoordt aan den smaak der Arabieren, daar integendeel de geest, welke in de schriften des Bijbels spreekt, zich verhest boven de gewone meeningen, en strijdt tegen de heerschende vooroordeelen en neigingen der menschen, onder welke de daarin vervatte leer werd verkondigd.

{==579==} {>>pagina-aanduiding<<}

Mahomed dan slaagde gelukkig in zijne onderneming, omdat hij grootendeels zich schikte naar zeden en gewoonten van dien tijd. Hij begon de rol van profeet of Godsgezant het eerst te spelen, nadat hij, gehuwd aan eene rijke weduw, vele tijdelijke middelen, en hierdoor aanzien en invloed had verkregen. Volgens den Koran mogt de profeet zoo vele vrouwen nemen, als hij goedvond. Bij gedeelten gaf hij zijne zoogenaamde openbaringen, die hem van tijd tot tijd door gabriël medegedeeld werden. Eerst gelukte het hem, door overreding eenigen aanhang in Mekka te maken. De meesten zijner medeburgers weigerden echter geloof aan hem te slaan, omdat hij zijne zending niet door wonderen kon staven. Nadat hij vervolgens door omstandigheden werd gedrongen, naar Medina de wijk te nemen, maakte hij gebruik van geweld, om zijne leer aan de menschen op te dringen. Hij greep naar de wapenen, en veldslagen, die te zijnen voordeele uitvielen, waren de middelen, door welke het Islamismus werd gevestigd en uitgebreid op aarde.
III. Ik heb mij ter take gesteld, in de derde plaats nog iets te zeggen van het nut, door mahomed gesticht, of van de uitwerkselen zijner leer onder de menschen.
Welk nut of nadeel mahomed door zijne leer aan het menschdom gedaan hebbe, is bezwaarlijk te bepalen. Hierom werd zijne onderneming steeds zeer verschillend beoordeeld. Wij vinden de daden des profeets van Mekka vermeld in de Geschiedenis; en wij kunnen wel gissen, maar in geenen deele met zekerheid weten, hoedanig de loop der menschelijke zaken zou geweest zijn, indien de eerzuchtige man niet als hervormer en veroveraar opgetreden ware. Zekerlijk staat hier, gelijk doorgaans, het goede tegen het kwade, en het kwade tegen het goede over. Wat van beiden de overhand hebbe, zou welligt twijfelachtig kunnen schijnen. Van eenen man, die zich laat beheerschen door eerzucht, en allerlei middelen zich veroorlooft, om tot zijn doel te geraken, kan men weinig heil verwachten.
Ik meen ergens gelezen te hebben, dat men de vesti-
{==580==} {>>pagina-aanduiding<<}
ging en uitbreiding van het Islamismus als bewijs van deszelfs nuttigheid mag of moet aanmerken, dewijl God anders de zegepraal der leer van mahomed niet toegelaten zoude hebben. Hier schijnt mij toe, eenige waarheid ten grondslag te liggen; en evenwel kan men de gevolgtrekking niet laten gelden. Immers zou dan ieder stout geweldenaar, wiens ondernemingen gelukken, zich kunnen beroemen op het nut, dat hij sticht in de wereld, terwijl hij door bloed en moord zich eenen weg baant tot ingebeelde grootheid; en zoodanige stelling ware hoogstverderfelijk, wanneer ooit wilde dweeperij gepaard mogt gaan met onverzadelijke heerschzucht. Gewisselijk strekt het bestuur der Goddelijke Voorzienigheid zich uit over alle dingen; mar hieruit volgt geenszins, dat alles, wat onder Gods toelating gebeurt, op zichzelve nuttig en betamelijk is, of de goedkeuring des Allerhoogsten wegdraagt. Veroveraars, als napoleon en anderen, die naar algemeene wereldheerschappij streefden, waren ook onder hetzelfde opperbestuur werkzaam en volgden de plannen hunner eerzucht; doch zij waren geene mannen Gods, die, uit zuivere beginselen, naar zijn heilig welbehagen handelden. Geenszins ontken ik, dat de man des gewelds, die in onze dagen leefde, veel nut heeft gedaan - maar nut, dat hij zelf niet bedoelde - ja, meer nut misschien, dan oppervlakkige beschouwers kunnen opmerken. Geweldige verwoestingen, door eenen storm aangeregt, vallen ieder in het oog; de zuivering der lucht is niet zoo blijkbaar voor allen, en nogtans heilzaam. Het kwaad in de wereld wordt dikwijls middel ter bevordering van eenig goed. Mahomed's onderneming zal ook wel nut gedaan hebben; maar ik zou niet durven beweren, dat de voordeelen grooter waren, dan de nadeelen, die hij aan de hoogste belangen der menschheid heeft toegebragt. En zegepraalt eene slechte zaak, eenigen of zelfs langen
tijd, door slechte middelen, wij hebben geene reden, om dezen uitwendigen voorspoed aan te merken als blijk van derzelver inwendige deugdelijkheid of van Goddelijke goedkeuring.

{==581==} {>>pagina-aanduiding<<}

In openbare schriften is beweerd geworden, dat het Christendom, door middel van het Islamismus, zijdelings een' weldadigen invloed heeft gehad op een zeer groot gedeelte des menschelijken geslachts. Datgene, wat uit het Evangelie in den Koran is overgenomen, schijnt mij echter te weinig, en te zeer verwrongen te zijn, om daaraan veel waarde te hechten. De geest van mahomed's leer strijdt geheel tegen dien van christus, en kenmerkt zich door zekere bekrompenheid. Op vernieuwing des harten wordt in dezelve niet aangedrongen, en de eigenlijke bestemming van den mensch niet aangewezen. Van het streven naar zedelijke volmaking schijnt mahomed geen denkbeeld gehad te hebben. Hij spreekt wel van een toekomend oordeel en van regtvaardige vergelding, maar niet in een' Christelijken zin. De geloovigen, dat is, allen, die hem als profeet erkennen, zijn, volgens hem, al heel ligt goede menschen, zoo zij maar zekere voorgeschrevene plegtigheden waarnemen. Ja, mahomed verzekert op onderscheidene plaatsen in den Koran uitdrukkelijk, dat God het den Muzelmannen gemakkelijk wil maken, om in den hemel te komen. Gebeden, aalmoezen en vasten zijn bij hem middelen ter verzoening met God; doch aan het voeren van oorlog, ter voortplanting van het Mahomedaansch geloof, wordt bovenal waarde gehecht, ter verkrijging der vergiffenis van zonden. In den Koran leest men, dat één nacht, in de wapenen doorgebragt, zoo goed is, als eene maand in gebeden. Kan er wel iets bedacht worden, dat meer strijdt tegen den liefderijken, zachtmoedigen geest van christus, die aan de zijnen alle middelen van dwang of geweld, ter uitbreiding des geloofs, verbiedt? De dwaling moest zich op
zoodanige wijze verspreiden; de waarheid zegepraalt door eigene inwendige kracht.
Stelt men de afgoderij, met alle de gruwelen des onzinnigen bijgeloofs, tegen het Islamismus over, zoo schijnt er reden te zijn, om te stellen, dat mahomed veel nut heeft gedaan in de wereld. Door hem is het Heidendom in de volkrijkste landen der aarde vernietigd.

{==582==} {>>pagina-aanduiding<<}
Wie zoude het niet voor eene weldaad houden, dat redelijke schepselen hunnen Schepper leeren kennen en den eenigen waren God aanbidden? Zekerlijk heeft de Mahomedaan boven den Heiden veel vooruit; hij erkent de groote waarheid, dat er slechts één God is, en dat alle menschen na den dood zullen herleven en tot een regtvaardig oordeel geroepen worden. Ik geloof ook, dat mahomed verbetering van zeden heeft bevorderd onder de heidensche volken, welke door hem teruggebragt werden van het wangedrogtelijk bijgeloof der afgoderij. Doch eene andere vraag is het, of het bedrog des profeets van Mekka de vorderingen des Christendoms niet verhinderd, en dus meer schade dan voordeel aan de zaak der waarheid en der deugd gedaan hebbe. Ware mahomed niet opgetreden als hervormer, in Arabië en de overige landen van Azië, gelijk ook in Egypte en andere deelen van Afrika, zou welligt het Heidendom nog langen tijd hebben blijven bestaan. Men neme hierbij echter ook in aanmerking, dat het Islamismus aan vele oorden tevens het Christendom verdrong. Ja, onder zekere bepalingen worden Joden en Christenen geduld; maar hoe vernederend zijn de voorwaarden! Wij hebben ons geenszins te verwonderen, dat belijders van het Evangelie, die onder Mahomedaansche overheersching leven, op zoo lagen trap van verstandelijke en zedelijke ontwikkeling staan blijven. Daar werkt het Islamismus blijkbaar ten nadeele des Christendoms.
Het Islamismus, dat zegepraalde, spoedig zich uitbreidde en tot op dezen dag zich staande hield, moge ginds en elders, in den beginne vooral, nut gesticht hebben, door het bestrijden van alle afgoderij; sedert de vestiging van dat stelsel is tijds genoeg verloopen, om deszelfs waren aard te kennen. Wat leert ons de geschiedenis van vele eeuwen dienaangaande? Het geloof, dat mahomed vordert, schijnt meer blinde onderwerping, dan redelijke overtuiging te zijn. Hij bedoelt geene toenemende verlichting des verstands en veredeling des harten. Gehechtheid aan vormen en uitwendigheden houdt den

{==583==} {>>pagina-aanduiding<<}
echten Muzelman terug van onpartijdig onderzoek naar waarheid. Hij kenmerkt zich door hoogmoedige zelfverheffing en door haat tegen allen, die de Goddelijke herkomst van den Koran niet willen erkennen. Onder Mahomedanen is geen voortgang in kunsten en wetenschappen, gelijk elders. Zij beschouwen zich als Gods lievelingen en als wettige beheerschers der aarde, die regt hebben, om alle ongeloovigen in onderwerping te houden. En deze gezindheid komt niet voort uit het kwalijk verstaan van den Koran, maar is een eigenaardig uitvloeisel der leer van mahomed. Het Islamismus, derhalve, verhindert de vorderingen van den menschelijken geest, en kweekt trage domheid, of koestert wilde dweeperij. Had de listige bedrieger de rol van profeet niet gespeeld, misschien zoude een zoo aanmerkelijk gedeelte des menschdoms, als nu nog door den Koran in treurige onkunde wordt gehouden, zich reeds verblijden in het liefelijk licht der waarheid.
Men kan, en niet zonder reden, hierop aanmerken, dat een verbasterd Christendom, zoo als er ten tijde van mahomed in Arabië en elders werd gevonden, ook weinig geschikt was, om de menschen zedelijk beter en gelukkig te maken. Ik erken dien treurigen toestand, de verregaande onkunde, de gedurige twisten en vervolgingen der Christen - belijders onder elkander - ook de diepe bedorvenheid van velen; maar als ik hiertegen ook bedenk, hoe geheel het noordelijk gedeelte van Europa nog heidensch was, toen het Islamismus in het Oosten opkwam, - als ik in aanmerking neem, hoe niet de Koran, maar de prediking van het Evangelie, ofschoon met menschelijke bijvoegselen en wanbegrippen grootendeels vermengd, hier allengs de bijgeloovigheden des Heidendoms heeft verdreven, - en als ik dan eindelijk overweeg, hoe het Christendom in ons werelddeel allengs eene verstandelijke en zedelijke ontwikkeling heeft bevorderd, die ons eene blijkbare meerderheid boven de talrijke aanhangers van mahomed geeft, zoo hel ik over, om te gelooven, dat het Islamismus veelmeer schadelijk, dan

{==584==} {>>pagina-aanduiding<<}
heilzaam was in de uitwerkselen, zoo niet misschien deszelfs zegepraal heeft moeten dienen, om nog grootere verbastering onder de belijders van het Evangelie te voorkomen, of om de kern eener betere Christenheid te vormen; en wie weet, of de woelingen der Muzelmannen ook heden ten dage het middel niet kunnen worden, om velen, die zich Christenen noemen, verder te louteren en te veredelen?







Iets over K. Westerbaen, W.Z.

Aan den Redakteur der Vaderlandsche Letteroefeningen.

Mijn Heer!

Toen ik onlangs de schoone verzameling van Prenten, tot de Vaderlandsche Kerkgeschiedenis behoorende, en bij de Bibliotheek mijner Gemeente alhier berustende, op nieuw doorzag, vond ik onder de Portretten ook dat van mijnen eerwaardigen Grootvader kornelis westerbaen, w.z., eenen man, wel waardig onder de Geleerden der achttiende eeuw en onder de ijverige uitbreiders van den goeden smaak onzer Landgenooten vermeld en aan de vergetelheid ontrukt te worden. Reeds lang had ik mij daartoe verpligt gevoeld; doch eene misschien te ver getrokkene kieschheid weêrhield mij. Nu besloot ik, eene kleine hulde bij 's mans portret in de gemelde verzameling neêr te leggen. Doch weldra begreep ik, dat het misschien den een' of ander', vooral van diegenen onzer oudere Landgenooten, die hem gekend hebben, niet onaangenaam zou zijn te weten, dat dit door mij geschied is, en te lezen, wat ik over hem geschreven heb. Uw geacht Maandwerk houde ik voor het geschiktste middel, om daartoe de gelegenheid aan te bieden. Ik zende u dan het stukje, en verzoeke, om het daarin eene plaats te geven, onder den titel van: Iets over k. westerbaen, w.z. Zoo dit geschieden kan, zal het aangenaam zijn aan hem, die de eer

{==585==} {>>pagina-aanduiding<<}
heeft, zich, met betuiging van hoogachting, te onderschrijven:

Uwen dienstvaardigen Dienaar
c.w. westerbaen.
Amsterdam,
20 Junij 1828.

Dit is het afbeeldsel van mijnen zeer geleerden en arbeidzamen Grootvader, kornelis westerbaen, w.z., laatst Predikant te Rotterdam, en aldaar als Emeritus hoogbejaard overleden in het jaar 1774. Uit zijne nagelatene papieren is hij mij gebleken, een beschaafd en belangrijk prediker geweest te zijn. Dat hij ook eenen zuiveren, klaren en gemakkelijken Nederduitschen stijl voerde, door het beoefenen der werken van hooft, vondel en de brandten zeer veredeld, dit getuigen zijne menigvuldige keurige vertalingen van de beste Engelsche werken van zijnen tijd, meestal met zijne aanteekeningen verrijkt uitgegeven, en inzonderheid van de Algemeene Historie in 19 kwarto deelen, en van n. lardner 's Geloofwaardigheid der Evangeliegeschiedenis, waarvan hij slechts vier deelen vertalen konde, omdat dit werk te geleerd was voor een genoegzaam algemeen vertier. Zijne Adversaria Graeca, Latina, Historica atque Theologica, onder mij nog heden berustende, bewijzen meer dan genoegzaam zijne zeer uitgebreide belezenheid in de oude en nieuwe Litteratuur. Om zijne geleerdheid niet min, dan om zijne uitnemende braafheid, achtbaarheid, vredelievendheid en aangename gezelligheid, was hij, vooral te Utrecht, zoo hoog geacht en bemind, dat de stedelijke Regering aldaar hem, bij zijn vertrek naar Rotterdam, met het Groot Burgerregt voor hem en zijne kinderen vereerde, waarvan hij, vóór het Iste en IIIde deel zijner bovengemelde vertaling van lardner, in zijne opdragt van dezelve aan die Regering, dankbare melding maakt. Opmerkelijk is het ook, dat hieronymus van alphen, Hoogleeraar in de Heilige Godgeleerdheid aan de Hoogeschool te Utrecht, in zijne
belangrijke aanprijzende voorrede voo

{==586==} {>>pagina-aanduiding<<}
dit werk, den vertaler van hetzelve noemt den eerwaardigen en bij uitstek vlijtigen, der beide talen (der Engelsche en der Nederduitsche) niet alleen magtigen, maar ook der zaken kundigen, zeer geleerden Heer kornelis westerbaen, w.z., thans vermaarden Leeraar in de Remonstrantschgezinde Gemeente te Rotterdam, en dat hij voorts aan de vertaling toekent eene volkomene getrouwheid, eene meest naauwkeurige overeenstemming van den zin, dien de Schrijver in zijne tale heeft uitgedrukt, met den zin, dien de Vertaler zijnen Lezer wil inboezemen, en evenwel tevens eenen zuiveren, zoetvloeijenden, niet opgeblazenen of gemaakten, maar duidelijken en verstaanbaren slijl; met deze bijvoeging: Op deze wijze te vertalen, is aan weinigen gegeven. Als men nu den heerschenden geest van dien tijd in aanmerking neemt, dan is zoo wel de vermelde gunst van de Burgemeesteren, Raden en Vroedschappen der stad Utrecht, als deze lofspraak van den Hoogleeraar van alphen aan eenen Remonstrantschen Leeraar, eene zeer vereerende onderscheiding voor de gevers niet min, dan voor den ontvanger, geweest; te meer, daar deze niet gewoon was, zijne gevoelens te verbergen, maar zich steeds eenen ijverigen en krachtigen voorstander betoonde van Christelijke vrijheid, regt en waarheid. Men ontwaart dit nog heden uit zijnen Teugel voor den ijver des Prediksloels, nevens eenige andere Dichtstukken, na zijnen dood, in één bundeltje, te Leyden, bij kareldelfos, in 1774, uitgegeven door zijnen zoon, willem westerbaen,
k.z., wijlen mijnen geachten Oom en opvoeder, Predikant te Noordwijk binnen. Te vergeefs zou men in deze dichterlijke voortbrengsels eene hooge dichterlijke vlugt zoeken, vooral niet in zijnen Zwanenzang, een voortbrengsel van drieenzeventigjarigen ouderdom, doch, om zijnen levensloop en hartelijke Godsvrucht te leeren kennen, niet onbelangrijk. In zijn eerste Eeuwgetijde der Utrechtsche Akademie, echter, gloeit warmte en schittert levendigheid van schilderachtige voorstellingen. Dit stuk ge-
{==587==} {>>pagina-aanduiding<<}
tuigt mede van zijnen ijver in geleerde nasporingen, en is, ook uit hoofde van de bijgevoegde aanteekeningen, voor de geschiedenis van die feestviering, en van de Utrechtsche Akademie in het algemeen, zeer lezenswaardig.
Wijders vinde ik nog door hemzelven aangeteekend, dat pieter oostdam, wien hij noemt een deftig, deugdzaam, opregt en geleerd man, en van wien ik een keurig handschrift, behelzende eene Grammatica Belgica in het Fransch en Latijn, nevens elkander geplaatst, ten einde vreemdelingen de grondbeginsels onzer taal te leeren, aan de Bibliotheek mijner Kerk heb geschonken, zijn leermeester is geweest in de Grieksche en Latijnsche talen, van Februarij 1710 tot Julij 1712, toen hij tot Student bij onze Kweekschool met lof is aangenomen. Gedurende deze twee en een half jaren, begaf zich de aanstaande Student, iederen werkdag, te voet, heen en weder, van zijne geboorteplaats Katwijk aan den Rijn naar Noordwijk binnen, de woonplaats van zijnen leermeester, om de gemelde Grieksche en Latijnsche lessen te halen, welke hij zich met eene zeldzame naarstigheid ten nutte moet gemaakt hebben, daar hij, in eenen zoo korten tijd, eene gansch niet algemeene bedrevenheid in die beide talen wist te verkrijgen. Doch ik moet hier niet verzwijgen, dat zijn verstand reeds eene meerdere rijpheid bezat, toen hij zich aan deze studiën toewijdde, welke vervolgens zijnen mannelijken leeftijd versierden, en hem, tot in hoogen ouderdom, vermaakten. Zijn dood, die de Rotterdamsche Gemeente vooral rouw deed dragen, wekte lijk- en lofdichten; want zijn leven was geacht geweest ook bij de voornaamste Dichters van zijnen tijd, vooral bij zijnen vriend dirk smits, vóór wier gedrukte werken men doorgaans ook iets van hem vindt. Poot had hem eenen dichterlijken brief geschreven, die onder deszelfs werken gedrukt gelezen wordt. Ik heb dien, met de eigene hand van dezen Dichter zeer net geschreven en
geteekend, bezeten, doch naderhand present gedaan, om te beter bewaard te worden, aan de geëerde Familie van wijlen den Fiskaal Mr. guill. van der

{==588==} {>>pagina-aanduiding<<}

meersch in 's Gravenhage, welke eene zeer schoone verzameling van Autographa van groote mannen bezit, die, zoo ik meen, thans in handen is van Z.E. den Minister Mr. c.f. van maanen.
Zoo heeft dan mijne hand mijn hart gehoorzaamd, door deze geringe hulde toe te brengen aan den verdienstelijken man, wiens naam nog lange vereerd worde, gelijk zijne gedachtenis in zegening blijft bij zijnen dankbaren en liefhebbenden kleinzoon

c.w. westerbaen.
Amsterdam,
23 Mei 1828.






G.H. van Senden aan S. Muller.

Hoogeerwaardig, hooggeleerd Heer!

Wanneer ik nog eenmaal de pen opvat, om UHE. met betrekking tot ons overbekend geschil een paar letteren te schrijven, dan zult Gij wel reeds bij voorraad gelooven willen, dat ik daarmede niets minder bedoel, dan de teekening van den vrede ook maar één oogenblik te vertragen. Trouwens zoo gaarne ik voor eene groote en heilige zaak in het strijdperk treed, zoo ongaarne voer ik duellen. Als zoodanig hebt Gij mij reeds kennen geleerd. Wat het publiek toch niet weet, dat weet UHEerw., dat ik namelijk van mijne zijde pogingen gedaan heb, om, vóór de zaak in de wereld kwam, haar in der minne te schikken; en U is even wèl bekend, dat naderhand, toen UHEerw. mij door Uwen beslissenden stap tot eene regtvaardige noodweer gedwongen heeft, ik middelen aan de hand gegeven heb, om met het fortiter in re, het suaviter in modo te vereenigen; niet om mijnentmaar om Uwentwil.
Thans, nu ik in Uwen brief van d. 26 Julij weder een waarschuwend voorbeeld zie, hoe ligt een dergelijke twist in eenen pennestrijd, vol van beleedigende persoonlijkheden, ontaardt en hoe weinig men zijne driften meester blijft, zal ik ten derden male een offer op het altaar des vredes brengen. Ik wil de verleidelijke verzoeking om UHEerw. voet voor voet te wederleggen, weerstand bieden; het ten dien einde neergestel-
{==589==} {>>pagina-aanduiding<<}
de, doorhalen, en liever mijn opgewonden gevoel onderdrukken, dan mij aan het gevaar bloot stellen, om met UHEerw. op dezelfde klip te stranden. Imperare sibi, maximum imperium est!
Nog één woord. UHEerw. heeft, ik weet niet hoe, uit mijnen brief afgeleid, dat de Hoogleeraar heringa de steller is der beoordeeling van hesselink's woordenboek en de aanmerkingen daarop, in de Theol. Bibl. IIde Deel, blz. 509 en IX Deel, blz. 1-30. Dit heb ik nergens gezegd en ik weet, dat de waardige man aan deze belangrijke stukken, part noch deel heeft. (*)
Met den wensch, dat de echte verdraagzaamheid, binnen het heilige haar gestelde perk, de liefde naast de waarheid in zusterlijke vereeniging doe groenen en bloeijen, heb ik de eer mij te noemen,

Hoogeerwaardig, hooggeleerd Heer!

Uwen medebroeder in J.C. den Zone Gods.

g.h. van senden.
Middelbert,
d. 25 Aug. 1828.

Vertoog over de kunst van vloeken.

(Door den onlangs overleden' Engelschen Staatsminister g. canning in 1786 geschreven op de School te Eton, in vijftienjarigen leeftijd, en geplaatst in het toen door een viertal van derzelver kweekelingen uitgegeven weekblad the Microcosm.)

Opmerkzame beschouwing van gewone verschijnselen des menschelijken levens kan dikwerf aangenaam zijn. Met eenigen mijner vrienden verlustig ik mij hierin meermalen, terwijl wij acht geven op alles, wat wij hooren of zien gebeuren. Over de velerlei pogingen der onvermoeide vlijt nadenkende, hebben wij weleens ons verwonderd, dat onder de groote menigte lieden, welke beloven, alles, wat er in een fatsoenlijk man wordt vereischt, te willen onderwijzen, nog niemand heeft ondernomen, les te geven in eene

{==590==} {>>pagina-aanduiding<<}
kunst of wetenschap, welker gebruik meer algemeen aangenomen is door menschen van elken stand der zamenleving, dan misschien eenige andere zaak onder de zon: ik bedoel de edele kunst van vloeken.
Deze bekwaamheid brengt inderdaad zoo vele en zoo groote voordeelen aan, dat dezelve zich reeds verspreid heeft onder lieden van allerlei rang, van den hoog - adellijken heer tot aan den lijsknecht, en van den staatsdienaar tot den handwerksman. Het vloeken toch is de band des vertrouwens, het zegel bij verzekeringen of ontkenningen. Ook de betuigingen der verliefden ontleenen vanhier kracht, en geen bewijs zou anders geldig zijn. Ja, men moet bekennen, dat er heden ten dage zeer groote verbeteringen zijn gemaakt in de wijze, waarop iemand zijne invallen en meeningen kan ophelderen en bevestigen. Hij behoeft slechts ééne hoedanigheid - onbeschaamdheid - te verkrijgen, en van één lastig medgezel - het geweten - zich te ontdoen, om alles te beweren, wat hem in het hoofd komt. Met eenen vloek verzekert hij stout en stijf de onwaarschijnlijkste dingen, en beroept zich op zijne eer; zoo houdt alle twist en tegenspraak op. Hoe veel nuttelooze moeite van nadenken en onderzoek bespaart hij hierdoor niet aan zijne hoorders! Ware deze kunst vroeger tot eenige volkomenheid gebragt geworden, men zou ons minder lastig gevallen zijn met de onophoudelijke twisten van dien nutteloozen hoop lieden, welke den naam van filozofen dragen; en een middelmatig voorvechter had dan een algemeen wereldstelsel bepaald naar zijn eigen plan, en de planeten doen bewegen naar zijn welbehagen, zoo hij maar, als een matroos, had kunnen vloeken en zweren bij God en Duivel.
Doch dit is slechts het geringste gedeelte der voordeelen, welke eene kunst van zoo wijden omvang en van zoo uitgebreide nuttigheid aanbrengt. In de beraadslagingen over de hooge belangen van den lande, in de pleitzaal, kortom overal geeft dezelve klem aan de sterkste bewijzen, en blijkt, de meest vermogende kracht ter overtuiging te hebben.
Een oud spreekwoord zegt, dat men slechts een paar woorden noodig heeft, om eenen koop te sluiten. Dit is heden ten dage geenszins het geval. Zonder vloeken en zweren schijnt thans niets uitgevoerd te kunnen worden. Zoo wel de handelaar op de beurs, als de geringste uitdrager be-
{==591==} {>>pagina-aanduiding<<}
dient er zich van, om met zekere woordenrijke welsprekendheid zijne goederen den kooper aan te prijzen. Bijna ieder koopman, honigzoet en leugenachtig van tong, zal onbeschroomd, zoo men zijne waarheidsliefde in twijfel trekken mogt, wenschen, dat de Duivel hem hale, indien zijne waren niet zoo goed zijn, als hij zegt. Ik herinner mij, te hebben hooren spreken van zeker, uit hoofde van groote geleerdheid, beroemd persoon, die, om te weten, of aarde of water het grootste gedeelte van onzen aardbol uitmaakte, op den inval kwam, om beide deelen met de uiterste naauwkeurigheid van elkander te scheiden en ze voorts tegen elkander te wegen; waarna hij het vraagstuk besliste op eene wijze, welke thans geenerlei verder onderzoek meer overlaat. Op gelijke wijze zou men kunnen te werk gaan, om te vernemen, in welke evenredigheid de vloekwoorden staan tot de andere woorden, die heden ten dage den inhoud der gewone gesprekken uitmaken. Ik denk, dat de balans weleens naar den kant der eersten zou kunnen overhellen. Dit althans houd ik voor zeker, dat dikwerf deze, zoo het schijnt, onschuldige stopwoorden het aanmerkelijkste gedeelte uitmaken der gesprekken van hen, die, of door hunne zotte ijdelheid, of door de dwaze bewondering van anderen, als toongevers (incroyables en élégans, gelijk de Parijzenaars hen noemen) in de gezelschappen optreden; en dat heeft zoo wel plaats in die kleinere kringen, alwaar ik meer onmiddellijk gelegenheid heb, waarnemingen te doen, als bij hoogere standen, voor welke het vloeken even zeer behoefte is, als ordeslint en adelbrief. Ja, er zijn lieden, welke niet minder
belangstelling dan innerlijke zelfvoldoening toonen, zoo zij een nieuw fatsoen in de kleeding of een' nieuwen vloek mogen uitvinden. Ook de vrouwen (en aan derzelver zweren hecht men niet weinig geloof) hebben het reeds verre gebragt in deze kunst. In het gansche rijk is bijkans geene koopvrouw meer, welke niet hare onbeduidende verwenschingen en bastaardvloeken heeft, op schellen toon schreeuwende, of ook wel op meer welluidende wijze, gelijk de onnoozele duif of betooverende nachtegaal, zich doende hooren, om den kooper de deugdelijkheid van hare waar te verzekeren. Voorts is het mede een der schitterende bekwaamheden van kinderen, gelijk men dikwijls kan opmerken: menig knaapje, den ouderdom van vier of vijf jaren bereikt hebbende, stamelt reeds de vloekwoorden, die het dagelijks hoort uit den mond van

{==592==} {>>pagina-aanduiding<<}
volwassene personen. De gelukkige vader verheugt zich over de vroege vorderingen van zijn kroost en glimlacht met innig vergenoegen, terwijl hij in de levendige uitdrukking van deze kinderlijke bevestigingen de blijken van vernuft meent te ontdekken, welke iets groots beloven. - Kortom, in elken leeftijd, in alle rangen en standen der maatschappij is het vloeken dikwerf de eigenlijke spil, waarop het gesprek draait; het is eene alles afdoende aanvulling, wanneer men geene woorden heeft, om zich wel uit te drukken. Het moet gelden, als bewijs van kennis en bekwaamheid, en schijnt tot gemakkelijk voertuig voor elke gedachte te dienen. Hoe toch zou iemand zijne geestigheid in gezelschappen uitkramen, als hij van vloeken en stopwoorden zich moest onthouden? De aandoeningen der gramschap en der smart, der vrees en der wanhoop, der dartelste wellustigheid, der verwondering en der uiterste verslagenheid laten op dezelfde wijze het gemakkelijkst zich uitdrukken. Het vloeken is, om mij van het naïve woord van zekeren dichter te bedienen, de vroedmeester van den geest. Wat mensch leeft er, die, wanneer hem eenig ongeluk overkomt, niet verwonderlijk veel van de zwaarte zijner rampen verligt gevoelt, zoodra hij eenen vloed van vloekwoorden tegen de oorzaak van al dat kwaad uitbraakt? Welk speler, die arm is geworden, terwijl hij door dwaze speelzucht zich liet wegslepen, vindt geene krachtige opbeuring en vertroostende bemoediging in het verwenschen van de hem ongunstige fortuin?
Daar dan de voordeelen van het vroegtijdig aanleeren der zoo belangrijke kunst van vloeken zoo groot en zoo blijkbaar zijn, weet ik niet, wat een fatsoenlijk man, nog niet vooringenomen tegen deze gewoonte door de meer en meer in onbruik gerakende drangredenen van Godsdienst en zedeleer, daartegen zou kunnen inbrengen, en verwonder mij, dat nog niemand ondernomen heeft, dezelve tot een geregeld stelsel te brengen, en theoretisch te onderwijzen, hetgene praktisch zoo algemeen in gebruik is en voor velen behoefte schijnt te zijn. Eene onderneming van dezen aard zou buiten twijfel zeer goeden opgang maken, vooral in onzen leeftijd, waarin men wel veel moeijelijker dingen durft wagen, die evenwel schijnen te gelukken. Honden, katten, zelfs varkens, de domsten der dieren, worden onderwezen, om handelingen te verrigten, waartoe verstand wordt vereischt.

{==593==} {>>pagina-aanduiding<<}

Het is nog niet zeer lang geleden, dat de edele kunst van boksen in Engeland stelselmatig werd behandeld door de Heeren figg en broughton, onsterfelijke namen! Deze leerden aan grooten en edellieden theoretisch en praktisch, hoe men elkanders ligchamen kan kneuzen en verminken, en elkander de oogen uit het hoofd kan doen springen, met de houding van een' hercules, gewijzigd door de bevalligheid van een' apollo. Een ander, zijnde een beroemd vreemdeling, gaf les in de kunst, om met gemak en vaardigheid soep te eten, ofschoon, naar mijn eenvoudig verstand, weinige lieden eenen meester noodig hebben, die hun leert, het eten in den mond te brengen. Doch het plan, dat ik voorstel, zou van veel grooter nut zijn en zekerlijk geen minder gelukkigen uitslag hebben. Daar zijn toch lieden, die, het zij om hunne jonge jaren, het zij om hun zwak gestel, het vermaak van boksen niet kunnen genieten; voor anderen zou onderwijs in het soep-eten nutteloos zijn, om geene andere reden, dan dat zij niets hebben te eten; maar leder heeft het vloeken in zijne magt, en noch de ledigheid der beurs, noch de zwakheid van geest of ligchaam belet iemand, er naar wensch gebruik van te maken. Menigeen, hoe vrekkig hij anders ook zijn moge en hoe zeer hij den sterksten afkeer van het mededeelen hebbe, werpt vloekwoorden in menigte, als met kwistige milddadigheid, daar henen. Zoo derhalve deze wetenschap behoorlijk wierd gehandhaafd door een bekwaam spraakmeester, zou dezelve misschien mettertijd beter, dan eenige andere, kunnen verwezenlijken het droombeeld van zekeren geleerde, om namelijk eene algemeene taal in te voeren. Ontkennen wil ik echter niet, dat er nog eenige geringe zwarigheden tegen het dadelijk in werking brengen van dit plan zich opdoen, waaronder buiten twijfel deze niet de minste is, dat de
vloekwoorden, volgens derzelver algemeen gebruik heden ten dage, eigenlijk niets zeggen, juist omdat ze te veel willen zeggen. Deze bedenking is zoo gegrond, dat ik het mij vooreerst tot eenen regel heb gesteld, mijn vertrouwen op iemands zeggen te verminderen, in evenredigheid van het grooter getal vloekwoorden, waarmede hij aan zijne verzekering of ontkenning kracht poogt bij te zetten. Handel ik onredelijk in dezen?... Maar kan ik in de meeste omstandigheden wel anders te werk gaan? Kan ik b.v. van eenen vriend gelooven, dat hij het meent, wanneer hij mij, bij

{==594==} {>>pagina-aanduiding<<}
een' door mij beganen misslag, of ook slechts bij verschil van begrip, de eeuwige verdoemenis toewenscht? Een oud wijsgeer heeft aangemerkt, dat niets verderfelijker voor de menschen zijn zoude, dan de vervulling hunner wenschen; en, inderdaad, ik hel over tot dit gevoelen: want velen mijner vrienden zouden, indien hunne verwenschingen van zichzelven gevolg hadden gehad, bezweken zijn onder de menigte van allerlei onheilen, die men zich slechts kan verbeelden. Ja, wanneer zoodanig iets gebeurde, zou er thans naauwelijks een mensch zijn, die armen, beenen of hoofd ongeschonden had bewaard voor den dienst van Koning en vaderland. Deze hebbelijkheid van vloeken is eenen Officier van mijne kennis zoo zeer eigen geworden, dat, ofschoon hij één oog in den slag heeft verloren, hij evenwel van zijne geliefde spreekwijze niet kan afzien, en verwenschingen tegen zijne beide oogen uitspreekt met eene onverschilligheid en gemakkelijkheid, alsof hij dezelve nog had; zoo zeer kon de gewoonte van vloeken hem misleiden ten opzigte van datgene, wat hij niet meer bezit. Ik vermoed derhalve, dat zij, die telkens van vloekwoorden en verwenschingen zich bedienen, dikwijls daarbij niets denken, of die gewoonte voor iets fraais houden; want dachten zij, dat vloeken kwaad was, zoo zouden zij immers niet bij voortduring zich willen schuldig maken aan eene verkeerdheid, welke niet eens vergoelijkt zou kunnen worden met de gewone verontschuldiging van andere fouten, dat namelijk vermaak of vervulling eener dagelijksche behoefte het doel ware. Ik kan niet gelooven, dat iemand zoo stoutmoedig zichzelven zou willen verwenschen, en in openbare gezelschappen vloekwoorden uitbraken, aan welke hij in de duisternis en eenzaamheid niet zou durven denken zonder te beven.
De hebbelijkheid van vloeken moet, buiten twijfel, dan aangemerkt worden als eene schoone hoedanigheid en als een aangenaam bewijs van jeugdige vrolijkheid. Zoo nu iemand als Professor in deze edele wetenschap wilde optreden en gewenschten opgang maken, zal ik hem wel niet behoeven te herinneren, dat het van belang kan zijn, onze gemeene en ouderwetsche namen te vervormen in meer modische Fransche of in de welluidendste Italiaansche eigennamen, b.v. hendrik in henri, pieter in pedro, klaas in nicolini, gerrit in girardot, enz. Voorts doe hij, in zwellenden stijl, eene aankondiging, hoofdzakelijk in-
{==595==} {>>pagina-aanduiding<<}
houdende, dat hij, van jongs af in de beste gelegenheid geweest zijnde, om in vleeschhallen en op vischmarkten in het vloeken zich te oefenen, en vervolgens jaren lang tijd en vlijt nangewend hebbende, om daarin verder zich te bekwamen, thans als Professor in deze voortreffelijke kunst, die geene aanbeveling noodig heeft, onderwijs wil geven, enz.; dat Heeren en Dames alle, thans meest in de mode zijnde, manieren van vloeken in de meest mogelijke volkomenheid bij hem zullen kunnen leeren, enz.; dat hij eerlang een boek zal uitgeven, onder den titel van: ‘Volledig Vloekwoordenboek,’ of: ‘De volmaakte Vloeker.’ In dit werk behoort alles voor te komen, wat bij elke gelegenheid en in elk jaargetijde, naar gelange van ouderdom, rang en betrekking der personen, dienstig kan zijn, (sentimentele uitroepingen en verwenschingen of bastaardvloeken voor Dames vooral niet te vergeten) verzeld van eene bijzondere opgave der verwenschingen voor het
loopende jaar. Zoo doende, zal de man, buiten twijfel, niet weinig aanmoediging vinden, is het niet bij de eenvoudige lieden van den eerbaren middelstand, dan voorzeker in de fatsoenlijke kringen.

Brief van N.N. aan N.N., lid van het plaatselijk bestuur te N., over het vergelijkend examen van onderwijzers.

(Vervolg en slot van bl. 508.)

Ik heb dan, geachte vriend u twee gehoudene examina beschreven, en er hier en daar een wenk tusschen gevoegd, u mijne meening over een en ander kenbaar makende; laat mij nu u kortelijk nog eenige gedachten over de beste wijze, om den geschiktsten persoon voor uwen vacanten Onderwijzerspost te verkrijgen, opgeven.
Wanneer uw Onderwijzer vertrokken is, maakt gij bekend in de Bijdragen van het Schoolwezen en in de Courant uwer Provincie, dat die post bij u vacant is, met zuivere vermelding van de voordeelen, welke er aan verbonden zijn, en niet, zoo als somtijds gebeurt, bij vergrooting, om daardoor des te meer Sollicitanten te lokken, van welke hij, die beroepen wordt, zich niet zelden meer vermindert dan vermeerdert in inkomen; en vooral niet, zoo als ik u van *** verhaald heb, om den

{==596==} {>>pagina-aanduiding<<}
beroepenen Sollicitant voor eenen tijd van een gedeelte van zijn traktement te berooven. In die oproeping bepaalt gij natuurlijk, binnen welken tijd men zich moet aangeven, en geeft er tevens bij op, dat de dag der examinatie nader bekend zal gemaakt worden. Als de tijd van aangeven verloopen is, weet gij dus, uit welke Onderwijzers eene keus moet gedaan worden. Vóór dat nu het examen gehouden wordt, gaat gij de scholen der Sollicitanten bezoeken. Gij wint, als onbekenden, in de naburige plaatsen, en in onderscheidene herbergen, van de woonplaats des Sollicitants, berigten in, ten opzigte van zijn dagelijksch gedrag, omgang met menschen en kinderen, enz. enz. Gij beziet, door behulp van den Sollicitant, de kerk en school; hierdoor komt gij met hem in kennis, woont zijn onderwijs bij, laat hem daar stil werken, maar geeft intusschen onbemerkt naauwkeurig acht, hoe hier alles in zijn werk gaat. Als goede kenteekens zoude ik u opgeven, dat de kinderen beleefd, bescheiden, zindelijk en spraakzaam zijn; dat zij oplettend hooren en zien, en niet verstrooid in gedachten zitten, als de Onderwijzer met hen spreekt; vooral ook, of hij, meer den pligt van minzaamheid omtrent onbekende personen, dan dien ten opzigte zijner leerlingen, tracht te vervullen; of alles gedwongene fraaijigheid is, dan of alles natuurlijk geschiedt, enz. enz. Van zulk een onderhandsch onderzoek houdt gij aanteekening; en, na op die wijze de scholen der Sollicitanten te hebben bezocht, en wegens hen de noodige berigten te hebben ingewonnen, kunt gij nu vooreerst uw werk staken en het examen afwachten. Wat den tijd, aan hetzelve te besteden, betreft, die is van 9 des morgens tot 9 des avonds, met behoorlijke tusschenpoozing voor verversching, lang genoeg. En in die tijdvakken van rust zal uwe menschenkennis u ongedwongene, vrolijke spraakzaamheid van stille achterhoudendheid, eerlijke opregtheid en gulle openhartigheid van laffe en de menschheid onteerende
valschheid en vleijerij doen onderscheiden. Gij bezit muller's veel hoofden veel zinnen immers, en ik ken uwe bedrevenheid hierin. Wat verder de werkzaamheden betreft, welke er verrigt zullen worden, dit komt mij voor eenig en alleen af te hangen van den Schoolopziener; verkiest die b.v. schriftelijk de vragen te doen en te laten beantwoorden, dan kunt gij zulks niet mondeling eischen, en daarom stel ik somtijds zeer weinig prijs op zulk een examen, waar het misschien wel eens ge-
{==597==} {>>pagina-aanduiding<<}
beurd is, dat een kruipende vleijer en verklikker zijner ambtsbroederen boven aan op het proces - verbaal kwam te staan; terwijl de man, die rondborstig en eerlijk handelde, beneden zijne waarde behandeld werd. Hoe het examen ook moge gehouden worden, gij neemt ieder eene tabel; hierop plaatst gij de namen der Onderwijzers onder elkander; hun getrokken nommer voegt gij daar naast, en hier achter zet gij nu, naar bevind van zaken, de woorden best, zeer goed, goed, matig en flecht. Dit moet ieder lid van het Kiescollegie doen, ten minste drie. Deze drie of meer tabellen worden tot ééne gemaakt, en vervolgens tegen die van den Schoolopziener vergeleken. Is dit nu in orde, dan komt weder het verslag wegens de bezochte scholen in aanmerking; terwijl ten laatste hieruit het besluit wordt opgemaakt, wien van de Sollicitanten men beroepen zal.
Ingeval ik straks mogt gedwaald hebben, door te stellen, dat de Schoolopziener alleen de werkzaamheden zoo kan inrigten als hij verkiest, en dat integendeel het Kiescollegie hierin ook geraadpleegd moet worden, of dat de Schoolopziener van uw District, wien ik de eer niet heb te kennen, een eerlijk en regtschapen man is, gelijk ik ten minste velen ken, die zich door geene heerschzucht laat verblinden, of tegen rondborstige eerlijkheid en vrijmoedigheid vooringenomen is, en gij en de overige leden van het Kiescollegie met den Schoolopziener de werkzaamheden, als ook de wijze, hoe zij uitgevoerd zullen worden, regelt, dan zal ik u mijn gevoelen, hoe ik het examen zoude inrigten, mededeelen.
De publieke werkzaamheden liet ik eerst verrigten; ieder Sollicitant leest eenige verzen uit den Bijbel, zingt een vers van een Psalm of Gezang alleen, een met de Gemeente, en, zoo er een orgel bestaat, gelijk bij u het geval is, zoo liet ik ieder een Psalm of Gezang spelen; en daarmede achtte ik deze werkzaamheden voor geëindigd, en hield rust van een uur. Vervolgens zoude ik den Sollicitanten iets opgeven om te verbeteren en kunstmatig te schrijven; vervolgens het verbeterde taal- en redeneerkundig, gelijk men het noemt, te ontleden; hierbij zoude ik eenige rekenkundige voorstellen voegen, maar, zoo als ik reeds aangemerkt heb, ieder' Sollicitant terstond al de voorstellen geven; dan kan ieder zijne krachten beproeven, en zoo veel oplossen als zijne vermogens toelaten. Na het eindigen van deze dingen, zoude ik rekenen, dat het ongeveer half twee was; en nu, dunkt

{==598==} {>>pagina-aanduiding<<}
mij, moest er eene rust wezen, ten einde om drie ure of half vier weder te beginnen. Hierbij merk ik aan, dat, in deze schrijf- en reken - werkzaamheden, de Sollicitanten niet alleen geen overlast hebben van de ingezetenen der plaats, want die vooronderstel ik, dat allen naar huis zijn gegaan, maar dat ook het Kiescollegie en de Schoolopziener in dezen op eene afgezonderde plaats, asgescheiden van de Sollicitanten, zich bevinden; terwijl deze genoegzame ruimte hebben, om afzonderlijk ieder alleen op zichzelven te kunnen werken. Hierbij komt het mij verder voor, dat het Kiescollegie de les moest opgeven, welke de Schoolopziener den Sollicitanten dan konde dicteren met die fouten er in, welke hij geschikt oordeelde; dat wijders het Collegie een drie- of viertal wiskundige voorstellen had, welke mede door de Sollicitanten opgelost moesten worden. Op deze wijze zult gij niet zoo ligt gefopt kunnen worden door een' heerschzuchtigen Schoolopziener, daar integendeel de regtschapene, eerlijke man u zulks niet kwalijk zal nemen, maar veeleer zich zal verblijden, dat het u niet onverschillig is, onder welk opzigt uwe kinderen komen.
Wij zijn nu gekomen tot de theorie van Taal- en Rekenkunde, alsmede Aardrijkskunde, Vaderlandsche, Bijbelsche en Algemeene Geschiedenis, Natuurlijke Historie, Natuurkunde, Godsdienst en Zedekunde, Opvoed- en Onderwijskunde. Daar het nu van zelve uit de akten der Sollicitanten blijkt, dat zij allen, volgens hunnen rang, genoegzame kunde in die vakken bezitten, zoude ik van oordeel zijn, hen daarin niet te ondervragen. Het is waar, de een kan meer in die vakken bedreven zijn dan de ander; maar zij weten toch allen veel meer, dan kinderen op hun 13de jaar misschien ooit kunnen leeren. In deze vakken komt het, mijns bedunkens, er maar op aan, of een Onderwijzer geschiktheid heeft om die wetenschappen aan kinderen mede te deelen, of hij eene goede wijze van leeren heeft, en of hij met verstand en oordeel uit den rijkdom van iedere wetenschap voor elke klasse van kinderen weet te kiezen. Wat toch zoudt gij zeggen van eenen Onderwijzer, die zeer goed de Aardrijkskunde kent, en echter in de school de 1ste klasse onderwijst op de wereldkaart, en de 3de klasse de woonplaats leert? Wat helpt alle geleerdheid eenen Geleerde, Predikant, boer, of wie het ook zij, indien men niet met oordeel en verstand doelmatig in zijn vak kan werkzaam zijn?

{==599==} {>>pagina-aanduiding<<}

Wanneer ik van 4 ure des namiddags tot des avonds 9 ure zoude examineren, dan ondervroeg ik de Sollicitanten, wat zij iedere klasse van schoolkinderen van eene wetenschap, b.v. Taalkunde, leerden, en hoe zij kinderen daarin onderwijs gaven: hier komt het, mijns bedunkens, toch maar op aan. Ook liet ik mij, als kind, door de Sollicitanten bij beurten onderwijzen, b.v. in het rekenen, taal of dergelijke. Mij dunkt in zulk een praktisch onderzoek kan ook zoo veel bedrog niet plaats hebben, als in een geleerd examen over kruistogten, oude Noorsche volken en wat niet al meer. Wanneer gij nu nevens den Schoolopziener mede aanteekening houdt, en deze aanteekeningen naauwkeurig vergelijkt tegen die, welke gij bij het bezoeken van scholen gemaakt hebt, dan zult gij zeer gemakkelijk kunnen ontdekken, of de Sollicitanten u ook iets vertellen, waarvan zij in de school niets uitvoeren; ten minste zult gij dit met weinig moeite kunnen doen, wanneer het examen gehouden wordt gelijk ik zoo even heb aangewezen.
Ziedaar, lieve vriend! voor zoo verre mijne vermogens dit toelieten, aan uw verlangen voldaan. Kunt gij voor uwe plaats, of kunnen anderen er nut van hebben, dan is mijne moeite rijkelijk beloond: waarheidsmin bestuurde mijne pen, en het heil der menschheid was mijn doel; terwijl ik van ganscher harte wensch, dat het u gelukken moge, eenen Onderwijzer te kiezen, die door zijn gedrag een voorbeeld van navolging, en door een verstandig, oordeelkundig en doelmatig onderwijs, vooral ook door eene echt godsdienstige en zedelijke opvoeding, uwe kinderen tracht te vormen tot nuttige wereldburgers en zalige Hemelbewoners.




Beklimming van den Ortelsberg, in augustus 1826. (*)

De Ortelsberg, een tak van de Tyrol doorsnijdende keten der Rhetische Alpen, verheft zich, in de gedaante van eene driehoekige, met eeuwige sneeuw bedekte piramide, uit de Drofni-, Suldner-, Furba- en Martel - dalen, niet verre van de grenzen van Tyrol, Italië en Zwitserland. - De Aartsher-
{==600==} {>>pagina-aanduiding<<}
tog johan, die alles, wat slechts eenigermate tot verrijking der wetenschappen kan bijdragen, op de edelmoedigste wijze ondersteunt, gaf ook hier daartoe den eersten stoot, door in het jaar 1804 de gemsenjagers van Tyrol uit te noodigen, om de toen nog niet beklommene spits te bestijgen. Hunne pogingen waren vergeefs, en reeds begon men aan de mogelijkheid te wanhopen, toen jozef pichler, meer bekend onder den gemeenzamen naam van josele, zijnde toen een jager van den Graaf trapp, besloot, zich aan die moeijelijke onderneming te wagen. Hij begon, volgens zijn verhaal, op den 27 September 1804, des morgens om 1½ ure, geheel alleen zijnen togt van Drofni, bereikte tusschen 10 en 11 ure den top, konde het echter op denzelven, uit hoofde van de hevige koude, slechts eenige minuten uithouden, en kwam, tusschen 8 en 9 ure des avonds, bijna geheel verstijfd en met bevrozene vingers en teenen, te Drofni terug. - Eerst toen gaf hij den met roem bekenden natuuronderzoeker, Dr. gebhard, daarvan kennis, die van den Aartshertog, in wiens dienst hij zich toen bevond, den last verkreeg, om den toegang tot de spits van dien berg, zoo veel mogelijk, te banen, en, daar het reeds te ver in het jaargetijde was, in den volgenden zomer de beklimming van denberg te ondernemen. Josele, wien de behandeling dezer zaak voor het grootste
gedeelte werd opgedragen, bragt, nadat men in het ijs trappen gehouwen, op de gevaarlijke plaatsen touwen gespannen, ringen aan de wanden vastgemaakt en ijzeren stangen in den grond geslagen had, Dr. gebhard, van de zijde van Suldner, op den top des bergs. Tot meer gemak werd boven het Kniehout - gewest eene hut opgeslagen, ten einde in dezelve te kunnen overnachten. Dr. gebhard beklom den berg in den loop van het jaar 1805 driemalen, vergezeld door eenige vrienden, rigtte op denzelven eene piramide op, stak een' grooten, met stroo omwondenen en in pek gedoopten seinpaal aan, en plantte er tevens eene vlag, die echter, door het geweld van den wind, binnen weinige dagen geheel was vaneengereten. De Aartshertog wilde de spits met een ijzeren kruis en een opschrift versieren; doch de invallende krijgsbewegingen en daarop volgende overgave van Tyrol verhinderden de uitvoering van dit voornemen. Wel is waar werd dit in de laatste 21 jaren meermalen beproefd; maar telkens mislukte het, daar de natuur reeds in het naastvolgend jaar het grootste gedeelte der voorbereidende maatrege-
{==601==} {>>pagina-aanduiding<<}
len vernielde, en de daarop volgende gestrenge winter de toegankelijke punten zoo zeer veranderde, dat zelfs de bewoners van die plaats het voor onmogelijk hielden, den top op nieuw te bereiken.
De hoogte van dezen berg is, uit hoofde van de zoo geheel uiteenloopende opgaven, moeijelijk te bepalen. Over het algemeen, echter, werd hij op ruim 14,000 voet geschat; ja sommigen verhieven hem zelfs boven den Montblanc. Ik gevoelde mij, deswege, onwillekeurig uitgelokt, zelf naar de hoogte van dezen berg onderzoek te doen, zoo wel omdat eene in het jaar 1817 te werk gestelde driehoeksmeting denzelven tot op 12,239 Weener - voet, en den nevens denzelven staanden Koningsmuur op 12,030 Weener - voet deed dalen, als uit hoofde van het groote gevaar, aan hetwelk men zich, gelijk men zeide, bij het beklimmen blootstelde. De buitengewone hette van dezen zomer scheen de onderneming te begunstigen; ook vergunde mij de zamenloop van verscheidene omstandigheden, mij voor eenigen tijd aan mijne beroepsbezigheden te onttrekken; ik vertraagde derhalve niet langer, om mijn voornemen ten uitvoer te brengen en de reis te ondernemen. Om den lezer niet te vermoeijen, onthoud ik mij van alle aanmerkingen over den weg, dien ik insloeg, en verplaats hem terstond naar Mals, hetwelk ik tot het standpunt koos, waar ik mij tot mijnen togt wilde voorbereiden. Maar vooraf acht ik het noodig, dit stadje zelve iets nader te doen kennen.
Mals, met ruim 160 huizen en omtrent 900 inwoners, door de zich beneden Glurns in de Etsch ontlastende Puni doorsneden, ligt aan den van Insbruck naar Milaan, over het Wormser - Joch (Monte Btaglio - Umbrail) geleidenden postweg, 11¼ poststations van de eerstgenoemde stad verwijderd, in een tamelijk wel uitziend dal op de Malser - heide. De westelijke bergketen is ruw, dor, en de hoogere toppen gedeeltelijk met sneeuw bedekt, terwijl de oostelijke eenen vrij milden en vruchtbaren grond heeft. Zes kerken, die, met uitzondering der kerspelkerk, aan welker linkerzijde eene, op de Laatscher - akkers gevondene, Romeinsche zerk ingemuurd is (*), zeer klein zijn en weinig bezocht worden; twee op de plaats

{==602==} {>>pagina-aanduiding<<}
gelegene ruïnen, Fröhlichsburg en Trostthurn, waarvan de eerste zich door haren 21 vademen hoogen, op zichzelve staanden ronden toren, met meer dan vademdikke muren, onderscheidt; de herbergen het Hert en de gouden Arend, welke laatste tevens het posthuis is, zijn nagenoeg al het merkwaardige, hetwelk dit stadje bevat. Uit de vensters dezer beide herbergen heeft men het heerlijk uitzigt op den Ortels - berg, die echter bij Reschen aan de zee, 3 uren van Mals, en van de hoogte, tegenover de plaats, boven de geitenhut, een nog grootscher schouwspel oplevert. Daarenboven ziet men in den omtrek de oude, nog bewoonde kasteelen Churburg en Fürstenberg, het op eenen berg gelegene klooster Marienberg met zijne als marmer gestucadoorde zuilen, de ruïne Lichtenberg benevens eene menigte kleinere ruïnen, alsmede den nieuwen, eerst vóór twee jaren voleindigden, hoogsten straatweg van Europa over het Wormser - Joch, een werk, dat aan de tijden der Romeinen doet denken; welk een en ander zeer aangename wandelwegen oplevert, en aan hem, die door slecht weder of andere omstandigheden gedwongen is, hier eenige dagen te vertoeven, velerlei genot aanbiedt.
Het naastgelegene stadje en landgeregt, naauwelijks ½ uur van daar verwijderd, is Glurns. Echter is dengenen, die een geschikt verblijf zoeken, om zich tot den togt toe te rusten, ondanks den eenigzins verwijderden afstand, Mals bij uitsluiting boven alle andere plaatsen aan te raden, daar men in de beide vermelde herbergen, inzonderheid in de eerste, zeer goed onthaald wordt, en de kastelein stecher, ten aanzien van alle noodige voorbereidende maatregelen tot beklimming van den top, de beste inlichtingen weet te geven.
Op Donderdag, den 10 Augustus, des namiddags, te Mals aangekomen zijnde, deelde ik den herbergier mijn voornemen mede. Er was daaromtrent slechts ééne stem, dat, namelijk, indien josele zich wilde laten overreden, om mijn gids te worden, het welligt mogelijk zoude zijn; in het tegengestelde geval, echter, twijfelde men des te meer aan een' gunstigen uitslag, daar niemand den eigenlijken weg wist, dewijl al zijne gidsen in het jaar 1805 slechts onder diens opzigt gewerkt hadden, en sedert dien tijd de top van den berg niet meer beklommen was geworden. Er bleef derhalve niets over, dan dezen wonderman te voorschijn te laten roepen. Na deswege ingewonnene berigten, vernam ik, dat hij zich op de gemsenjagt bevond in de zoogenaamde Ofen aan de

{==603==} {>>pagina-aanduiding<<}
grenzen van Graauwbunderland, en zich gewoorlijk, wanneer het weder zulks toeliet, op zon- en feestdagen, tot bijwoning van den eerdienst, naar Mals, of naar Santa Maria in Graauwbunderland, begaf. Er werden derhalve dadelijk boden derwaarts uitgezonden, en juist op Zaturdag - avond kwam hij hier aan. Jozef pichler, vulgo josele genaamd, uit Passeijer, als een der onverschrokkenste en bekwaamste gemsenjagers bekend, geniet van den Aartshertog eene jaarwedde van omtrent 150 fl., daar hij een' tijdlang zich in deszelfs dienst bevond, dien hij alleen uit verlangen naar zijne bergen en gemsen verliet, en is nu over de 60 jaren oud. Eene kleine gestalte, sterk gebogene knieën, een gevolg van het veelvuldig beklimmen van bergen, zeer scherpe, doordringende oogen, een tamelijk groote neus, en een groene fpits toeloopende hoed, gelijk dezelve in zijn land gedragen wordt, (in Vintschgau draagt men bijna overal zwarte hoeden) voltooijen nagenoeg het beeld van den man, aan wiens geleide ik mij zoude overgeven. Bij ons eerste gesprek verklaarde hij, daar hij juist van de jagt was teruggekomen, dat het voor het oogenblik te laat was, om daarover in het breede te spreken; maar dat hij gaarne des anderen daags na de mis alles nader met mij wilde overleggen. Hij kwam dan ook des Zondags; en, daar ik mij de moeijelijkheden, zoo veel mogelijk, wenschte te verligten, kwamen wij overeen, dat hij van den kant van Suldner eerst eene soort van weg zoude banen. Hiertoe had hij, volgens zijn zeggen, ten minste vier dagen noodig, daar de feestdag Maria Hemelvaart in dezen tijd inviel. Tot op ééne plaats meende hij, dat alles tamelijk wel zou schikken; ook wilde hij voor mij, boven de houtstreek, in het sneeuwgewest, eene hut opslaan; slechts
dan, wanneer dit niet doenlijk was, moest ik in het Suldner - dal in eene boerenwoning overnachten, en alsdan in den loop van éénen dag den top beklimmen, en weder naar mijn nachtkwartier terugkeeren. Tot dat einde zoude hij mij den dag te voren eenen bode zenden, om geen' tijd te verliezen. Bij het afklimmen zoude het wel iets moeijelijker worden; maar hij beloofde mij, wanneer ik mij op de gevaarlijkste plaatsen de oogen liet binden, mij veilig weder te zullen terugbrengen. De keus der tot den togt benoodigde lieden liet ik geheel aan hem over; hij verlangde voor zijn' persoon 10 Louis d'or, de anderen verkregen 1 fl. 20 kr.
Nadat alles op die wijze verordend was, maakte hij zich

{==604==} {>>pagina-aanduiding<<}
gereed, om met mij den togt te ondernemen. De benoodigde touwen, ijzeren stangen, ringen en dergelijke werden hem op den volgenden dag nagezonden. Door den terugkeerenden knecht liet hij mij zeggen, dat alles op een' goeden voet stond, en dat zij nog sporen hadden gevonden van den weg, door gebhard ter beklimming aangewezen; dat de berg, wel is waar, verwilderd was, maar dat zij evenwel de eerste afdeeling reeds ten einde waren, en hoopten, dat ik den berg Donderdag zoude kunnen beklimmen. Vol verwachting had ik alreeds mijne instrumenten, sterke, met spijkers beslagene schoenen, gelijk men dezelve gewoon is aldaar te dragen, klimbeugels met punten van een duim lang, een prikkel om mij staande te houden (*), alles volgens de opgave van josele, vervaardigd, een' sloersen band, om de oogen voor de verblindende terugkaatsing der zonnestralen op de sneeuw te beschermen, gelijk ook een klein fleschje met vlugzout, ingepakt, en wachtte op den bode, die bestemd was, om mijn leidsman te zijn tot de twee wateren, een huisje gelegen ter plaatse, waar de Drofni- en Sulden - beek ineenloopen, van waar ik op een lastdier, zoo ver mogelijk, zoude reizen. Maar vergeefs, niemand verscheen; echter troostte ik mij met de gedachte, dat de ingevallen feestdag of het slechte weder het werk vertraagd hadden; tot dat op Donderdag josele zelf kwam, om mij de onaangename tijding te brengen, dat zij, wel is waar, tot omtrent op 
{== afbeelding 	==} {>>afbeelding<<}
    
 der hoogte gekomen waren, maar dat zich
aldaar door de gestrenge koude van vroegere jaren een ijsdam gevormd had, welks hoogte hij op meer dan 100 vademen schatte, en welken het onmogelijk was om te gaan of te beklimmen. Hij zoude mij tot die plaats dadelijk brengen; verder door te dringen, verklaarde hij, stond niet in zijn of eenig menschelijk vermogen.
Hij, die immer in zijn leven jaren achter elkander een bepaald doel voor oogen had, tot hetzelve met zware opoffering trachtte te geraken, en nu, hetzelve bijna bereikt hebbende, ziet, dat alle zijne pogingen vergeefs waren, kan zich een denkbeeld vormen van den indruk, dien deze tijding op mij maakte. Wie zal, in zulk een geval, ook

{==605==} {>>pagina-aanduiding<<}
wanneer de bezwaren bijna onoverkomelijk zijn, zijn plan terstond opgeven? Ook ik zocht naar de mogelijkheid, om den togt te volbrengen; toen viel mij in, bij gelegenheid dat ik in den tusschentijd een uitstapje naar den nieuwen weg gedaan had, bemerkt te hebben, dat hij op eene hoogte van meer dan 8000 voet zeer na grenst aan de rij ijsbergen, van welke de Ortels-top eene voortzetting is; en reeds toen kwam het mij niet onmogelijk voor, langs dien weg de spits te naderen, te meer, daar de eerste beklimming door josele insgelijks uit de vallei van Drofni ondernomen werd, door welke de weg gedeeltelijk loopt. Ik gaf mijnen gids mijn plan te kennen, die, wel is waar, zeer twijfelde aan de mogelijkheid om het ten uitvoer te brengen, doch zich echter aanbood, ingevalle ik het durfde wagen, zonder het te werk stellen van alle, tot zulk eene onderneming noodzakelijke, voorbereidende maatregelen, die, trouwens, daar bijna onmogelijk zouden zijn, of weinig zouden baten, den togt te ondernemen, nader te onderzoeken, of het mogelijk ware, den top van de zijde van de vallei van Drofni te beklimmen. Hiertoe zouden echter de twee dagen, Vrijdag en Zaturdag, vereischt worden, en een hem tot Drofni te gemoet gezonden bode zou mij in den nacht van Zaturdag op Zondag zijne bevinding te dezen boodschappen. Ofschoon ik in mijn' tijd zeer bepaald was, besloot ik echter, ook nog deze proeve te nemen, om ten minste met de gerustheid te kunnen terugkeeren, dat alles in het werk werd gesteld, wat slechts op eenige wijze de bereiking van het doel konde bevorderen.
Om 3 ure in den nacht kwam eindelijk de lang met ongeduld verwachte bode, met de tijding, dat de onderneming geheel niet onuitvoerlijk was, en dat josele met de overige togtgenooten mij in het posthuis van Drofni verwachtten. Het rijtuig van mijnen herbergier bragt mij, in naauwelijks 2½ uur, over Tatsch, Schluderns, Spendini, naar den nieuwen weg, en langs dezen, over Prad, aan de hoog tegen den berg gelegene plaats Stilfs (Stelvi), die dikwijls aan lavinen en aardvallen onderhevig is, van waar onze togt zich rigtte naar de twee wateren, vervolgens naar Gomagoi, de grensscheiding van Lombardije, en eindelijk naar Drofni, hetwelk uit naauwelijks 10 huizen bestaat, van welke het nieuw gebouwde posthuis het belangrijkste is. Hier trof ik mijne gidsen, wier namen fidel timl uit Sulden, johann brunner van Candhof en michaël gampper uit Agums ik vermelde

{==606==} {>>pagina-aanduiding<<}
ten dienste dergenen, die in het vervolg denzelfden togt zouden willen ondernemen, daar ik alle reden had, om met hen zeer tevreden te zijn. Nadat wij een spaarzaam middagmaal genuttigd hadden, begonnen wij, terwijl wij nog eenen drager tot het vervoeren der levensmiddelen naar ons nachtverblijf medenamen, onder de zegenwenschen der brave Alpen- bewoners en van mijnen herbergier, op Zondag den 20sten Augustus, om 11½ ure op den middag, van Drofni onzen togt, en bereikten, de beek, die de vallei van Drofni besproeit, opwaarts volgende, in omtrent een half uur, de aan de oostelijke bergreeks afgelegen in het dal staande kerk aan de drie bronnen. De kleine kerk, en een huisje, hetwelk de ééns in het jaar bij deze bedevaartplaats den Godsdienst verrigtende geestelijke, gedurende den tijd, dat hij zich hier ter plaatse bevindt, bewoont, en drie uit gewijde standbeelden ontspringende bronnen, die aan de kerk den naam gaven, onder een schutdak, staan hier tuschen de bedding van twee lavinen. Nadat wij ons met de klimbeugels gewapend hadden, begonnen wij ons links te wenden, en na eenige honderd schreden stonden wij reeds op de sneeuw. De weg ging in de bedding van een der gemelde lavinen tamelijk steil naar boven. Met de reeds overhellende sneeuw, die ons ieder oogenblik voor een' val deed duchten, voor oogen, hielden wij ons, zoo veel mogelijk, langs de rotsklippen, die de bedding insloten, en kwamen, om 3 ure, omtrent 200 schreden ter zijde van den weg, aan eene vervallene, uit boomstammen zamengestelde herdershut, die echter reeds sedert lang, uit hoofde van de gevaren, aan welke het vee, dat hier gedreven wordt, blootgesteld is, ondanks de heerlijke Alpen - weide, verlaten staat.
De Kromhout - streek was bijna ten einde, en onder den balsemachtigen geur der in de heerlijkste kleuren prijkende Alpen - kruiden werd het nachtleger opgeslagen, daar het niet mogelijk was, op een hooger gedeelte van den berg veilig den nacht door te brengen. Het vuur was spoedig gereed, de rook klom statig naar boven, en wij beloofden ons het heerlijkste weder. De lucht was warm; onder de toebereidselen tot het avondmaal, de uitmonstering der voorwerpen en werktuigen, die tot de beklimming niet volstrekt noodig waren, en die wij hier, om niet met te veel pakkaadje belast te zijn, achterlieten, en de vertellingen mijner gidsen, verliep de avond. Men maakte mij eene soort van bed gereed;

{==607==} {>>pagina-aanduiding<<}
ik wikkelde mij in mijnen mantel, en zonk spoedig in de armen van Morpheus. Des morgens om 3 ure gewekt, gebruikten wij het ontbijt; en, toen wij eindelijk, om 4 ½ ure des Maandags, van deze plaats opbraken, kraakten de ijsbergen, gelijk in de nabijheid losgebrand geschut. Ik gaf mijne vrees te kennen, dat dit slecht weder voorspelde; men troostte mij echter met het vooruitzigt, dat wij vóór dien tijd den top nog wel zouden bereiken. Wij verdeelden derhalve spoedig de pakkaadje, en ik liet zelfs, op hunnen raad, mijnen mantel achter. Wij gingen een vierendeel uurs op gras en mos voort, terwijl wij altijd den berg opklommen; daarop kwamen wij plotseling, met eene kleine bogt ter linkerzijde, aan een' rotskam, den zoogenaamden vlashekel, die slechts eenige vademen zich boven den bodem verhief, op welken wij stonden. Langs denzelven ging de weg over het gruis; en, aan deze plek gekomen zijnde, wordt ook de onverschrokkenste bergbeklimmer door duizeling bevangen. Het dal ligt hier omtrent 4000 voet boven de zee; de kam verheft zich soms 6-7000 voet in de hoogte, en van denzelven tot beneden in het dal loopt eene schuinsche vlakte, op welke men slechts hier en daar de sporen van vruchtbaarheid ontdekt. Elke tred wekt bij den reiziger de vrees op van naar beneden te storten; de voet vindt geen' vasten steun; het gruis, over hetwelk men voortgaat, wijkt, met geraas naar beneden stortende, voor den klimbeugel, dien men in hetzelve zoekt vast te hechten; n, met de handen zich aan den kam klampende, bereikt men eindelijk, met zweet bedekt, na volle 1 ½ uur, den ijsberg. Bij elke schrede, die men verder op denzelven doet, ontwikkelt hij nieuwe schoonheden, ofschoon ook nieuwe gevaren; - spleten, die ten deele met sneeuwwater gevuld zijn, met groen, rood en blaauw ijs, deels door de straalbreking van het licht, deels door de steenen, op welke het gehecht is, geverwd, verhoogen, even als de stoute bouworde, welke de
natuur hier vormde, onze bewondering. Een' tijdlang trokken wij langs de wanden eener kleine Gletscher-beek, of liever in dezelve, voort; toen werden de sneeuwklompen grooter; josele bragt ons bergop bergaf, terwijl hij met eene verwonderlijke naauwkeurigheid elke gevaarlijke plaats, die dreigde in te storten, vermeed, over uitgespannene ijsbogen, dikwijls naauwelijks zoo breed, dat de voet er op konde staan, tusschen kloven door, drie uren lang. Hier gaven mijne gidsen mij

{==608==} {>>pagina-aanduiding<<}
hunne bezorgdheid te kennen, dat de ijsvrees (Firnerscheu) mij zoude vermeesteren. Vergeefs waren mijne pogingen, om van hen bepaald te vernemen, wat zij hierdoor verstonden. Het schijnt, dat zij eene verblinding van het gezigt bij den aanblik van dit kolossale kristal, 't welk tevens eene soort van huivering of duizeling verwekt, daarmede bedoelden, daar zij de eigenlijke duizeling er niet door verstonden. De Monte Cristallo, niet vergeefs zoo genaamd, want zijn rondgevormde top schijnt in het zonnelicht met zilver overtrokken te zijn, lag bijna vlak voor ons; en ik kwam reeds op het denkbeeld, dat onze weg over denzelven liep, daar regts en links hemelhooge muren, welker beklimming mij onmogelijk scheen, den ijsberg insloten. Op mijne vraag, in welke rigting wij verder zouden voortgaan, bekwam ik geen regtstreeksch antwoord; maar kort daarop zeide josele: ‘Thans zullen wij u den strik aanleggen.’ Mijne verbazing en nieuwsgierigheid groeiden aan, toen mij een touw van verscheidene vademen lengte onder de armen werd vastgemaakt, en mijne gidsen zich naar den ter linkerzijde staanden muur, de zoogenaamde sneeuwgoot, wendden.

(Het vervolg en slot hierna.)

De geest des kwaads.


In 's afgronds diepste jammerkolken, 
Daar heeft de Geest des Kwaads zijn' troon; 
Daar zetelt hij op sulferwolken, 
De Vorst der onderaardsche Goôn. 
Vandaar zendt hij zijn slaven henen, 
Die op zijn wenken zich vereenen, 
Naar 't oord, hun door zijn' last bestemd; 
Daar staan de Razernijen vaardig, 
Slavinnen, haren meester waardig, 
In de ijzren boei der Hel geklemd. 
 
Daar gorden jammer en ellende, 
Met moord, verwoesting, haat en nijd, 
Aan 't hoofd der helsche legerbende, 
Op zijn bevel, zich aan ten strijd: 
Van daar verrijzen ze op naar de aarde, 
Om menschenbloed en menschenwaarde, 

{==609==} {>>pagina-aanduiding<<}

Als roof, te sleuren in hun nest; 
Om 't licht der waarheid weg te vagen, 
En 't rijk der duisternis te schragen, 
Op logen en bedrog gevest. 
 
Wee, waar zij landen! Wee de volken, 
Door onbedachtzaamheid verrast! 
Dra stijgt de noodkreet tot de wolken, 
Daar gruwel zich op gruwel tast. 
Verraad en list gaan voor hen henen, 
Hier in een' Koningsdos verschenen, 
Daar in het vrijheidskleed gehuld, 
Nu achter 't beeld van 't kruis verstoken, 
Dan in de huichelkap gedoken, 
Met stelseltwisten opgevuld. 
 
Die Geest, die zoo veel onheils baarde, 
En eeuwen lang Euroop vertrad, 
't Geluk verbande van deze aarde, 
Zich brassend aan haar lijden zat; 
Die Geest des Kwaads zag, met verschrikken, 
Een Volk zijn' zwarten troon verwrikken, 
Zich scheuren uit den slavenband: 
Een licht, dat afstraalde uit den hoogen, 
Verdreef de nevels van hunne oogen, 
Verlichtte 't Volk van Nederland. 
 
Het monster brulde. Aan alle kanten 
Verzaamden zich, op 't schrikgeluid, 
Al de opgedaagde Rijkstrawanten. 
Zijn oog schoot bliksemvlammen uit. 
‘Gij kent,’ dus ving hij aan, ‘op de aarde, 
Dat Volk, vol eigen kracht en waarde, 
Waarvoor Europa vaak zich boog; 
Dat eens, verzonken in moerassen, 
Zijn' grond deed rijzen uit de plassen. 
En aan 't geweld der zee onttoog. 
 
Dat Volk, waar we eens den schepter zwaaiden, 
Toen Alva's woede voor ons streed, 
En later twist en oproer zaaiden, 
Met kerkelijk gewaad omkleed; 
Dat, trots de vrijheid, die 't mogt smaken, 
Door sellen tweedragtsgloed aan 't blaken, 

{==610==} {>>pagina-aanduiding<<}

Ons de offers van zijne Eedlen bragt, 
En, afgemat en afgestreden, 
Zijn' naam, zijn' roem, zijn deugd en zeden 
Ter prooi liet in dien rampspoedsnacht. 
 
Dat Volk, thans uit zijne asch herboren, 
Door hooger zin bestuurd, geleid, 
Heeft broederliefde trouw gezworen, 
En zich der eendragt toegewijd. 
Beschaving rijst daar en verlichting. 
Vooroordeel, bijgeloofsverdichting 
En dweepzucht vlugten met hunn' stoet. 
Het nachtsloers scheurt, en 't licht der waarheid 
Verspreidt zijn' glans met helle klaarheid, 
En stroomt met onverdraagbren gloed. 
 
Verdraagzaamheid beklimt den zetel; 
Het trotsch geslacht, naauw opgebeurd, 
Hoont mijn gezag, en heeft vermetel 
Ons elke prooi den klaauw ontscheurd. 
Gewetensdwang ligt daar gekluisterd; 
De banvloek van zijn waarde ontluisterd; 
Geen twist vuurt meer de menigte aan; 
Geen muitzucht mag haar scherpe tanden, 
Gelijk weleer, in de ingewanden 
Van Neêrlands leeuwentelgen slaan. 
 
Te wapen,’ schreeuwt hij, ‘mijn Vasallen! 
Stijgt op naar de aard', naar Nederland! 
Herwint uw' invloed, daar vervallen! 
Stijgt op, de fakkels in de hand! 
Stookt tweedragt; rijt in de oude wonden; 
De glans der waarheid word' verzwonden, 
Door 't blaken van d' alouden twist; 
't Gemeen herzinke in domheid neder; 
Het blind vooroordeel heersche weder, 
En 't licht verkeere in nevelmist!’ 
 
Genoeg. 't Bevel is uitgesproken. 
De helsche bende, tuk op roof, 
Schaart zich ten strijd. De fakkels rooken. 
Zie logen, haat en bijgeloof, 
Aan 't hoofd, de vuurge standers zwaaijen, 
Door Neêrlands oorden oproer kraaijen, 

{==611==} {>>pagina-aanduiding<<}

Verdichtend ramp, gevaar en nood. 
Zoo spreidt, door gloênden damp omgeven, 
De pest haar gif langs vruchtbre dreven, 
En zamelt offers voor den dood. 
 
Ja, zie de vlam reeds opwaarts varen! 
De twist herrijst van vroegere eeuw, 
Gestookt door lastrende eeuwbezwaren 
En onheilspellend kraaigéschreeuw. 
De scheldnaam wordt weêr toegesmeten, 
En de oude wrok, bijna vergeten, 
Heft weêr het grijnzend hoosd omhoog. 
Zie bijgeloof en dweepzucht loeren, 
Om Baäl weêr ten troon te voeren, 
Voor wien het volk zich eertijds boog. 
 
De roem der Vaadren, eens ontluisterd, 
Maar door het nageslacht vereerd, 
Wordt door den laster weêr verduisterd, 
Hun deugd gesmaad en diep verneêrd. 
De schand' der Hel wordt afgewasschen; 
Philipsen, Alva's en Vargassen 
Gezuiverd van hunn' vloek en hoon. 
De heerschzucht wil slechts vuige slaven 
In 't vorstelijk gareel zien draven, 
En predikt meineed voor den troon. 
 
Het licht, dat van den Hemel daalde, 
En Jenner's hoofd en hart doorblonk, 
En 't menschdom met een' gloed omstraalde, 
Waarvoor het reinste danklied klonk; 
Die Goddelijke vonk van boven, 
Aan ouders tot geen' prijs te ontrooven, 
Die schat, naar waarde nooit geroemd, 
Wordt door 't vooroordeel weêr versmeten, 
Voor schandlijk dwaallicht uitgekreten, 
En door het bijgeloof verdoemd. 
 
Zal dan het licht der waarheid wijken 
Voor 't nevlen van het nachtgebroed, 
En tweedragt weêr haar magt doen blijken 
Op Neêrlands deugd en Neêrlands bloed? 
Neen, vruchtloos spilt ge uw helsche listen. 
Te duur betaalden wij de twisten; 

{==612==} {>>pagina-aanduiding<<}

't Verbijstrend nachtsloers is gescheurd; 
De dag rees heerlijk aan de kimmen, 
En blijft aan onzen hemel klimmen, 
Door Goddelijken glans gekleurd. 
 
Neen, deinst terug, gij duisterlingen! 
Ontmaskerd is uw heilloos doel. 
Ziet al uw helsche ontwerpen springen. 
Terug! Verzinkt weêr in uw' poel! 
De Godsdienst, vrij van ijdle vonden, 
Blijft hier haar zalig woord verkonden, 
Door liefde en menschenmin bestuurd; 
De Troon, door Vorstendeugd geheiligd, 
Staat vast, door regt en deugd beveiligd, 
Door eendragt en door trouw ommuurd. 
 
Verlichting spreidt haar heldre glansen; 
De wetenschap vervolgt haar spoor, 
En blikt, van hare tempeltransen, 
Uw boosheid en uw listen door. 
Uw magt, uw invloed is gevallen: 
Hoort overal het feestlied schallen 
Van 't naauw vereenigd Nederland. 
Geen nevel kan de zon verdooven; 
Zij klimt, met vasten tred, naar boven; 
De God des dags houdt eeuwig stand. 
 
v.d.p. 
Z. 





Vergelijkende staat der geboorten te Lissabon en Porto van 1815 tot 1819.

(London and Paris Observer, 1827, 17 Junij. Bulletin des Sc. géogr. Sept. 1827, p. 127.)

Steden.	Geboorten.	Jaren.
	1815.	1816.	1817.	1818.	1819.
Lissabon.	} Echte.	5,388	5,373	5,545	5,230	5,310
Lissabon.	} Onechte.	2,095	2,022	2,024	2,095	2,050
Porto.	} Echte.	1,626	1,679	1,705	1,715	1,756
Porto.	} Onechte.	1,863	1,801	1,863	1,833	1,847.

In Lissabon staan gevolgelijk de onechte geboorten tot het geheele getal nagenoeg in de verhouding van dertig ten hon-
{==613==} {>>pagina-aanduiding<<}
derd; in Porto overtreft zelfs het getal der onechte kinderen dat der echten. Uit deze opgave volgt, dat Lissabon, de bevolking op 210,000 inwoners stellende, en aannemende, dat de moraliteit sedert niet veranderd is, thans binnen hare muren 70,000 onechte kinderen bevat; en dat Porto, op eene bevolking van 60,000 inwoners, er meer dan 30,000 van dien oorsprong telt.

Zeldzaam reisavontuur, vervat in een briepuittreksel van P.L. Courier aan mevrouw Pigalle.

- Ik reisde in Calabrië, een land vol van slechte lieden, die, zoo ik geloof, niemand beminnen, en inzonderheid den Franschen vijandig zijn. In deszelfs gebergten zijn de wegen zoo vele afgronden; onze paarden hadden het slim. Mijn reiskameraad vooruitrijdende,deed ons een voetpad, dat hem gemakkelijker en korter toescheen, verdwalen. Het was mijne schuld: behoorde ik mij op een loshoofd van 20 jaren verlaten te hebben? Zoo lang het nog dag was, zochten wij onzen weg te midden van het kreupelhout; maar hoe langer wij zochten, hoe meer wij verdoolden, en het was volslagen nacht, toen wij een huis naderden, dat er zeer zwart uitzag. Wij traden er binnen, niet zonder huivering; maar, wat zouden wij doen? Wij vonden er een gansch gezin van koolbranders bij het avondeten, waartoe men, op het eerste woord, ons uitnoodigde. Mijn jonge vriend liet zich niet bidden; en ziedaar ons etende en drinkende, - hem ten minste; want ik nam het vertrek en het voorkomen onzer gastheeren naauwkeurig op. De laatsten hadden, wel is waar, al het aanzien van koolbranders; maar het vertrek geleek eene wapenkamer; ik zag er snaphanen, pistolen, sabels, messen, bijlen. Alles mishaagde mij; en ik bemerkte weldra, dat ik desgelijks mishaagde. Mijn kameraad, daarentegen, scheen als tot het gezin te behooren; hij lachte en praatte met hen; en, door eene onbezonnenheid, welke ik had kunnen voorzien, vertelde hij weldra, van waar wij kwamen, werwaarts wij gingen, en dat wij Franschen waren. Verbeeld u eens! Alleen, verdwaald, zoo ver verwijderd van alle menschelijk hulp, in de magt van onze doodvijanden! En daarbij, om toch niets te verzuimen van hetgeen ons ongelukkig kon maken, hing onze vriend den rijken man uit, en zeide aan onzen gastheer, alsmede aan onzen gids voor den volgenden dag, eene ruime belooning toe. Eindelijk, om de maat vol te meten, sprak hij van zijn valies, beval hun voor hetzelve bijzondere zorg, en dat het aan 't
hoofdeneinde van zijne legerstede moest geplaatst worden, begeerende, zeide hij, geene andere peluw! Men zou gezegd hebben, dat wij de juweelen der kroon bij ons hadden; en wat meent ge, dat het was? Brieven van zijn meisje! Na geëindigd souper zeide men ons

{==614==} {>>pagina-aanduiding<<}
goeden nacht. De huisgenooten sliepen beneden, wij boven, op een' hangzolder, zeven à acht voet hoog, werwaarts men met eene ladder opsteeg, eene soort van nest, waar men binnen kwam, onder de hanebalken doorkruipende, beladen met voorraad voor het gansche jaar. Mijn reisgenoot klom naar naar boven, en, met het dierbaar valies onder zijn hoofd, sliep hij aanstonds in. Wat mij betreft; besloten hebbende op te blijven, leide ik een goed vuur aan, en zette mij daarnevens. Reeds was de nacht bijkans verstreken, en begon ik mijzelven gerust te stellen, wanneer, nog vóór de aanbraak van den morgen, ik beneden mij onzen hospes met zijne vrouw hoorde praten en kijven; en, het oor neigende naar den schoorsteen, welke met dien beneden gemeenschap had, vernam ik duidelijk deze woorden van den man: ‘Wel dan, in 't kort: gij wilt, dat beiden zullen gedood worden?’ Waarop de vrouw antwoordde: ‘Ja, zeker!’ En nu verstond ik niets meer.
Hoe zal ik u mijne gewaarwordingen beschrijven, lieve nicht? Ik kon naauwelijks adem halen; mijn gansche ligchaam werd koud als marmer; zoo ge mij gezien hadt, gij zoudt getwijfeld hebben, of ik dood dan levend was! Hemel! als ik nog daaraan denke!..... Wij beiden nagenoeg zonder wapenen, tegen twaalf of vijftien, van dezelve zoo welvoorzien! En mijn reisgezel in diepen slaap! Hem wekken, gerucht maken, durfde ik niet; alleen ontsnappen, wilde en konde ik ook niet, wijl het venster wel niet hoog was, maar digt bij hetzelve twee groote doggen als wolven huilden. Verbeeld u, zoo ge kunt, mijnen toestand! - Na verloop van een lang en bang kwartier uurs hoorde ik iemand op den trap, en ik zag, door eene spleet van de deur, den huisvader, met de lamp in de eene en een groot mes in de andere hand. Hij naderde, gevolgd van zijne vrouw. Ik sloop achter de deur. Hij opende dezelve; maar, eer hij binnentrad, gaf hij de lamp aan zijne vrouw over. Nu trad hij voort, met bloote voeten. Zij, hem van verre lichtende, terwijl zij met hare hand het licht gedeeltelijk bedekte, fluisterde hem toe: ‘Zachtjes, zachtjes toch, dat zij niet wakker worden!’ De ladder opklimmende, met zijn mes tusschen de tanden, kwam hij bij het bed, waar de arme slapende jongeling den ontblooten hals, als 't ware, zijnen moordenaar aanbood. Deze greep nu het doodelijk werktuig, en met de andere hand..... eene zijde spek, die aan den balk hing, sneed daarvan een' goeden reep, en verwijderde zich gelijk hij gekomen was; de deur sloot zich, de lamp verdween, en ik bevond mij alleen met mijne gepeinzen.
Toen het morgen werd, kwam men, met geen klein gerucht, ons wekken, gelijk wij verzocht hadden. Men zette ons een ontbijt voor, dat, op mijn woord, regt smakelijk was; onder anderen twee kapoenen; de eene, zeide onze gastvrouw, om op te eten, de andere om mede te nemen. Dezelve ziende, ging er een licht voor mij op, ten aanzien der verschrikkelijke woorden: ‘Gij wilt dan, dat beiden zullen gedood worden?’

{==615==} {>>pagina-aanduiding<<}

Na geëindigd ontbijt betuigden en betoonden wij aan deze goede lieden, die inderdaad eene vereerende uitzondering maakten op het doorgaand gedrag hunner landgenooten jegens vreemdelingen, onze erkentenis, en vervolgden, onder geleide van eenen gids, onzen togt.

Een hindoosch vertelsel.

Een Raja had vier dieven ten dood verwezen. Nadat drie hunner de straf hadden ondergaan, verklaarde de vierde, meer geslepen, dat hij een verzoek aan den Raja had te doen, en dat hij daarna bereid was te sterven. Voor den Prins gebragt, sprak hij tot dezen, op een' eerbiedigen, maar tevens vrijmoedigen toon: ‘Mogt het u behagen, o Prins! de voltrekking van het over mij gevelde vonnis op te schorten, tot dat gij in staat gesteld waart, over het vermogen te oordeelen, dat ik bezit, om eenen boom te kweeken, die gouden vruchten draagt!’ - ‘Maar,’ hernam de Raja, ‘indien gij dusdanig vermogen bezit, vanwaar komt het dan, dat gij daarvan geen gebruik hebt gemaakt, in stede van u toe te wijden aan een zoo schandelijk beroep, als dat van eenen gaauwdief.’ - ‘Ach!’ antwoordde deze, ‘uwe Hoogheid gelieve op te merken, dat, zoo het zaad niet geplant worde door iemand, die in zijn gansche leven geenen diesstal, hoe ook genaamd, heeft begaan, de boom niet alleen geene vrucht zal dragen, maar den planter zelf, op het eigenste oogenblik, een gewisse dood treft.’ - De Raja, voldaan over deze rede, deed eenige kleine gouden granen aan elk' zijner Hovelingen uitdeelen, met bevel om die te zaaijen; maar geen hunner durfde zich aan dit zoo gevaarlijk werk wagen, en allen gaven eerbiediglijk te kennen, dat de Raja zelf de éénige persoon was, tot deze verrigting bevoegd; waarop deze antwoordde: ‘Ik kan mij even min beroemen geheel zuiver te zijn: want ik herinner mij, in mijne jeugd eenige lekkernijen, door mijne moeder weggesloten, te hebben gekaapt.’ - ‘Wel nu, o mijn Vorst!’ riep de misdadiger uit, ‘dewijl alle uwe Hovelingen en gij zelf aan gelijke overtreding schuldig staan, waarom moet ik alleen dan het leven derven?’ - De Prins lachte, de Hovelingen lachten
desgelijks, en de dief kreeg pardon.

De dood van Champcenets.

Champcenets was een man van moed en vernuft. Beide betoonde hij op eene wijze, die meer verbazing dan bewondering wekt, ten tijde der Fransche Omwenteling. Ten dood verwezen om een satyriek bonmot tegen de Republiek, als Zamenzweerder door Calembourgs, werd zijn vonnis uitge-
{==616==} {>>pagina-aanduiding<<}
sproken door den onmenschelijken fouquier-tinville; waarop hij dezen vroeg, of hier, even als in de vergadering, ook remplacering plaats had. - ‘Waarom?’ vroeg het monster. - ‘Omdat ik mij dan door u zou doen vervangen!’ was het onverschrokken antwoord. De noodlottige kar bestijgende, op welke robespierre zijne slagtoffers ophoopte, riep hij den drijver toe: ‘Zoo ge ons wèl ment, beloof ik u een goed drinkgeld!’

Onvoorzigtige uitlating.

De Graaf van liver pool droeg, gedurende het eerste gedeelte zijner staatkundige loopbaan, den titel van hawkesbury; deze bijzonderheid was aan Mevrouw van stael onbekend. Op zekeren dag beklaagde zij zich, in een gesprek met hem, over de geweldige langwijligheid van sommige Engelsche redenaars, en vroeg op eens met levendigheid: ‘Maar à propos, Mylord, zeg mij toch eens, wat er geworden is van zekeren Lord hawkesbury, die alleen mij meer verveelde, dan alle de overigen te zamen?’

De pogcher beschaamd.

Een man van groote ligchaamskracht, een' jongeling van kleine gestalte willende beleedigen, zeide tot hem: ‘Zoo gij niet zwijgt, steek ik u in mijn' zak.’ - ‘In dat geval,’ hernam de jongeling, ‘zult gij meer moeds in den zak dan in het hart hebben.’




Het onderrigt der Mainootsche moeder.

XIX.


Vele witte zwanen drijven statig op Eurotas' stroom; 
Vele zwarte raven zweven, krassend, langs zijn' breeden zoom. 
Witte zwanen, van waar komt gij? Meldt, o meldt mij, zoo gij'tweet, 
Of mijn zoon als een Spartaner in het oorlogsveld zich kweet? 
Zwarte raven, van waar komt gij? Vondt gij niet uw' disch bereid; 
Veel bebloede Turken-schedels, op de baan der eer verspreid? - 
In de groene lauwerstruiken, die zich buigen naar den vloed, 
Waar de zwaan in 't digte loover hare nesten bouwt en broedt, 
Hangen vele witte pennen; 'k zamel die met vlijt bijeen, 
Om er pijlen van te snijden voor mijn knaapjes jong en kleen; 
Wijs dan in het hooge luchtruim naar het zwarte roofgebroed; 
Zeg hun: Kinders, dat zijn Turken, schuldig aan uws vaders bloed! 
 
j.w. ijntema. 
wilhelm müller. 






{==617==} {>>pagina-aanduiding<<}

Mengelwerk.

Gedachten van eenen schoolonderwijzer.

De nacht, die het onderwijs bedekte, toen het stelsel van vrees den opvoeder tot despoot en den leerling tot slaaf vernederde, is voor de fakkel der verlichting gevloden. Wij mogen die gelukkige dagen beleven, waarin men, en door ervaring en door redenering geleid, algemeen toestemt, dat de onderwijzer werkzaam behoort te zijn in den geest der liefde.
Hoe weinig nadenken er vereischt wordt, om zich van deze waarheid te overtuigen, niet zoo gemakkelijk schijnt het, tot eene duidelijke inzage te geraken, hoe deze liefde behoort gestemd te zijn. Werpt slechts een' vlugtigen blik in de huiselijke kringen: springt het u niet in de oogen, dat zij menigmaal zwijgt, waar zij met nadruk vermanen, omverre werpt, waar zij opbouwen, bederft, waar zij genezen moest?
Het kan dan niet ten eenemaal onbelangrijk geacht worden, dat wij haar van het regte standpunt trachten te overzien; dat wij nagaan, welke karaktertrekken zij moet bezitten, zal zij haar doel bereiken.
In de ontwikkeling hiervan zullen wij de volgende orde in het oog houden:

I.De liefde van den onderwijzer moet zuiver of belangeloos,

II.Zij moet wijs,

III.Zij moet standvastig zijn;

IV.Zullen wij met eenige drangredenen besluiten.


I. De liefde van den onderwijzer moet zuiver of belangeloos zijn.
De onderwijzer, door een belangelooze liefde gedreven, beschouwt zichzelven als bestaande om en voor zij-
{==618==} {>>pagina-aanduiding<<}
ne leerlingen: hun, zegt hij, behooren al mijne krachten en vermogens.
Deze overtuiging is hem een spoorslag, om met den meesten lust en ijver werkzaam te zijn; om al, wat zijne hand vindt te doen, te doen met alle magt: want hiertoe acht hij zich verpligt jegens zijne leerlingen en derzelver ouders, jegens de maatschappij en het Opperwezen.
Hij is onpartijdig in zijne liefde.
Vorstentelg en bedelaarsknaap verliezen in zijne school die namen; hij noemt allen bij den regten titel: Gods geslacht.
Zou dit geene heilzame gevolgen voor de jeugd opleveren? Zoo doende toch verkrijgen de kinderen het ware denkbeeld van hunne bestemming. Wat hen voor het overige van elkander moge onderscheiden, zij staan, als menschen, als redelijke wezens, die dezelfde behoeften met elkander gemeen hebben, in gelijken rang; wijsheid en deugd alleen bepalen elks verdienste; zij leeren zich op het naauwst aan elkander verbonden gevoelen.
Zulk een onderwijzer verwerft zich de liefde en het vertrouwen zijner leerlingen.
En hoe veel heeft hij dan niet gewonnen! Gereedelijk vinden zijne lessen, vermaningen en waarschuwingen ingang in de jeugdige harten; ja, indien het mogelijk is, het kind uit besef van pligt tot den pligt te leiden, dan en dan alleen is zulks met grond te hopen.
Beschouwen wij, daarentegen, den onderwijzer, wiens liefde uit onzuivere beginselen voortvloeit: hij mist dien lust, dien naauwgezetten ijver; maar al te ligt vergenoegt hij zich met het kind tot eene zekere hoogte op te voeren, om het datgene te maken, wat het worden moet, en niet, wat het worden kan; of hij kiest het schoonschijnende voor het noodige, om met zijne school te schitteren en zich eenen naam te maken; of hij laat zich door het eigenbelang in andere betrekkingen wikkelen, welke hem afleiden van zijnen eerwaardigen post: gewis, hij leeft niet geheel voor het onderwijs, en het

{==619==} {>>pagina-aanduiding<<}
staat met grond te vreezen, dat hij zich aan wezenlijk pligtverzuim schuldig maakt.
Is het niet waar? zijne liefde is partijdig. Moge zijn verstand te verlicht wezen, dan dat hij niet zou begrijpen, dat al zijne leerlingen gelijke aanspraak maken op een doelmatig onderwijs; moge de geest des tijds plak en roede uit zijne school verbannen hebben: te sterk nogtans is de verzoeking, om zijne leerlingen met eenzijdige liefde te behandelen. Den kinderen der rijken en aanzienlijken geeft hij bij voorkeur de blijken zijner toegenegenheid. Hij kan te veel van hen verdragen; hij is te vleijend jegens hen; op eene bedekte en fijne wijze zwaait hij hun onverdienden lof toe; een lonk met het oog, een zachte handdruk, een verdubbeld eerbewijs, een vleijende titel, en wat al vonden van het vernuft (hoe doeltreffend op zijnen tijd); dit alles zijn zoo vele bedelarijen om de gunst van hen, die hij meent te moeten ontzien.
Jegens het kind van den geringen daglooner is hij zoo nederbuigend niet. Hij kan te weinig van hem overzien; een kleine mispas, uit jeugdige levendigheid, onbedachtzaamheid of onnoozelheid begaan, haalt hem eene scherpe berisping op den hals. Al kent hij de les even goed, al is zijn schrift even fraai, al is hij niet minder vlijtig, nogtans oogst hij minder lof, en, waar het op eene vergelijking aankomt, behaalt het jonge heertje doorgaans de zegepraal.
Laat ons kortelijk nagaan, hoe zulk een onderwijzer zich tegen God, zichzelven en zijne leerlingen bezondigt.
Gelijk gij wilt, dat u de menschen doen zullen, doet hun ook alzoo: dus luidt het stellig gebod van jezus. Overtreedt hij hetzelve niet? Met het zedelijk gevoel begaafd, ligt de pligt te duidelijk voor zijnen voet, dan dat hij door drogredenen zijn hart in rust zoude kunnen wiegen; zijn geweten tast hem telkens weder op de wond, en zegt ondubbelzinnig: gij zondigt tegen den hoogen God.
Dit doet hij, in de tweede plaats, tegen zichzelven.

{==620==} {>>pagina-aanduiding<<}
Immers hij maakt zich schuldig aan eene laakbare onregtvaardigheid. Het pijnlijk verwijt, van tegen zijne betere overtuiging aan te druischen, kan hij niet ontvlugten. Hij haalt zich daarenboven de billijke verachting van alle weldenkenden op den hals; en waarmede zal hij zich dan troosten?
Eindelijk, hij zondigt tegen zijne leerlingen. Het kind toch heeft deszelfs onbetwistbare regten, en het heeft er bewustheid van. Wie hierop willekeurig inbreuk maakt, beleedigt hetzelve; daarenboven strooit hij in den jeugdigen boezem de zaden van mistrouwen en afkeer jegens deszelfs dwingeland; want als zoodanig inderdaad beschouwt hij den onderwijzer. En van hoe veel minder vrucht zijn de lessen en vermaningen voor de harten, welker vertrouwen hij mist!
En wat moeten zijne lievelingen van hem denken? Het ontsnapt gewis hunner opmerkinge niet, dat de onderwijzer hen met eenzijdige liefde bejegent. Hij verliest in hun oog zijne achtbaarheid en waardigheid; want zij zien in hem meer den dienaar en knecht, dan den vader. Zijn onderwijs heeft voor hunne zedelijkheid dat leven, die overreding, die vormkracht niet.
Ja, dáár is de stelling van da costa waarachtig, dat de kinderen gevormd worden tot duivels (liever tot menschen) vol hoogmoed en nijd. Wordt de miskende leerling niet met afgunst en nijd bezield jegens hem, die de onderscheidende goedheid van den onderwijzer mag ondervinden? En de laatste, komt hij niet eigenaardig in den waan, dat hij een voortreffelijker wezen is; zal hij niet uit de hoogte op genen nederzien, en het vergif van den hoogmoed langzaam, maar zeker, inzuigen?
Reeds staat voor onze verbeelding de gansche reeks der schadelijke gevolgen hiervan in hun volgende leven!
II. De liefde van den onderwijzer moet eene wijze liefde zijn.
Als zoodanig volgt zij, A, eenen trapswijzen gang in het onderwijs.
Elke plotselijke opklimming in het onderwijs is stil-
{==621==} {>>pagina-aanduiding<<}
stand of teruggang voor den kinderlijken geest. Wordt dezen geweld aangedaan, dan ontwikkelt zich, op het hoogst, eene onnatuurlijke kracht; de ziel wordt gedrukt door het gevoel van onmagt, dat den moed ter nederslaat en den lust uitdooft; het verschrikkelijk denkbeeld van onmogelijkheid geeft den doodsteek aan allen innerlijken aandrang tot inspanning; alleen de dwang kan de ziel in beweging brengen, en met hare overspanning verliest zij hare veerkracht.
Waarlijk, de verwisseling van de oude lees- en leerboeken met de werkjes van eenen nieuwold, wester enz. was een reuzenstap in de schoolhervorming. Deze waarheid is te duidelijk, om er een woord meer van te zeggen.
Doch zal er voldaan worden aan het ware oogmerk der opvoeding, om het kind tot een zelfstandig wezen op te leiden, dat is, uit eigene kracht zoodanig te handelen, alsof de onderwijzer nog steeds aan zijne zijde stond, dan moet er nog eene andere opklimming in het onderwijs plaats hebben, behalve die, welke de materie of de stof aangaat; eene opklimming, overeenkomstig den gang der natuur zelve in de ontwikkeling van den mensch.
Men kan den knaap in verschillende wetenschappen inleiden, hem eene schoonschijnende zaakkennis mededeelen, en bij deszelfs intrede in de maatschappij weet hij dikwijls niet, hoe hij zich moet gedragen; in toevallige omstandigheden, wanneer het op gezond verstand en oordeelskracht aankomt, staan hem meestal de handen verkeerd; hij gevoelt zijn onvermogen, om zonder leidsman voort te gaan op de bane der wetenschappen; de tijd en de ondervinding blijven zijne eenige leermeesters, en, behalve het dagelijksche, gaan zijne kundigheden grootendeels of geheel weder verloren.
De ware grond van dit verschijnsel is hierin gelegen: de verstandelijke vermogens zelve worden niet behoorlijk geoefend. Is niet, natuurlijk, gebrek aan geschiktheid voor de wetenschappen het gevolg daarvan?

{==622==} {>>pagina-aanduiding<<}

Het kind moet tot de waarheid, maar deze niet tot het kind gebragt worden; of, met andere woorden, het moet de waarheid zelf leeren vinden, zelf ontdekken, hoe de waarheden aan elkander zijn geschakeld of onderling zamenhangen, om alzoo tot die innerlijke en eigendommelijke kracht te geraken, waardoor de mensch alleen in staat is, eenen vrijen blik in de wetenschappen te werpen en dezelve nuttig toe te passen.
En zoo komen wij dan als van zelve tot, B, de beste wijze, waarop het onderwijs moet gegeven worden.
Het moet gegrond zijn op uitwendig aanschouwen. Gaat niet elk verlicht onderwijzer dezen weg, als hij den kinderen de namen der spraakteekens in het geheugen prent? Hij spreekt met hen over dingen, die hun bekend zijn; of, met andere woorden, al vragende laat hij hun hunne ervaringen opnoemen, en voert hen alzoo van den naam des uitgelokten denkbeelds op dien des aangewezenen spraakteekens.
Hoe zeer wordt zoo doende het onderwijs voor de zinnelijke kinderen veraangenaamd! Het is hun een louter spel. Immers komen zij niet op de gedachte, dat het aanleeren van spraakteekens de hoofdzaak is, maar achten dit veeleer voor iets toevalligs; en toch wordt het doel op het spoedigst bereikt. Waarom? Dewijl zij geene zwarigheid ontmoeten, maar alles zelve meenen te vinden.
Heeft het aanvankelijk rekenonderwijs met kuben of eenheidstafel (het komt niet op den vorm aan) eenen anderen grondslag? En heeft de ervaring niet ten overvloede geleerd, dat dit de zekere weg is, om der jeugd de beginselen dezer wetenschap grondig bij te brengen?
Waardoor tracht gij het zedelijk gevoel bij de jeugd op te wekken en te versterken? Is het niet door middel van de geschiedenis? Hoe menigmaal gaan de ouders aldus te werk, zonder er juist aan te denken, wat de reden zij, dat voorbeelden trekken; welke reden eenvoudig deze is, dat de waarheid verzinnelijkt wordt.
Wilt gij de teedere jeugd van uwe liefde overtuigen:

{==623==} {>>pagina-aanduiding<<}
gij onthoudt u van alle redenering; gij komt haar slechts tegen met een vriendelijk en opgeruimd gelaat en lachjes op de wangen, en leidt en bestuurt hare onbedrevene handjes tot ligte en aangename bezigheid.
Wilt gij haar een denkbeeld geven van de goedheid Gods: gij wijst haar op het gras en de bloemen des velds, op de nuttigste dieren, op het zingend vogeltje, op de weldadige lichten des hemels.
Wilt gij haar een levendig besef inboezemen van de alwetendheid, heiligheid, regtvaardigheid en getrouwheid Gods: gij doet haar zien, hoe onze voorouders, na het overtreden van 's Heeren gebod, zich te vergeefs voor Hem verbergen; hoe het bloed van den vermoorden abel tot Hem opklimt; hoe Hij kain's offer versmaadt; hoe henoch levende ten hemel wordt opgenomen; een verdierlijkt menschengeslacht in de wateren smoort; een Sodom door vuur van den hemel tot niet wordt; - gij doet haar zien, hoe noach en de zijnen bewaard blijven te midden der algemeene verwoesting; hoe loth door Gods engelen aan den akeligen brand wordt ontrukt; den jongelingen in den gloeijenden oven geen leed geschiedt; daniël veilig nederzit in den leeuwenkuil; hoe jehova al deszelfs beloften aan abraham's nakomelingen gestand doet. (*)
Wilt gij de jeugdige zielen versterken met het geloof aan eene allesbesturende Voorzienigheid: gij speelt voorzeker den wijsgeer niet, maar spiegelt haar dezelve af in de lotgevallen van eenen mozes, jozef, david, jezus en zoo vele anderen.
Doch, gelijk wij straks zeiden, het kind moet ook de kracht verkrijgen, om de wetenschappen in het algemeen tot zijn nut te gebruiken.
Onzes inziens is de Vormleer van van dapperen een uitmuntend middel ter bevordering van dit oogmerk, uir hoofde van de wijze, waarop zij het kind bezig houdt. Laat ons den verdienstelijken schrijver

{==624==} {>>pagina-aanduiding<<}
zelven hooren: ‘de opmerkzaamheid der kinderen wordt door de zinnelijke voorstelling van lijnen, hoeken enz. op de regte wijze geoefend, daar zij de middelen in hun oog en in hunne hand hebben. Het kind biedt zichzelven aan, en ongedwongen voert de onderwijzer het van trap tot trap langs eenen weg, die in deszelfs eigen wezen is ingeweven. De gevallen, waarin de lijnen en figuren enz. voorkomen, staan tot elkander in het naauwste verband; het kind zal dezelve niet alleen weten te vinden, maar het zal ook de opeenvolging derzelve trapswijze gewaar worden.’ (*)
Maken belooningen en straffen een gewigtig deel der opvoeding uit, wij mogen dit dan ook niet met stilzwijgen voorbijgaan.
Gelijk de wijze, waarop het onderwijs moet gegeven worden, bepaald is door deszelfs oogmerk en den natuurlijken gang van 's menschen ontwikkeling, zoo moeten ten rigtsnoer verstrekken van belooning en straf derzelver doel en de natuur des kinds.
Naar mate het kind meer gevoelt, minder redeneert, en grooter zucht tot navolging bezit, weest meer teeder in het beloonen en korter in het bestraffen. Stelt

{==625==} {>>pagina-aanduiding<<}
het vlijtige en gehoorzame kind tot een voorbeeld; een lagchend en toeknikkend ja, een goedkeurende handdruk, een nederbuigend kusje, - een afkeurend neen, een klagend ach, een ontevreden foei, een bevreemdend he: ziet daar alles, zouden wij bijna zeggen, wat voor de eerste leerjaren genoegzaam is tot aanmoediging en teregtwijzing. Is het kind eenigzins voor overtuiging vatbaar, zoo maakt het opmerkzaam op het aangename der pligtsbetrachting, wanneer gij ziet, dat het zelfvoldoening op zijn werk mag smaken, en versterkt in hetzelve het denkbeeld van ontevredenheid, waar gij bespeurt, dat het over zichzelven onvoldaan moet zijn. Dat was pleizierig; dat ging u naar den zin; - nu moogt gij boos op uzelven zijn; nu kunt gij straks niet vrolijk spelen; wat heeft meester daar een spijt van; als vader en moeder dat eens wisten, wat zouden zij bedroefd zijn: op deze en dergelijke wijze zullen wij meest altijd gelukkig slagen.
Is het pligtgevoel tot duidelijke bewustheid gerijpt, het kind handele slechts uit dit beginsel. Geeft het den draad in handen, die oorzaak en uitwerksel aan elkander verbindt. Laat het dien in de beoefening glippen, zoo grijpt naar een gepast voorbeeld uit de geschiedenis of de ervaring. Laat de toepassing aan het kind over; het zal die ligt opmaken. (De overeenkomst van gevallen moet voor het kind voelbaar zijn.) De indruk zal dieper zijn, dewijl geene bestraffing schijnt bedoeld te worden: de schuldige veroordeelt zichzelven.
Het kan echter ook gebeuren, dat de onderwijzer verpligt is zinnelijke tucht uit te oefenen. Enkele boosaardige misdaden maken eene dierlijke behandeling noodzakelijk. Het komt er maar op aan, dat wij onze drift aan de stem der wijsheid onderwerpen, opdat zij niet in toorn overga. Even min mogen wij straffen met eene koelbloedige houding. De straffe blik des regters moet door vaderlijk mededoogen getemperd worden. Het kind moet zien, dat wij gevoelig zijn aangedaan, en dat het ons moeite kost, tot zulk een treurig hulpmiddel de toevlugt te nemen.

{==626==} {>>pagina-aanduiding<<}

Nog volgt eene wijze liefde, C, eene wijziging naar de behoeften van iederen leerling in het bijzonder.
Hiermede willen wij geenszins te kennen geven, dat de onderwijzer den maatstaf behoort te nemen naar den dikwijls twijfelachtigen of geheel onzekeren post of stand, dien elk eenmaal in de maatschappij zal bekleeden; immers wierd dan het lagere onderwijs buiten deszelfs grenzen gerukt. Dit geldt den mensch.
Wij hebben alleen het oog op het temperament en het verstandelijk en zedelijk karakter van elk individu.
Doch wie is in staat, al het uiteenloopende desaangaande op te sommen? Genoeg, zoo veel hoofden zoo veel zinnen. Zijn wij er steeds op uit, om toe te nemen in mensch- en kinderkunde. Dat wij dagelijks van het kind leeren. Ofschoon welgeschrevene werken ons hierover voortreffelijke wenken aan de hand geven; te midden van het gewoel der kinderwereld, vooral onder het vrije spelen, onze waarnemingen te doen, zal ons meer licht verschaffen, dan het afgetrokken peinzen op onze studeerkamer. Laat ons slechts eenige punten aanroeren, die vooral verdienen behartigd te worden:

A.Beperkt den vlugtigen leerling, en windt den tragen op;

B.Bepaalt de keus van leerboeken niet naar de mate van de vlugheid des leerlings in het werktuigelijke der leeskunst, maar volgens elks vatbaarheid;

C.Tempert den teêrgevoeligen, en beweegt den hardvochtigen;

D.Beloont niet den verstgevorderden, maar den vlijtigsten;

E.Bewaart de hooghartigheid voor zelfverheffing, en wakkert de schaamachtige zedigheid op tot zelfvoldoening;

F.Geeft den hulpvaardigen gelegenheid tot dienstbetooningen, en versterkt in den weigerachtigen het gevoel van hulpbehoeftigheid.

G.Leidt het zachtgevoelige hart met teederheid, de koude ziel door indrukmakende middelen, en het bedaard oordeel met overreding.


{==627==} {>>pagina-aanduiding<<}

III. De liefde van den onderwijzer moet standvastig zijn.
Standvastigheid vooronderstelt hinderpalen, die de bevordering van een ons voorgesteld doel in den weg staan.
Ja, zegt gij, het onderwijs is daarvan niet uitgesloten.
Ik ben mensch, zucht de een; dat is: ik ben onvolmaakt en zwak. (Van die lage en verachtelijke wezens, welke zich moedwillig in de armen der zedeloosheid storten, spreken wij niet.) Jeugdige levendigheid, onachtzaamheid, onverschilligheid en traagheid geven mij gedurig aanleiding tot ergernis, en moeijelijk valt het mij somtijds, geduld en bedaardheid van geest te behouden. Geluk, mijn vriend, dat gij over uzelven vonnis durft vellen! Gij belijdt alzoo, dat gij met vleesch en bloed te kampen hebt. Welaan, ga moedig voort met uzelven te beheerschen, en leg u daarop des te meer toe, naar mate de verzoeking sterker is, om met uzelven ln tegenspraak te komen. Denk, zoo vaak gij bedreigd wordt over den hartstogt te struikelen, aan het zeggen van sokrates: Ik zou u slaan, indien ik niet toornig ware. En, mogt dit nog niet genoeg zijn, verplaats u dan met uwe verbeelding bij het kruis van onzen Zaligmaker, en zij het u, als hoordet gij uit zijn' eigen' mond deze woorden: Vader, vergeef het hun! want zij weten niet, wat zij doen. Ik ben verzekerd, een Heidensch wijsgeer zal den Christelijken onderwijzer niet beschamen.
Ik ben echtgenoot en vader, klaagt een ander. Mijne inkomsten zijn te gering, om mijn huisgezin op eene fatsoenlijke wijze te onderhouden; dagelijks moet ik zuchten om mijn brood; somwijlen zelfs treedt gebrek mijne woning binnen. Hoop op beter is voor mij bloote klank, en de uitzigten worden met den tijd zorgvoller. Zal ik dan nog met moed en lust werkzaam zijn in mijnen zwaarwigtigen post, die den geheelen mensch vereischt? - Brave man! ik gevoel al het gewigt uwer tegenwerping. Zoo lang uw bestaan niet verbeterd is, lees ik met weêrzin de hoogdravende berigten van verbeteringen in het onderwijs en het lot der onderwijzers. Arme man! waarmede zal ik u eenen riem onder het harte binden? Wat wapen

{==628==} {>>pagina-aanduiding<<}
zal ik u aanprijzen, vermogend om te strijden tegen zoo vele vijanden, die uwe standvastigheid bestormen? Kent gij het niet, dat wapen, zoo sterk, zoo krachtig? Het is de Godsvrucht, en de Godsvrucht alleen. Met haar is abraham bereidwillig, om zijnen éénigen te slagten; met haar is jozef vrij in slavernij en kerker; met haar blijft paulus paulus, als hij het schavot te Rome beklimt; met haar verdraagt jezus met gelatenheid eene aaneenschakeling van schimp en hoon en laster; met haar sterft Hij als een God aan het martelhout!
Ach! zucht een derde, bij mijnen besten wil zijn er plaatselijke beletselen, die ik niet in staat ben uit den weg te ruimen: de helft der leerlingen blijft in den oogsttijd te huis, en een ander gedeelte kan des winters de school niet bezoeken. Dit is (wij spreken bij eigene ervaring) zeer onaangenaam voor den onderwijzer, doch mag hem geenszins gemelijk en verdrietig maken. Dat wij, zoo veel wij kunnen, het kwaad verminderen, en vooral het kind door geene sprongen ter nederslaan.
Maar wat zullen wij dan zeggen, dat er huisgezinnen gevonden worden, waar men al het zedelijk goede, dat wij den kinderen inprenten, door een tegenstrijdig voorbeeld tracht te vernietigen? Staat het niet te vreezen, dat het uitgestrooide zaad in doornen en distelen valle? - Neen, niet te vergeefs arbeiden wij aan het heil van onsterfelijke zielen. Het zaad van Godsdienst en deugd, in de jeugdige harten gestrooid, gaat nooit geheel verloren. Gode zij dank, uiterst zeldzaam wordt een kind zoo geheel bedorven, dat het ten eenemaal onvatbaar is voor alle goede indrukken. Ja, diegenen, voor welke onze onderwijzingen, raadgevingen, vermaningen, bedreigingen zelfs, geenen slagboom leggen voor buitensporige wanbedrijven in hun volgende leven, zijn ten minste even zeer uitzonderingen op den algemeenen regel als een blinde onder de zienden. Groot is de heerschappij van een' regtschapen' onderwijzer op den kinderlijken geest. Dit moeten wij nooit vergeten. Sterken wij ons daarenboven met het denkbeeld, dat onze pogingen voor verreweg de

{==629==} {>>pagina-aanduiding<<}
meesten eene gezegende vrucht opleveren. Dat dan nooit eene laffe twijfelzucht onze hand verslappe! Vergeeft anderen alles, maar uzelven niets, is de spreuk van eenen Heiden. Dit zij in dit opzigt ook onze leus.
Een regtschapen onderwijzer, zeiden wij, heeft groote heerschappij over den kinderlijken geest. Dit heeft hij ook uit kracht van zijne standvastigheid zelve. Wat onderscheidt luther zoo treffend boven erasmus, en dwingt ons eene achting af, die aan eerbied grenst? Waarom kunnen wij den naam van Neêrlands eersten willem niet zonder aandoening uitspreken? Waarom prijken die van onze hogendorpen met gouden letteren in de gedenkrollen der jongste verlossing? Waarom treft ons na achttien eeuwen nog eene heilige siddering, als wij den Zaligmaker der wereld stervende hooren uitroepen: het is volbragt? Dat vermag alleen de standvastigheid.
Of moet het kind niet ingenomen worden met den onderwijzer, bij het zien van deszelfs onbezweken moed en nooit verflaauwden ijver? Zal dat achtbaar beeld niet met diepe en onuitwischbare sporen in de jeugdige zielen ingedrukt worden? Ja, hier werkt een bezielende geest, die de buigzame gemoederen kneedt als was, en nog spade den triomf behaalt in den strijd tegen de ondeugd. Nog spade. Treedt op, vaders en moeders, die nog zoo gaarne van den leidsman uwer kindschheid spreekt, die u met standvastige liefde heeft opgevoed; treedt op, en staaft ons gezegde! Hoe vaak zweven zijne vaderlijke lessen, ook tot dweepens toe, over uwe lippen! Die edele houding, waarmede hij dezelve uitsprak, die overredende toon, die zieltreffende gebaren, die betraande oogen, dat alles staat u nog duidelijk voor den geest, en is een weldadige beschermengel voor uwe deugd.
Zal ik nog spreken van de akelige gevolgen der twijfeling aan het welgelukken onzer pogingen? Wij zouden alsdan zwijgen, waar het noodig is onze stem te verheffen; wij zouden eene onverschoonlijke koelheid aannemen, die aan het onderwijs leven en nadruk ontrooft;

{==630==} {>>pagina-aanduiding<<}
wij zouden een aantal goeden om enkele kwaden, en met dezen, benadeelen; wij zouden een spel onzer driften worden; wij zouden, door een kwaad voorbeeld, eene terugstootende herinnering bij het kind achterlaten; wij zouden..... maar genoeg, om ons af te schrikken van alle moedeloosheid en verslapping.
Zijn wij dan standvastig, onbewegelijk in de ons opgelegde taak, als wetende, dat ons werk niet ijdel zijn zal.
Laat ons, IV, met eenige drangredenen besluiten.
De onderwijzer (het zij met gepasten eerbied gezegd) heeft een treffend punt van overeenkomst met den Eeuwigen. Als opvoeder van het menschdom vertoont God diezelfde liefde, welke wij hebben aangeprezen, met dit onderscheid echter, dat zij vlek noch rimpel heeft.
Gaarne belijden wij het, wij zijn te zwak, om ons te vergenoegen met eene wijsbegeerte, die de deugd alleen om hare inwendige schoonheid wil beoefend hebben. Wij nemen gretig de toevlugt tot andere roersels, en ontleenen eene drangreden uit de zucht tot navolging, ons door den Schepper ingeplant.
Dit is betamelijk. In ons binnenste is de zucht, om de volmaaktheid na te jagen: zij is eene Goddelijke vonk, die te meer ontgloeit, naar mate zij meer bevredigd wordt. Hebben nu goede voorbeelden een opwekkend vermogen, dat ons dan het voorbeeld van den volmaakten Opvoeder tot navolging prikkele!
Dit is pligtmatig. Of zegt het Evangelie van jezus niet met ronde woorden: wordt volmaakt, gelijk uw Vader in de hemelen volmaakt is.
Dit is onze eer. Is het vereerend voor den mensch, dat hij zich goede voorbeelden ter navolging voorstelt, welk eene eer moet het dan voor ons zijn, het ideaal der hoogste volkomenheid, ofschoon op eenen onberekenbaren afstand, na te streven, en alzoo in eenen bijzonderen zin het beeld van God te vertoonen!
Eindelijk, dit is onze gelukzaligheid. Naar mate wij door edeler drijfveren gedreven worden, naar die zelfde mate wordt onze gelukzaligheid verhoogd. En wie noemt

{==631==} {>>pagina-aanduiding<<}
e nen spoorslag, zoo veradelend voor den mensch, als de zucht om Gode gelijk te worden? Ziet daar het verhevenste standpunt, vanwaar wij onze roeping kunnen overzien! Welk een verrukkend gevoel moet onze borst doortintelen bij de gedachte: ik ben een plaatsbekleeder van God op aarde! Ja, dan bovenal is het, dat Gods Geest met onzen geest getuigt, dat wij kinderen Gods zijn; dan vooral mogen wij hier reeds den voorsmaak genieten van het genot des hemels, en dáár, aan gene zijde van het graf, zal onze gelukzaligheid zich in sneller vlugt verheffen.

e. molema.





M.J. Adriani aan eenen hem onbekenden.

Weledele, zeer geleerde Heer!

Met uitstekend genoegen ontving ik, vóór eenen zeer geruimen tijd, onder het postmerk Leyden, zonder dagof plaatsteekening, eenen brief, dien UEd. mij de eer aandeed toe te zenden, slechts met de onderteekening van N.N., en kan derhalve dien niet anders beantwoorden, dan door middel van dit geacht Tijdschrift, indien namelijk de Redactie zoo vriendelijk wil zijn, dezen op te nemen.
Opregtelijk zeg ik UEd. mijnen dank voor de gunstige en vereerende wijze, waarop UEd. zich uitdrukt over mijne, in het voorledene jaar uitgegevene, Redevoering bij de inwijding van het Monument voor Graaf adolf van nassau, en de achter dezelve geplaatste geschied- en oudheidkundige aanteekeningen; maar bijzonder voor uwe vriendelijke teregtwijzing aangaande eenen door mij beganen misslag op bl. 49, waar ik in de 27ste aanteekening een Latijnsch versje had aangehaald, mij schriftelijk medegedeeld, als afgeschreven uit een Out Hollants Kronyke. In dat vierregelig Latijnsch versje had ik den laatsten regel dus gelezen:

{==632==} {>>pagina-aanduiding<<}


Nec tandem de me strenuus hostis habet 

Daar dit geenen verstaanbaren zin uitmaakte, gaf ik den wensch te kennen, dat men ovat mogt lezen in plaats van habet. Dan uwe gissing, om in plaats van tandem te lezen laudem is veel natuurlijker en zeer eigenaardig, te meer, daar UEd. tot staving aanhaalt eene dergelijke uitdrukking van ovidius, Heroïd. XVII. 18:

Et laudem de me nullus adulter habet. 

Is UEd. in uwe gissing en verbetering zoo veel gelukkiger geslaagd dan ik, het zal UEd. dan ook niet onaangenaam zijn, te vernemen, dat dezelve de volkomenste zekerheid heeft bekomen: te weten, ik ben sedert, door de goedheid van eenen mijner vrienden, bezitter geworden van een oud werkje, (waaraan echter het titelblad ontbreekt) ten opschrift voerende: Nederlandtsche Gheschiedenisse ende figuerlycke Afbeeldinghe, onder Coningh philips II, loopende van 1559 tot 1615, en te Amsterdam in 1615 uitgegeven, waarin hetzelfde versje wordt aangehaald, als ten tijde der vermelde gebeurtenis vervaardigd, staande daar in den vierden regel duidelijk:

Nec laudem de me strenuus hostis habet. 

Het ware te wenschen, Mijn Heer! dat alle taalgeleerden van vroegeren en lateren tijd in hunne gissingen en verbeteringen van oude schrijvers, vooral van de Classici, telkens zoo gelukkig geslaagd waren, als UEd. in de herstelling van het verminkte versje; dan zou men misschien verschoond zijn geworden van eene reeks critische dwaasheden, waardoor een duistere tekst, in plaats van opgehelderd te worden, misschien wel eens nog meer verduisterd is. Dat geluk van juist te zien en goed te treffen wensch ik UEd. bij voortduring en bestendig toe in uwen uitlegkundigen en critischen arbeid, opdat de geleerde wereld daarvan veel voordeel moge trekken.

{==633==} {>>pagina-aanduiding<<}

En, daar ik in eene nadere kennismaking met UEd. zeer veel belang stel, zou het mij zeer aangenaam zijn, indien UEd. op de eene of andere wijze mogt goedvinden, mij uwen naam bekend te maken, omtrent welken, daar UEd. goedvond denzelven bedekt te houden, en de schrijfhand mij zelfs onbekend is, ik niet dan eenige gissing kan maken.
Ontvang, Mijn Heer! bij dezen de verzekering van mijne opregte hoogachting, waarmede ik de eer heb mij te noemen
Oude Pekela,
den 29 Aug. 1828.
UWEd. zeer gel. D.V. Dr.
m.j. adriani.
P.S. Is het bovenstaande wel min belangrijk voor de lezers der Vaderlandsche Letteroefeningen in het algemeen, het zal, des vertrouw ik, aangenaam zijn voor zoodanigen, die, bij het lezen der Hulde aan de nagedachtenis van Graaf adolf van nassau, even als ik zelf, op dat versje hebben gestooten, en hetwelk nu volkomen duidelijk is; terwijl ik die genen der lezers van dat stukje, welke de Latijnsche taal niet verstaan, kan verzekeren, dat de aldaar, bl. 49, door mij gegevene Nederlandsche vertaling door de verschillende gissingen in het zakelijke geene verandering behoeft te ondergaan, en men zich aan dezelve kan blijven houden.




Beklimming van den Ortelsberg, in augustus 1826.

(Vervolg en slot van bl. 608.)

Hij, die nooit iets dergelijks gezien heeft, (en ik twijsel, of er iets dergelijks ergens bestaat) kan zich daarvan onmogelijk een denkbeeld vormen; want zelfs voor mij, die reeds zoo vele bergen beklommen had, was het gezigt nieuw. Men stelle zich eene soort van muur voor, die bijna loodregt afdaalt, wiens kam uit spitse naalden bestaat, en tot welks beklimming men 4 uren noodig heeft. Voor den beklimmer bestaat er geen ander rustpunt, dan de kleine, op sommige plaatsen zelfs geen duim breede uitsteeksels, welke de door lucht en weder aangegrepen steen, in deszelss door de na-
{==634==} {>>pagina-aanduiding<<}
tuur gevormde schuinsche lagen, heeft gevormd; alsmede eenige kleine, door regen, sneeuw, enz. veroorzaakte uitholingen, welke bij wijlen schier doen twijfelen, of men zich al dan niet op vasten bodem bevindt. Zelfs de hulp der hand kan hier niet baten; want ook de grootste steen scheidt zich af bij het aangrijpen, en men heeft daarenboven, dewijl men niet in staat is zichzelven staande te houden, nog te vreezen, de genen, die achter ons staan, te verpletteren. Zelfs de gems waagt het ter naauwer nood, door doodelijke vrees gedrongen, herwaarts te vlugten. De hier en daar verspreide rustpunten zijn van 20 tot 30 vademen van elkander verwijderd, en vergunnen den vermoeiden dikwijls naauwelijks zoo veel plaats, dat hij met beide voeten kan blijven staan; want de gemsenjager gaat hier slechts met de eene zijde der klimbeugels, dikwijls slechts met eene van derzelver punten. Josele steeg de eerste zoo hoog bijna, als het touw reikte; vervolgens klom, met behulp van het touw, de tweede hem na, ontving hetzelve van hem; terwijl josele zich boven hem met uitgebreide beenen trachtte staande te houden, en hem bij den nek of de linkerhand vasthield. Nu werd mij toegeroepen, hen achterna te klimmen, en ik kroop op handen en knieën naar boven. Vergeefs trachtte ik, in het begin, mij van de klimbeugels te bedienen; de riemen braken in weinige
oogenblikken, en ik moest zelfs de hulp mijner voeten ontberen, daar het mij niet mogelijk was, voor dezelve eene plaats te vinden, op welke zij konden steunen. De beide andere gidsen bleven achter, om mij, wanneer het de muur veroorloofde, met hunne handen of schouders, op welke ik mijne voeten zette, te ondersteunen. Was ik nu bij den tweeden gekomen, dan bleef mij niets over, dan mij of op zijne voeten te plaatsen, of bij kortere afstanden mij door hem te laten vasthouden, en in gevaar te geraken, om elke minuut met hem in den altijd dieper gapenden afgrond te storten. Men zal vragen: maar hoe was het dan mogelijk, dat deze lieden opklimmen, u trekken en staande konden houden? Ik moet bekennen, dat ik, ondanks alle oplettendheid, welke mij het gevaar, waarin ik zelf mij bevond, vergunde, geene voldoende oplossing daarvan kan geven; en ik kan slechts hem, die dit vraagt, herinneren, dat het dengenen, die niet van zijne vroegste jeugd daaraan gewoon is, insgelijks bijna onmogelijk schijnt, op eene koord te dansen; terwijl dit

{==635==} {>>pagina-aanduiding<<}
voor hem, die door langdurige oefening met het gevaar gewoon is geworden, slechts spel is. Nadat ik omtrent twee uren achtervolgens naar boven getrokken was geworden, waarbij ik eenige malen op geheel gladde plaatsen vrij in de lucht zweefde, rustten wij uit op een der vroeger vermelde uitsteeksels, nadat wij reeds over den eersten kam geklommen waren. Er bleef hier niets over, dan zich in de lengte uit te strekken; terwijl een mijner gidsen, op het gevaar af van den hals te breken, eenig uitzijpelend water opving, en zij mij koffij gereed maakten. Onze laatste voorraad wijns werd insgelijks aangesproken. Mijne gidsen ontdeden zich van de vaten, en zelfs een der twee medegenomene brooden werd achtergelaten. Weldra kwamen wij aan den bewegelijken of wandelenden weg, dien wij in de breedte moesten overgaan. Gelijk de lavine de sneeuwklompen, zoo wentelt deze de gruizelsteenen in de door de natuur gegravene bedding, bij elke, voor den lager zich bevindenden zelfs niet merkbare, verandering in de luchtsgesteldheid, naar beneden. Het was mij volstrekt onbekend, dat zulke plaatsen aan den Ortels-berg bestonden; men verbeelde zich dus mijne verbazing, toen plotseling, in het midden van deze goot, bij den uitroep: ‘De steenen vallen!’ de vóór mij uitgaande gids bleef stilstaan, mij, zonder een woord te spreken, op zijnen rug nam, en 10 tot 12 schreden zich voortspoedde met eenen angst, die mij van schrik schier deed verstijven. Hij plaatste mij vervolgens achter een' kleinen voorsprong, en riep mij toe, dat ik mij bedaard zou houden. Ik legde werktuigelijk de handen kruiselings over het hoofd, en dit een en ander geschiedde even snel als men het leest, toen reeds de steenen krakende nevens ons naar beneden rolden. Eerst nu overzag ik de geheele grootte van het gevaar, in hetwelk ik mij bevonden had; en daar ik het mij zelfs nu nog niet zonder huivering kan te binnen brengen, zoo
kan ik naauwelijks begrijpen, hoe het den persoon, die mij droeg, mogelijk was, over deze, bijna loodregt afhellende, plaats met zoo groote snelheid te geraken. Slechts de zucht tot zelfbehoud konde hem daartoe de kracht geven en in staat stellen. - Spoedig daarop kwamen wij aan eene tweede dergelijke plaats, die ik nu met huivering aanzag, daar ik met het gevaar reeds bekend was; wij hadden echter het geluk, onverlet dezelve voorbij te gaan. Wij begonnen toen weder langs de wanden over meerdere uit-
{==636==} {>>pagina-aanduiding<<}
steeksels (gorgels genaamd) te klimmen, en bereikten, na verloop van vier lange uren, eindelijk het sneeuwveld. Wij waren de Ortels-spits omgetogen, en bevonden ons op den kam, die van Zwedul tot aan den top loopt. Eene verpoozing van een vierendeel uurs verkwikte ons genoegzaam, om ons te versterken tot de voortzetting van onzen verderen togt.
Een verbazend groot sneeuwveld, sedert 21 jaren door geen' menschelijken voet betreden, lag nu voor mijne verraste oogen; de spits stond helder en klaar voor mij, en reeds wilde ik met brandenden ijver en spoed dezelve naderen, toen josele mij in mijne vaart stuitte, mij op de reeds in nevels gehulde bergketen, die zich van Bernina tot Finstermünz uitstrekt, opmerkzaam maakte, mij de gevaren voor oogen stelde, aan welke wij op deze onafzienbare zee van sneeuw zouden zijn blootgesteld, en al zijne op ondervinding gegronde welsprekendheid aanwendde, om mij te bewegen, tot den terugtogt te besluiten. Ik zag wel in, dat, wanneer zijne vrees gegrond was, en wij door den nevel op de spits bevangen werden, wij met zeer vele moeijelijkheden te kampen zouden hebben; maar ik hoopte, dat hij ons niet zoo spoedig zoude naderen, of misschien naar een' anderen kant zoude trekken; ook konde ik niet besluiten, na alle uitgestane vermoeijenissen, slechts twee uren van het doel van mijnen togt verwijderd, terug te keeren, ofschoon twee mijner gidsen josele's vrees gegrond achtten. Een enkele slechts was van mijn gevoelen; en het gelukte mij, door de voorstelling, dat wij tot aan de wanden, uit hoofde van het getal, dat wij uitmaakten, zelfs ondanks den digtsten nevel, ons spoor in de sneeuw wel wedervinden, en dan ten minste eenigermate in veiligheid zouden zijn; dat het slechte weder ons op de wanden even goed konde verrassen, wanneer wij nu terugkeerden, ook de overigen daartoe te bewegen, en de spits te naderen. Wij trokken derhalve verder; maar nu begon de fijnere lucht ons de ademhaling moeijelijk te maken, en wij moesten bijna alle vijf minuten eenige oogenblikken blijven stilstaan, om het bloed te doen bedaren. Daarbij kwam nog eene andere zwarigheid; onze voorraad van drank was uitgeput, de tong smachtte naar een' droppel waters; vergeefs rigtten wij onze oogen naar alle kanten, er was niets
dan eeuwige sneeuw te zien. Mijne gidsen sloegen eindelijk voor, sneeuw in den mond te nemen; de nood

{==637==} {>>pagina-aanduiding<<}
dwong ons tot dit middel, hetwelk ik echter aan ieder afraad, daar het den sinachtenden dorst slechts te meer prikkelt. Mijn sleschje met vlugzout kwam ons hier uitnemend te stade; omtrent 8 droppels, die ik op eene handvol sneeuw liet vallen, matigden de brandende hitte, en hadden de uitwerking, dat het hevige bruisen van het bloed daardoor eenigzins verminderde. Hier hadden ons ook de bewoners van Mals het eerst met hunne verrekijkers ontdekt. Maar de schijnbaar zoo nabijgelegene spits verwijderde zich altijd verder, en volle anderhalf uur hadden wij, bergop bergaf, in onpeilbaar diepe sneeuw tot aan de knieën wadende, noodig, om den kam te bereiken, op welken de top zich verheft. Mijne oogen had ik door middel van een doorschijnend sloers tegen het verblindend sneeuwlicht beschut. Wij gingen langs den kam voort, sprongen over eene sneeuwspleet, en stonden, na verloop van een half uur, eindelijk, ten 3½ ure des namiddags, op de spits. Mijne gidsen hieuwen in de sneeuw een' vierhoekigen kuil, daar de driezijdige, bijna overal in het rond door afgronden omringde, sneeuwtop weinig ruimte toelaat. Mijne werktuigen werden aan een' stok vastgehecht, en ik begon mijne oogen i dit heerlijk Panorama te laten rondweiden. Maar het werd mij niet vergund, mij hier aan mijne verrukking over te geven. De Ortels-berg wreekte zich over de stoutheid, die wij, pygméen, gehad hadden, om zijnen schedel te genaken; want naauwelijks had ik mijnen blik op de streek van Mals geworpen, om den weg te vervolgen, dien wij asgelegd hadden, en naar eenige namen gevraagd, toen ons plotseling een vijandige, zeer digte nevel omhulde, die ons belette, 5 schreden voor ons uit te zien, en eene minuut daarna werden wij door eene zware jagtsneeuw overvallen. De koude was, uit hoofde van den snijdenden westnoordwestewind, niet te verduren; klappertandend bejammerde ik het te vergeefs, dat ik mijnen mantel niet bij
mij had, en deed al het mogelijke, om, in het half uur, dat wij 't hier, ondanks alle schrikteekenen der natuur, nog uithielden, mijne waarnemingen voort te zetten. Mijn Fortijnsche reisbarometer viel op 18,168 Weener-duim, de thermometer aan het kwikzilver op 3o Reaumur, die, welke in de vrije lucht opgehangen was, op 2o boven het vriespunt. Ongelukkiglijk was de draad aan het gewigt van mijn' Saussureschen hygrometer gebroken, en mijne verklenmde vingeren waren niet in staat dit te herstellen. De vreesselijke ijsmuur,

{==638==} {>>pagina-aanduiding<<}
die het opklimmen uit de vallei van Sulden belet hd, vertoonde zich hier voor mij, en ik begreep nu wel, dat het beklimmen van die zijde slechts voor een' arend mogelijk zou zijn. Het oogenblik, toen een gedeelte van het uitzigt nog voor mij open lag, bewees mij, dat de gezigtkring aan elken kant ten minste ruim 16 tot 20 uren onverlet zijn moest; terwijl ik nu slechts de gedaante mijner leidslieden zag, die, even als ik, ontroostbaar waren, dat het slechte weder niet een paar uren later was ingevallen. Van de door gebhard opgerigte piramide staat nog het voetstuk; maar de top is sedert dien tijd ten minste 2 of 3 vademen verhoogd, en het bevindt zich derhalve nu beneden denzelven. De wind begon feller en feller op te steken, de koude werd gevoeliger, en, wilden wij ons niet aan het gevaar blootstellen, om onze leden te doen bevriezen, dan bleef er niets over, dan den terugtogt aan te nemen. Met een smartelijk gevoel scheidde ik ten 4 ure van den Ortel, daar ik bezwaarlijk ooit weder in de gelegenheid zoude komen, op deszelfs besneeuwde kruin neder te zitten.
Bij het afdalen besteedden wij naauwelijks 2 uren met over de sneeuw te gaan; de jagtsneeuw had nu een weinig opgehouden; wij volgden onze in de weeke sneeuw diep ingedrukte sporen, en bereikten gelukkiglijk den wand. Met huivering zag ik benedenwaarts in den afgrond, en waagde het niet, een' voet te bewegen, toen mijne gidsen mij rieden, mij de oogen te laten blinden, en mij geheel aan hun geleide over te geven. Ik begreep zelf, dat dit het beste was. Zij kozen tot het afdalen eenen anderen weg, dien men bij het opklimmen bezwaarlijk zou hebben kunnen bezigen, daar hij over gruis loopt. Een of twee gingen vooruit, om mijne voeten te plaatsen, of mij aan te wijzen, waar ik mij zoude aanklampen; terwijl er een in mijne nabijheid bleef, en de vierde, meermalen ook twee, het touw vasthielden, aan hetwelk ik hing. Eenige malen namen mij twee in hun midden; ik omvatte hen aan den hals, en nu hoorde ik slechts het geraas der rollende steenen, die nevens en voor ons henen vielen, terwijl ik de voeten opligtte, en met hen naar beneden gleed, tot aan het einde van het touw; alsdan begon zulks weêr van voren af aan. Somtijds was het mij ook vergund te gaan zitten, en zoo, met behulp van handen en voeten, over de steenen naar beneden te glijden, waarbij, gelijk men zich ligtelijk kan voorstellen, mijne kleederen niet weinig le-
{==639==} {>>pagina-aanduiding<<}
den. Dit duurde op die wijze 4 uren lang, zonder eenige andere tusschenpoozing, dan den tijd, dien mijne gidsen noodig hadden, om den weg te onderzoeken, of te groote steenen, welker val ons ligtelijk gevaarlijk zou kunnen worden, uit den weg te ruimen. Eindelijk bereikten wij den ijsberg, nadat wij het laatste gedeelte van den weg over eene opeengehoopte massa sneeuw afgleden, waarbij een mijner gidsen zich voor mij plaatste, en mij, daar mijne broek geheel gescheurd was, zijnen hoed leende, op welken ik, achter hem zittende, terwijl hij mijne voeten vasthield, met groote vaart naar beneden schoot. Nu stonden wij op het ijs. Ik
ontdeed mij van mijnen blinddoek. Het was 10 ure des avonds. De volle maan verspreidde, uit hoofde van de haar bedekkende nevelwolken, daar het sneeuwen omstreeks 8 ure had opgehouden, slechts een' slaauwen glans; het werd aanmerkelijk kouder, en bij ongeluk ontbraken mij hier de weldadige klimbeugels, welker riemen bij het beklimmen van den wand gebroken waren. Er bleef derhalve niets anders over, dan het touw nog langer te behouden, bij hetwelk een mij vasthield, terwijl een ander mij bij den arm leidde, josele den weg zocht, en de vierde steeds bereid was, mij de behulpzame hand te bieden, of josele te ondersteunen. Hier, moet ik bekennen, bewonderde ik zijne scherpzinnigheid; want ofschoon wij, gelijk natuurlijk is, denzelfden weg, dien wij bij het opklimmen hadden ingeslagen, bij het slaauwe schemerlicht niet konden volgen, zoo bragt hij ons toch uit dezen doolhof van ijsklompen, langs afgronden en spleten, met eene zekerheid, alsof het heldere dag geweest ware Slechts van tijd tot tijd stond hij stil, nam met bedachtzaamheid de proef van de dikte van het ijs, of spoedde zich een weinig vooruit, om onzen verderen togt te regelen. Dat ik de bezwaren van het afklimmen dubbel gevoelde, begrijpt ieder gereedelijk, terwijl mij geen enkele vaste tred vergund was; ook was het ijs, bij het invallen van den nacht, gladder geworden, en de koude werkte heviger op mij, hetgeen nog daardoor vermeerderd werd, dat ik ieder oogenblik, bij het afglijden over eene ijshoogte, van het ijswater geheel nat werd. Van de felle koude bevende, vermoeid door onophoudelijke beweging gedurende 20 uren, door en door nat, van honger en dorst gekweld, zoude ik, bij mijne gescheurde kleederen, door welke de kille nachtwind zijne kracht onverhinderd uitoefende, geheel door de koude overmand zijn, (want

{==640==} {>>pagina-aanduiding<<}
reeds openbaarden zich bij mij alle kenteekenen van verstijving) indien niet mijne gidsen, ondanks hunne eigene vermoeidheid, toen wij eindelijk des nachts ten een ure het einde des ijsbergs bereikten, met dringende beden, de onmogelijkheid, om hier te overnachten, mij voorstellende, mij om strijd hadden aangezocht, om alle mijne krachten bijeen te rapen en hen te volgen, waarbij zij mij bij afwisseling ondersteunden en bijna droegen, want de uitgeputte natuur oefende gebiedend hare regten. Eenstemmig werd thans besloten, niet naar de herdershut terug te keeren, daar wij tot dezelve van de plaats, waar wij ons thans bevonden, 2½ uur noodig hadden, maar bij het eerste bosch, dat wij zouden aantreffen, te blijven. Er werd derhalve een vooruitgezonden, om ter bepaalde plaatse een vuur aan te leggen. Na verloop van 1½ uur, die ik onder de zwaarste tel, welke ik ooit beleefde, want de vermoeidheid klom bij elke minuut, bereikten wij eindelijk ten 2½ ure des morgens eene plaats aan den zoom van het bosch, waar een vrolijk vuur brandde. Hij, die nooit iets dergelijks ondervonden heeft, kan zich bezwaarlijk de vreugde voorstellen, die het mij verschafte. Voor alle de schatten der wereld zoude ik deze plaats niet hebben afgestaan. Binnen weinige oogenblikken hadden mijne gidsen mij van mijn voetschoeisel ontdaan, en nadat er, met veel moeite, eenig water was aangebragt, waarin wij de rest van onze chocolade kookten en het weinige overgeblevene brood doopten, werd de vlugste naar de herdershut gezonden, om levensmiddelen op te doen. Na verloop van 2 volle uren kwam hij beladen terug; de dag begon reeds aan te breken, en wij gebruikten nu gezamenlijk een ontbijt. Mijne levensgeesten, door de rust, het weldadige vuur en de versterkende spijs weder opgewekt, vergunden mij, des morgens ten 6 ure den terugtogt te beginnen. Wij bereikten de hut, daar wij onze pas herkregene krachten niet te sterk wilden inspannen, in 1½ uur. Hier rustten wij
nog eens, en den 22 Augustus, des morgens ten 10 ure, kwamen wij aan het posthuis te Drofni, van waar ik mij, in een rijtuig, met den meesten spoed naar Mals begaf, waar ik ten 1 ure aankwam, en door de brave bewoners met eene hartelijkheid ontvangen werd, die mij nog eene alleraangenaamste herdenking oplevert.
Naar de bereids in den loop van het verhaal opgegevene daadzaken, en de daarmede overeenstemmende waarnemingen te Mals, berekende ik de hoogte der Ortels-spits op 12,395

{==641==} {>>pagina-aanduiding<<}

Weener of 12,062 Parijsche voeten; een resultaat, 't welk tot op 1/287 met de door den in het vak der wetenschappen hoogstverdienstelijken Generaal van fallon te werk gestelde drichoeksmeting (*) overeenkomt.

Aan den Heer Redacteur der Vaderlandsche Letteroefeningen.

Mijn Heer!

Nevensgaande Dichtstukje, sedert verscheidene jaren in mijne portefeuille bewaard, werd nimmer ter uitgaaf bestemd, wijl niemand beter dan ik zelve gevoel, hoe moeijelijk het behandelen dier heerlijke onderwerpen is, en hoe weinig mijn gering dichterlijk talent in staat is dezelve naar waarde te bezingen; mij zelve meestal tot gelegenheidsstukjes bepaald hebbende. Eene bijzondere aanleiding deed mij echter mijne krachten aan deze hoogere onderwerpen beproeven; en, dezelve toevallig aan den waardigen Vriend latende lezen, die ze u ter plaatsing in uw geacht Tijdschrift bij dezen aanbiedt, spoorde zijn Ed. mij ten sterkste tot de openlijke mededeeling aan. Niet dan schoorvoetende gaf ik hiertoe mijn woord; dan de wensch, om, door het oordeel van onpartijdigen, (vriendenöordeel is zoo vaak te gunstig) zelve meer of min de waarde of onwaarde van dit voortbrengsel mijner zwakke Muze beter te leeren kennen, deed mij toegeven, en de opneming van hetzelve in uwe Letteroefeningen zal mij doen hopen, dat het niet van alle dichterlijke waarde ontbloot is; terwijl de terugzending aan den vriendelijken bezorger mij genoeg zal zijn, om te gevoelen, dat het oordeel der vriendschap inderdaad te partijdig was. Ik teeken mij, met achting,

Uwe bestendige Lezeres

j..... B.....

{==642==} {>>pagina-aanduiding<<}


	De schepping, val en herschepping van den mensch.
Omringd van werelden en zonnen, 
Omstuwd met majesteit en pracht, 
Zijt Gij, o god! Gij de Onbegonnen, 
Die al deez' werelden en zonnen 
Eens uit het niet te voorschijn bragt. 
 
Gij, op der eeuwen troon gezeten, 
Wier grondvest rust op de eeuwigheid, 
Hebt met een span 't heelal gemeten; 
Hebt, op der eeuwen troon gezeten, 
Het kleed des hemels uitgebreid. 
 
Gij sloegt, o eeuwig god! uwe oogen 
Door 't maatloos ruim zoo liefdrijk heen; 
Gij wenkt, en de Englen, opgetogen, 
Zien, knielend voor Uw alvermogen, 
Een zonnestel te voorschijn treên. 
 
Daar rees de zon in vollen luister, 
En bol bij bol deelde in haar' glans; 
Haar gloed verdreef het somber duister, 
Schonk nieuwen, schitterenden luister 
Aan d' onbegrensden hemeltrans. 
 
In 't uitgebreid gebied der heemlen, 
Waar 't vast gestarnt' sinds eeuwen blonk, 
Zag 't Englenheer die bollen weemlen, 
Terwijl, tot in de hoogste heemlen, 
Hun juichend hallelujah klonk. 
 
Nog zweefde, in duisternis gedoken, 
Deze aarde in woesten bajert rond, 
Tot dat Uwe almagt had gesproken: 
‘'t Zij licht!’ - en zie, 't licht was ontstoken; 
Een heerlijke orde rijst terstond. 
 
De nacht der nevlen is verdwenen; 
Het lieslijkst morgenrood breekt door; 
De middagzon heeft de aard' beschenen, 
En, weêr aan de avondkim verdwenen, 
Treên maan en sterren glinstrend voor. 

{==643==} {>>pagina-aanduiding<<}

Hoe vliedt het water op Uw schelden, 
God! bruisend naar den afgrond heen! 
Hier rijzen nu de vruchtbre velden, 
Dáár bergen, die Uw magt vermelden, 
Ginds golven de ongemeten zeên. 
 
De dagtoorts schiet haar warme stralen 
Op 't pasgeboren aardrijk neêr, 
En 't heerlijkst groen versiert de dalen; 
't Woud mag met trotsche cedren pralen, 
't Gebloemte bloeijen tot Uwe eer. 
 
Nu wilde Uw liefde ook de aard' versieren 
Met wezens, vatbaar voor genot; 
Uw woord doet millioenen dieren 
Door aarde, lucht en water zwieren, 
Gelukkig in hun kring en lot. 
 
't Insekt, dat in de zonnestralen 
Des eersten daagraads gonzend zweeft; 
Het vrolijk lied der boschkoralen; 
Het vee, dat dartelt in de dalen; 
De visch, die in het water leeft; 
 
't Gediert', dat brult, in 't woud verscholen; 
Het schelpdier in den oceaan; 
De slangen, sijflend in haar holen, 
Of 't wriemlend wormpje, in 't stof verscholen, 
't Juicht all', o god! in zijn bestaan. 
 
Maar hoe! zijn al die heerlijkheden 
Alleen voor 't redeloos gediert'? 
Wordt, groote Schepper! in dit Eden 
Uwe almagt dan niet aangebeden, 
Uw liefde, Uw wijsheid niet gevierd? 
 
o Ja! ook dat voortreflijk wezen, 
Met een' verheven geest bedeeld, 
Op Uwen wenk aan 't stof ontrezen, 
De mensch, werd, heilig Opperwezen! 
Geschapen naar Uw eigen beeld. 

{==644==} {>>pagina-aanduiding<<}

Ver boven 't reedloos vee verheven, 
Door kennis, vrijheid en verstand, 
Moog' 't ligchaam aan deze aarde kleven, 
Zijn ziel kan tot haar' Oorsprong zweven; 
Zij staat met Englen in verband. 
 
Zijn oog aanschouwt, verrukt, de wondren 
Der schepping, in haar volle pracht; 
Hij hoort in 't wolkgevaarte U dondren, 
Aanbidt, en juicht: ‘Gij hebt die wondren, 
O god! uit liefde voortgebragt.’ 
 
Gij stelt den mensch tot heer der aarde, 
Maar hebt hem edler rang bereid: 
Zijn ziel, gevormd tot hooger waarde, 
Eens weêr ontboeid van 't stof der aarde, 
Bestemdet Gij voor de eeuwigheid. 
 
o Ja, zijn vaderland is boven; 
Hier, 't moeilijk oefenperk der deugd. 
Mogt niets zijn' moed ten strijd verdooven, 
Geen zinlijkheid zijne onschuld rooven! 
Slechts onschuld schenkt hem reine vreugd. 
 
Deze aard', zijn woonplaats hier beneden, 
Door U zoo heerlijk toebereid, 
Zij biedt hem duizend zaligheden. 
Hij offere U dan, hier beneden, 
Een hart, dat gloeit van dankbaarheid! 
 
Dat eerbied onze borst doordringe! 
o Gij, wiens adem ons bezielt, 
Duld, dat een nietige aardelinge, 
Schoon staamlend, U ter eere zinge, 
Terwijl zij voor Uw grootheid knielt! 

{==645==} {>>pagina-aanduiding<<}

't Hallel klonk door heel de schepping, 
Toen de mensch te voorschijn trad; 
Zaligheid woonde op deze aarde, 
Eer de zonde jammer baarde, 
Eer de mensch zijn' god vergat. 
 
Hoe! gij, mensch, uw' god vergeten! 
Hier, hier beeft de Serafijn; 
Gij, uws Scheppers beeld ontluistren! 
Gij, uw' edlen geest verduistren! 
Mensch! wat zal uw lot thans zijn? 
 
Ach! een afgrond van ellende 
Gaapt op uwe levensbaan; 
Donkre nacht zweeft om u henen; 
't Licht der waarheid is verdwenen; 
Zwarte wanhoop grijnst u aan. 
 
Gij, ter prooije aan ramp en lijden, 
Doolt hier zonder hoop of god; 
't Aklig graf zal u verslinden; 
Mensch! waar zult gij redding vinden? 
Eindloos duurt uw jammerlot. 
 
Eindloos? neen! gods eeuwge liefde 
Zag op uwe ellende neêr: 
Zie, gij, die Zijn wet dorst krenken, 
Zie Zijn vaderhand nog wenken; 
Keer, keer op dien wenk toch weêr! 
 
Hij, op wiens bevel de dagtoorts 
Eenmaal rees aan aan 's hemels boog, 
Doet de zon der waarheid schijnen, 
Doet de nevlen weêr verdwijnen, 
Mensch! voor uw verduisterd oog. 
 
Zie en juich! een nieuwe schepping 
Schittert heerlijk om u heen: 
Hij, wiens almagt kon vernielen, 
Doet u voor Zijn liefde knielen, 
Zendt Zijn' dierbren Zoon beneên. 

{==646==} {>>pagina-aanduiding<<}

Ziet gij daar de ster niet blinken, 
Waar die nevel voor verdwijnt? 
Hoort gij niet, hoe Hemellingen, 
Als bij d' eersten morgen, zingen, 
Nu de Vorst des lichts verschijnt? 
 
Bijgeloof en ondeugd vlieden 
Voor zijn Goddelijke leer; 
Hij, met majesteit omtogen, 
Hij, bekleed met alvermogen, 
Brengt het beeld der Godheid weêr. 
 
Licht en troost verzelt Zijn schreden; 
Liefde teekent elken tred; 
Weldoen is geheel Zijn leven; 
Boosheid slechts moet voor Hem beven; 
Zaligheid bevat Zijn wet. 
 
Hulde een floers van zonde en dwaling 
Uwen geest in donkren nacht, 
Jezus christus, zon der waarheid, 
Heeft, met onbewolkte klaarheid, 
Hemelsch licht tot u gebragt. 
 
Mensch! nu kunt gij vrolijk juichen; 
De aarde is nu geen doodsdal meer; 
Neen, gij doolt niet meer in 't duister; 
Heel natuur spreidt nieuwen luister: 
Gij, gij vondt uw' Schepper weêr. 
 
Zondaar! o, voel uw verpligting; 
Vreugd vervange uw bange smart: 
Jezus gaf voor u Zijn leven, 
Waarborgt u: god wil vergeven 
Aan 't opregt boetvaardig hart. 
 
Staat gij nog ter prooije aan rampspoed, 
Valt de strijd der deugd u bang, 
o, Aanschouw uws Heilands lijden! 
Zinke uw moed slechts niet in 't strijden, 
Dan wordt weenen jubelzang. 

{==647==} {>>pagina-aanduiding<<}

Neen, geen troostelooze wanhoop 
Moorde uw kalme zielevreugd! 
Laat een storm van tegenspoeden 
Dreigend om u henen woeden; 
Lijden voert tot hooger deugd. 
 
Christen! dan met al uw krachten 
't Heerlijk doelwit nagestreefd, 
Dat, met hemelglans omgeven, 
Boven tijd en stof verheven, 
Jezus u gewezen heeft. 
 
Zoo, zoo blinkt de heldre noordster 
Den beängsten zeeman aan, 
Als haar glans hem voor blijft lichten, 
Om den koers der kiel te rigten 
Langs den woesten oceaan. 
 
Moog' de zeis des doods u dreigen, 
Maait zijn hand uw dierbren af; 
Leidsman tot een beter leven, 
Zal god dáár u wedergeven, 
Wat u hier ontzonk in 't graf. 
 
Beefdet ge op den rand dier groeve, 
Scheen 't u daar stikdonkre nacht, 
Jezus heeft uw' angst verdreven, 
Heeft onsterflijkheid en leven 
Door Zijn' dood aan 't licht gebragt. 
 
In dat oord van licht en vreugde 
Is Hij zelf u voorgegaan; 
Dáár zal Hij u plaats bereiden, 
Dáár zal Hij u binnenleiden, 
Biedt een eeuwig heil u aan. 
 
Weg dan, dikke duisternissen, 
Die den nacht der zonde omzweeft! 
God zond Zijnen Zoon op aarde. 
Mensch! gij kreegt weêr nieuwe waarde. 
Juich, daar uw Herschepper leeft! 

{==648==} {>>pagina-aanduiding<<}

Juich, nu ge u geen straffend Wreker 
Bij betreurde feilen denkt; 
Maar een Vader, die genadig, 
Die barmhartig, die weldadig 
't Struiklend kind vergeving schenkt. 
 
't Hoofd omhoog: geen strenge Regter 
Is 't, die jezus u vertoont; 
Maar een Vader, die genadig, 
Die barmhartig, die weldadig 
Arme deugden rijk beloont. 
 
God der liefde! neem de hulde 
Van 't geredde menschdom aan, 
Dat, door eigen schuld verloren, 
Maar door jezus weêr herboren, 
Ruste vindt op 's levens baan! 





Iets over den handelgeest en de universiteiten in Noord-Amerika.

Den Amerikaan is, van alle werkzaamheden, de handel de meest geliefkoosde. Daarvoor is hij geboren. Hij is doorheen, in hoogeren of lageren zin, koopman. De schoenlapper, die slechts eenige dollars heeft gespaard, begint een' schoenhandel, de snijder een' kleederhandel. De landman verhandelt zijne produkten 1000, ja 2000 mijlen verre, koopt vee en granen in, en levert zulks aan de zeesteden, os handelt in landerijen. De arts heest nevens zijne praktijk een' winkel van geneesmiddelen. Het karakter der Natie is handelziek; desgelijks ook dat der Regering. Derzelver staatkunde, met betrekking tot buitenlandsche Mogendheden, bepaalt zich tot Handeltraktaten; met opzigt tot het binnenland, het eigen iand, legt zij zich voornamelijk toe op bevordering des handels, door wegen, kanalen, scheepvaart. Derzelver inkomsten vloeijen bijkans geheel uit den handel voort. De Amerikaan bezit echter noch de ware takt, noch de volstandigheid des Hollanders os des Duitschers, om een matig en zeker gewin boven een vlugtig en onzeker te stellen. Hij is in zijnen handel een Avonturier. Vanhier de veelvuldige bankeroeten; vanhier het mistrouwen omtrent Amerikaansche Huizen.

{==649==} {>>pagina-aanduiding<<}

De arme landbouwers in Noord-Amerika zijn echte Republikeinen, en op hun demokratisch vermogen zeer naijverig. Geene armoede verhindert hen, hunne onafhankelijkheid te bewaren. De arme kan, des noods, zoo wel den koopman als den advocaat ontberen; dat wil zeggen, hij drinkt kruidenthee en korenkoffij, kleedt zich in door hemzelven vervaardigde stoffen, en vereffent zelf zijne processen met zijnen buurman. Ook aan den leeraar bindt hij zich niet; gevalt hem deze niet, hij onttrekt hem zijne toelage, en leest zijnen Bijbel te huis, of gaat naar eene andere kerk. In 't kort, hij is een man, die op zijne eigene beenen staat, en zulks gevoelt.
Ten aanzien van handenarbeid valt het in 't oog, dat de Amerikaan tot Fabrijk-ondernemingen zeer weinig geneigdheid heeft. De fabrikaten van andere Staten te verkoopen, en alzoo zijne werklieden buitenslands te hebben, schijnt meer berekend voor zijne Republikeinsche grootheid, dan de produkten zijns eigenen bodems zelf te veredelen.
De Universiteiten zijn slechts, als ik mij zoo mag uitdrukken, kortbegrippen der Europesche. De Amerikaan studeert niet te zijner vorming, maar om van het aangeleerde zoo spoedig mogelijk voordeel te trekken. Hij wil schielijk leeren, en alleen datgene, wat tot zijne kostwinning volstrekt noodzakelijk is. Hij vergenoegt zich met de grondtrekken der wetenschap, en vult de leemten aan door ondervinding, lektuur en natuurlijke scherpzinnigheid. Geld verdienen is bij hem hoofdzaak, en daarop brengt hij ook alles te huis. Wijsgeerte laat hij aan den Predikant - poëzij aan de vrouwen over, en, zoo een hunner aan deze vakken zich vergaapt, kan hij, ten zij hij genoegzame middelen van zichzelven bezitte, staat maken van honger te sterven.
In het huiselijke leven gedraagt zich de Amerikaan zeer koel en droog. De vrouw noemt haren man niet anders dan master, de man zijne vrouw mistress en zijne dochter miss, en hij bejegent zijne vrouw en kinderen niet veel vertrouwelijker dan bekenden, ja vreemden. Deze formaliteit heeft iets zonderlings, en schijnt met de Republikeinsche vrijheid niet wel overeen te brengen; maar, in den grond beschouwd, is dezelve noodzakelijk, dewijl zonder deze soort van wederhouding de gelijkheid in plompheid zou ontaarden.





{==650==} {>>pagina-aanduiding<<}

Bonaparte en Josephine.

Vóór eenigen tijd deelden wij, uit eene inderdaad echte en dusverre ongedrukte verzameling van brieven van den Generaal bonaparte aan josephine, éénen derzelven mede, die van zijne hevige liefdedrift voor deze vrouw getuigt. Verder is ons gebleken, dat die liefde door haar zeer averegts beantwoord werd. Ziet hier nog het een en ander uit dien briefwissel, dáárom alleen belangrijk, dewijl dezelve ons 's mans karakter van eene zijde vertoont, van welke hetzelve ons nog onbekend was gebleven, ja welke wij meenden, dat aan hetzelve nimmer eigen was geweest.
Toen bonaparte Mad. de beauharnais ontmoette en op haar verliefd werd, was hij reeds Generaal, maar geenszins van eene gunstige zijde bekend. Zijne kleeding was slordig, zijne uniform te lang voor zijne korte gestalte en te breed voor zijn mager lijf; zijn regt neêrhangend haar hing zeer onbevallig langs zijne dorre kaken; zijne laarzen, naar het weder, óf bedekt met stof, óf vuil van slijk, gaven hem een zonderling en weinig galant voorkomen. Hoezeer pas ontkomen aan de holblokken en de roode muts van het schrikbewind, onderscheidde zich het aanzienlijke gedeelte der Parijzenaren door teugellooze weelde in kleeding en equipages, en wel inzonderheid de vrouwen. Die, met welke de burgeres beauharnais verkeerde, noemden bonaparte le vilain Général, en zijzelve duidde hem, in het gesprek met hare vriendinnen, met dezen bijnaam aan. - Op zekeren avond, tegen middernacht, kwam Mad. beauharnais bij Mad. ch... r..., welke zij reeds te bedde vond. ‘Sta op,’ sprak zij tot haar, ‘kleed u schielijk, om mij als getuige te verstrekken: dezen nacht, op staanden voet, trouw ik le vilain Général!’
In dit tijdperk, en kort na zijn huwelijk, schreef bonaparte deze brieven. Van eenige derzelven zou men bijkans zeggen, hetgeen Mevrouw de genlis, zeer naïf, van een paar jeugdige echtelingen verklaarde, die vrij onkiesch waren in de uitdrukking der echtelijke teederheid: ‘Zij zullen,’ zeide zij, ‘het huwelijk zelve nog indecent maken!’ Dit indécente daalt zelfs, naar het oordeel van een' transchen Recensent, af tot morsigheid, in 's mans vertrouwelijke mededeeling aan eene vrouw, aan josephine, van

{==651==} {>>pagina-aanduiding<<}
de oorzaken, welke murat noodzaakten, om zichzelf, in zekere zaken, tot het strengste zelfbedwang te veroordeelen.
Wij laten dit daar, en bepalen ons tot de mededeeling van eenige trekken uit bonaparte's briefwisseling, waarin wij den napoleon van latere dagen, ten zij dan in zekere heftigheid van karakter, volstrekt niet herkenden.
‘Dat mijn Genius,’ dus schreef hij onder anderen aan josephine, ‘die mij te midden der grootste gevaren steeds beschermde, u omgeve, u bedekke, en ik geef mij, van denzelven ontbloot, aan alles prijs. Geen dag heb ik gesleten, zonder u te beminnen; geen nacht, zonder u in mijne armen te drukken; geen kop thee heb ik tot mij genomen, zonder den roem en de eerzucht te vervloeken, welke mij van de ziel mijns levens verwijderd houden. De gedachte aan u beheerschte mijn hart, vóór die aan de geheele natuur; uwe luimen waren yoor mij eene heilige wet. U te zien, was al mijn heil; gij zijt schoon, bevallig; uwe zachte en hemelsche ziel teekent zich op uw gelaat; ik aanbad alles aan u; meer naïf, meer jeugdig, zou ik u minder bemind hebben. Alles bekoorde mij, zelfs tot de herinnering van uwe dwalingen en van het bedroevend tooneel, veertien dagen vóór onzen echt; deugd was mij alles, wat gij deedt; eer alles, wat u behaagde; roem had niets aantrekkelijks voor mijn hart, dan alleen omdat dezelve u aangenaam was en uwe eigenliefde streelde. - Uwe kinderen schrijven mij lieve brieven. Sinds ik u niet meer behoor lief te hebben, bemin ik hen te meer. In spijt van het noodlot en de eer, zal ik al mijn leven u beminnen. Mijn geluk is, u gelukkig te zien; mijne blijdschap, uwe vrolijkheid; mijn vermaak, dat gij het hebt. Vaarwel, josephine! Gij zijt voor mij eene wereld, welke ik niet kan verklaren; ik bemin u dagelijks meer en meer. - Ik meende, dat ik jaloersch was; maar ik zweer u, dat daar niets aan is. Liever, dan u treurig te zien, zoude ik u, geloof ik, zelf een' minnaar geven. - Ik haat Parijs, de vrouwen, de liefde. Deze toestand is verschrikkelijk, en uw gedrag.... Maar, moet ik u beschuldigen? Neen, uw gedrag is dat van uw noodlot. Zoo beminnelijk, zoo schoon, zoo goed, waarom moet gij het moordend
werktuig mijner wanhoop zijn? - Josephine! gij kondt het geluk hebben uitgemaakt van een benijd en grillig man. Gij maakt mij ongelukkig; ik heb het voorzien. Ik voelde het, toen mijne ziel zich aan u verbond, toen de

{==652==} {>>pagina-aanduiding<<}
uwe van dag tot dag eene onbepaalder heerschappij over mij verkreeg en alle mijne zinnen kluisterde. Wreede! waarom mij op wedermin doen hopen, welke gij niet gevoeldet? - Maar dit verwijt is beneden mijzelven; nooit heb ik aan geluk geloofd. Dagelijks waart de Dood rondom mij: is het leven zoo veel omhaals waardig? - Vaarwel, josephine! blijf te Parijs, schrijf mij niet meer, en eerbiedig voor 't minst mijne schuilplaats. Duizend dolken doorboren mijn hart; doe dezelve niet dieper doordringen. Vaarwel, mijn geluk, mijn leven, alles, wat voor mij op aarde bestond!’
En wat zeide, wat deed josephine? - Bonaparte zelf moge het ons leeren. Zij schreef, zij antwoordde niet, en hij was genoodzaakt haar te zeggen: ‘Ik ben gemelijk, u niet meer bij uwen naam te kunnen noemen. Ik wacht, dat gij mij dit schrijft. Kus uwe kinderen, van welke gij niet spreekt. Pardi! dat kon uwe brieven eens zoo lang maken. Bezoekers ten 10 ure in den morgen hadden het vermaak niet van u te zien. Vrouw!!! gij zoudt Parijs den 5den verlaten; gij zoudt den 11den vdrtrekken; gij waart den 12den (Prairial, jaar IV) nog niet vertrokken. Toen ge mij deze weinige woorden schreeft, had uw stijl niets van het ware gevoel. Gij hebt mij bemind met eene voorbijgaande luim; gij voelt alreeds, dat het bespottelijk zijn zou, zoo deze uw hart duurzaam vervulde; het komt mij voor, dat gij uwe keus gedaan hebt, en dat gij weet, tot wien u te vervoegen, om mijne plaats te vervangen. Ik wensch u geluk, bijaldien de onstandvastigheid daarvoor vatbaar is; trouweloosheid zeg ik niet, want gij hebt nooit bemind.’
Hier, zeker, verschijnt ons josephine in een hoogst ongunstig - bonaparte, daarentegen, ondanks al het overdrevene, in een zeer voordeelig licht. Maar, wij konden hare nagedachtenis te minder bezwaren, nadat wij de beide volgende plaatsen hadden gelezen, ontleend uit twee brieven van bonaparte aan Mad. de beauharnais, geschreven vóór hun huwelijk. Zij had hem verweten, dat hij haar niet om haarzelve beminde. ‘Hoe kan een zoo laag denkbeeld in eene zoo zuivere ziel opkomen! Ik sta er nog verbaasd van; minder evenwel, dan van het gevoel, dat mij, bij het ontwaken, zonder wrevel en onwillekeurig weder aan uwe voeten bragt. Inderdaad, het is niet mogelijk, zwakker en laaghartiger te zijn!’ En elders: ‘Zoo mijn hart laag genoeg ware, om voor altijd te beminnen, ik zou er

{==653==} {>>pagina-aanduiding<<}
met mijne tanden in willen bijten. Mijn hart heeft zich verboden te beminnen. Gij hebt het een' onbepaalden hartstogt ingeboezemd; eene dronkenschap, die het verlaagt. De Natuur heeft mij eene sterke en beslissende ziel gegeven; de uwe heeft zij uit kant en gaas gevormd. Nooit gevoel ik iets ten halve,’ enz.
Welk een mensch, en welk een minnaar!

Lodewijk de XV, naar zijne eigene getuigenis, een achterkleinzoon van een' notaris en een' barbier.

Niet altijd maken de Vorsten zoo veel werks, als men waant, van den hoogen adel, en de aanmatigingen te dezen, bij dezulken, die hen omringen, maar gaan derzelver persoonlijke diensten hun doorgaans wel het meest ter harte. Lodewijk de XV, walgende van de geschillen tusschen Hertogen en Pairs wegens hunne geslachtregisters, wilde hun leeren, zich niet te schamen, hunne adelärme verwanten te erkennen. Hij had, te dien einde, de afkomst van onderscheidene personen van zijn Hof bestudeerd, en vond er een hen vernederend vermaak in, de aanmatigingen van dezulken ten toon te stellen, die het hoovaardigst waren op hunne geboorte. Zoo herinnerde hij vaak den Maarschalk de richelieu, dat vignerot, diens overgrootvader, een fluitspeler was, die aan de nicht des vermaarden Kardinaals had weten te behagen; aan de villeroi's, dat zij afstamden van een' vischboer onder frans den I. Op zekeren avond, dat hij verscheidene Hovelingen door dergelijke kleine historische waarheden half wanhopig had gemaakt, nam hij van nieuws het woord, en zeide, op een' vrolijken trant: ‘Voor 't overige, Mijne Heeren, troost u: ik zelf, die, zoo ik vermeene, een vrij goed Edelman ben, ik zelf had tot voorvader een' Notaris te Bourges.’ - Men schreeuwde het uit van ongeloovige verbazing. De Koning nam een klein geschrift uit eene lade, en, met het oog op hetzelve gevestigd, vervolgde hij aldus: ‘Onder de regering van lodewijk den XI, omstreeks den jare 1470, woonde te Bourges een eerlijk Notaris, met name babou. Men beweert met eenigen grond, dat de vader van dezen babou Barbier was; maar dit is niet zoo volkomen stellig bewezen, als het beroep van Notaris, door den zoon uitgeoefend, van wien in de Archi-
{==654==} {>>pagina-aanduiding<<}
ven van Berry een aantal stukken berust, door hem
geteekend. Babou maakte fortuin, en kocht voor zijnen zoon philibert babou eenen post bij de schatkist van Frankrijk. Philibert werd hôtelmeester van Koning karel den VIII, en was de vader van babou, Heer de la bourdaisière, Chef der Artillerij, in 1539. De dochter van dezen de la bourdaisière was de moeder van gabriëlle d'estrées, welker natuurlijke zoon was césar de vendôme, in 1609 gehuwd aan de erfgename van mercoeur, en vader van elisabeth de vendôme, gehuwd aan karel amédée van savoje, Hertog van Nemours, die in een tweegevecht werd omgebragt door den Hertog van Beaufort, zijn' schoonbroeder. Karel amédée was de vader van maria van nemours, welke huwde aan karel emmanuël, Hertog van Savoje, bij wien zij verwekte victor amédée, Hertog van Savoje, Koning van Sardinië, en vader van maria adelaïde van Savoje, gehuwd aan lodewijk van Frankrijk, Hertog van Bourgondië, van wien ik, die tot u spreek, de eer heb zoon te zijn. Gij ziet dus, Mijne Heeren, dat mijn tiende grootvader, gelijk ik zeide, een eerzaam Notaris te Bourges was, wiens vader zelfs Barbier zou geweest zijn. Ik verzaak hem geenszins, ik schaam mij deswege even min, en ik verzoek u allen, zoo velen gij hier aanwezig zijt, niet keuriger te zijn, dan ik, op het stuk der geslachtboomen.’

Een paar kleinigheden uit de west.

De regel: ‘schrijf zoo als gij spreekt,’ alleen voor Landskinderen.

Een Duitscher volgde den regel: ‘schrijf zoo als gij spreekt,’ getrouw op, en berigtte zekeren Heer, die in een Westindisch eiland op een' tuin woonde, en wiens zaakwaarnemer hij in de stad was: ‘Morgenochtend krijgt gij 14 blanken.’ Daarop volgde terstond eene groote drukte op den tuin, om alles in gereedheid te brengen tot een gastvrij en fatsoenlijk onthaal van zoo veel blanken. (Een blanke is, gelijk men weet, iemand, die net zulk eene kleur heeft als de ordinaire menschen in Europa, maar die in de Westindiën even zooveel geldt als in Duitschland een Herr von..., en zich in sommige opzigten nog vrij wat meer laat voorstaan.) Alles

{==655==} {>>pagina-aanduiding<<}
was klaar. Men stond reeds lang op den uitkijk, wie de aangekondigde blanken zouden zijn; bekenden waarschijnlijk, met eenige vreemden bij zich. Toen kwam er eene kar met 14 planken, met een rekeningje er bij, hoeveel die 14 blanken kostten!

Voor Speculateurs op Zuid-Amerika.

Een der Schippers, welke van Curaçao op Maracaïbo (doch zelden met eenig voordeel) varen, kwam onlangs met zijne Goëlet aan de zuidzijde van het Lagoen, waar de bijna dagelijks vallende regens het land bij uitstek vruchtbaar maken, om te zien, of hij zijne kleine lading bij de aldaar wonende Vrijnegers, welke meestal te voren slaven geweest zijn van de Spanjaarden, kon slijten.
Onder de koopers bevond zich een Neger, die gaarne eigenaar wilde worden van een nieuw mes; doch het geld, dat hij bij zich had, was niet toereikend, om hetzelve te betalen. De Schipper stelde hem daarom voor, om voor het resterende een armvol riet te snijden, dat op een half uur afstands aan den waterkant stond. Doch deze opoffering was te groot. Gaarne wilde hij bezitter van het mes zijn; maar om er zoo ver voor te loopen en zoo veel voor te doen, dat ging niet. Hij verzocht den Schipper, iemand mede te zenden naar zijne vrouw, die niet verre van daar in eene kleine hut woonde, of misschien deze nog eenig geld had. Doch zijne zwarte wederhelft vernietigde den koop gansch en al, door aan te merken, dat het nieuwe mes niet noodig, en het oude meer dan genoeg was, alzoo men de bananen wel met de handen krijgen kon.
B.

Aanspraak van den zendeling Innocentius Visatout, op Montrouge, ten behoeve der censuur.

(Les Jésuites en action sous le Ministère Villèle, par M. santo domingo. Paris, 1828.)

- Men plaatste zich aan tafel: visatout sprak het benedictus. Hij at veel, praatte weinig, luisterde gelijk iemand, die aanteekeningen maakt, en speelde zijne rol van Jezuit, tot zelfs aan de familietafel. ‘Mijne lieve kinde-
{==656==} {>>pagina-aanduiding<<}
ren!’ (dus liet zich op het dessert Vader visatout hooren) ‘onze vereeniging levert mij een bekoorlijk tafereel van Frankrijk in miniatuur. Ik aanschouw aan mijnen disch het onderwijzende, besturende, predikende, strijdende, zegenende, bekeerende, censurerende, stemmende, brieven openende Frankrijk. Men zou zeggen, dat deze zaal, in het klein, eene nationale vertegenwoordiging was, waar alles vertegenwoordigd wordt, behalve de natie. Ik maak op mijzelven toepasselijk, mijne vrienden, het woord van alexander den grooten: “Bijaldien ik geen Censor ware, zoude ik willen zijn, wat gij zijt.” Bevat gij wel ten volle de majesteit der Censuur, welke de Heer de bonald slechts ten halve nog heeft ingezien? De oorsprong der Censuur klimt op tot de schepping der wereld. “Gij zult niet eten van den boom der kennisse,” dus luidde het bevel aan adam; en ziet daar tevens de instelling der Censuur! Tegenwoordig gaat men verder; men plaatst een piket Gendarmes rondom den boom, welks vrucht men verbiedt. Zoo volmaakt zich alles meer en meer. Men onderwijze in de Onwetendheid; dit is de grondslag van alle goed onderwijs. Daarom doen wij de Lancastersche scholen in den ban, waar de jeugd de beginselen der wetenschappen als verslindt. Men merke de scholieren aan als toetsen van een klavier: hier drukt men, daar glijdt men over dezelve heen, en het dierlijk werktuig doet de noten hooren, welke men aanslaat. Ons vlijen resonnerende (weêrgalmende) en geenszins
redenerende koppen; ziet daar het geheim der opvoeding naar behooren. - Wat nu is een Censor? Een magthebber, die dag en nacht waakt, dat het belang der Uitverkorenen geenerlei schade lijde. Een Comité van Censuur is alzoo een waarachtig Comité van Algemeen Welzijn. Te vergeefs heeft een groot staatkundige, de Heer de maistre, beweerd, dat de eerste Ambtenaar van den Staat de Scherpregter (l'Exécuteur des Hautes-oeuvres) was; ik eisch den voorrang voor den Censor: immers deze werkt op de massa, gene op bijzondere personen. De Scherpregter voltrekt alleen de wet; de Censor gaat verder. In 't kort, zonder de hoedanigheden, welke beide met elkander gemeen hebben, te vergelijken, vergenoeg ik mij met deze bewijsreden: De Scherpregter doodt enkel het ligchaam; de Censor doodt de gedachte: en, gelijk de geest verheven is boven het stof, zoo, en even zoo zeer, is ook de Censor verheven boven den Scherpregter!’


{==657==} {>>pagina-aanduiding<<}

Het cocagne-feest in Rusland.

De Cocagne is een feest, waarop men het gemeen in Rusland onthaalt, ter gelegenheid van het huwelijk van eenen Prins of eene Prinses der Keizerlijke familie. Ziehier, op wat wijze zulks plaats heeft. Twee bakken, van 100 tot 150 pijpen wijns kunnende bevatten, worden geplaatst op een schoon en groot plein voor het Keizerlijk paleis. De wijn welt op in twee kommen, door middel van onderaardsche buizen. Tusschen deze twee kommen verheffen zich twee stellaadjen van eene piramidale gedaante, zamengesteld uit vier dobbelsteenen, ongeveer vier voet hoog, en welke, naar de hoogte afnemende, zoo vele trappen vormen. Deze trappen zijn bedekt met brooden, gebraden klein gevogelte, ganzen, eendvogels, hammen, enz. Boven op elke piramide is een os geplaatst, in zijn geheel gebraden, wiens vergulde horens een karmozijn damast tapijt doorboren, hetwelk de piramide bedekt. Touwen aan palen beletten de nadering des volks, tot dat de Keizerlijke familie zich op de balkons van het paleis vertoont. Terstond wordt nu het sein gegeven; de beletsels worden weggenomen; het tapijt valt, en het gemeen snelt op zijne prooi toe. - Men moet bekennen, dat de uitdeelingen van levensmiddelen elders wel karig en armhartig zijn, bij de Russische Cocagne vergeleken!

De nieuwe pruik.

In eenen brief van de beroemde Mevrouw d'epinay, geschreven te Parijs, 20 Febr. 1777, aan den Abt galiani, toen te Rome, vonden wij deze kluchtige Anekdote: ‘De Luitenant der Policie werd onlangs op een groot diner genoodigd. Er moest eene nieuwe pruik zijn; hij bestelde die. De dag verscheen, en de pruik ontbrak. Een huisknecht werd uitgezonden. De pruikmaker maakte vele verschooningen; maar zijne vrouw was, vóór een paar dagen, in de kraam gekomen van een dood kind; de kraamvrouw was doodelijk zwak: was het wel te verwonderen, dat, in dusdanige oogenblikken van angst en verwarring, de pruik van Monseigneur vergeten werd? Maar zij was evenwel gereed, daar in die doos. “Hij zal zien,” voegde er de man nevens, “dat ik

{==658==} {>>pagina-aanduiding<<}
er al mijne kunst aan heb te koste gelegd.” Hij zelf ijlt henen, om dezelve Monseigneur op te zetten, komt buiten adem aan het Hotel, opent de doos, en - vindt er het doode kind in! “Ach, Hemel!” roept hij verbaasd uit, “men heeft de pruik begraven!” - Eene order van den Aartsbisschop, een Proces-verbaal, een besluit van den Raad der Gemeente, en weet ik wat al meer, werd er vereischt, om het kind te begraven en de pruik weêr op te delven.’

Onvrijwillige boete.

Een misdadiger, door een' geestelijke in zijne laatste oogenblikken bijgestaan, zeide tot denzelven: ‘Mijn vader, poog, bid ik u, uitstel voor mij te verwerven, opdat ik tijd erlange om boete te doen!’ - ‘'t Zou niet baten,’ hernam de monnik; ‘en bovendien, mijn zoon, opgehangen te worden, is eene zeer voldoende boete.’

De oude Haydn.

Pleyel, thans 74 jaar oud, en die sedert 20 jaren niets meer geschreven heeft, was een groot vriend van vader haydn. Onlangs bezocht hem een Engelschman op zijn landhuis. Het gesprek viel op haydn's laatste Canon: Alt und schwach bin ich. ‘Ach! toen hij deze schreef, was ik bij hem,’ riep pleyel: ‘Hij verlangde een sneller tempo voor het finaal, en gaf zich veel moeite, om zulks te vinden. Eindelijk zeide hij: 't Is mij onmogelijk! De tijden zijn veranderd, voegde er de goede grijsaard zuchtend nevens: Toen ik jong was, kwamen de gedachten ongezocht; thans moet ik die zoeken, en, wat nog erger is, ik moet er vergeefs naar zoeken!’

Karakteristieke trek.

Onlangs bevonden zich twee vreemdelingen in het Diorama te Parijs, een Duitscher en een Engelschman. Beiden bewonderden de kunstige schildering van het tafereel. Maar de Duitscher, die zoo iets voor de eerste maal aanschouwde, wilde niet gelooven, dat dit alles op één enkel vlak geschilderd was, en beweerde, dat het effekt, even als bij een Cosmo-
{==659==} {>>pagina-aanduiding<<}

rama, verhoogd werd door onderscheidene, achter elkander geplaatste stukken doek. Om zich hiervan te overtuigen, veroorloofde hij zich, eene groote Duitsche koperen munt naar de betwiste partij te werpen, welke, daar het tafereel op zeer dun doek gemaald was, onmiddellijk door hetzelve heendrong, en alzoo eene aanmerkelijke beschadiging ten gevolge had. Alle de aanschouwers betoonden hunne verontwaardiging over deze onvoorzigtig- en onbescheidenheid. Ook de Engelschman leide zijn misnoegen aan den dag; ‘echter geenszins,’ zoo als hij zich uitdrukte, ‘over de daad; - hij zelf,’ verklaarde hij, ‘had meermalen te Londen hetzelfde gedaan; - maar daarover, dat het geschied was met koperen munt. Dit was niet fatsoenlijk: men moest de kunst en den kunstenaar vereeren; en daarom was hij gewoon, zich bij dergelijke proefnemingen van een handvol guinjes te bedienen.’

Of de naam ook iets ter zake doe?

In zeker gezelschap werd een plat dichtstuk van geenerlei waardije, en evenwel van een' Dichter van zekeren naam, voorgelezen, zonder dat deszelfs naam vooraf genoemd werd. ‘o, Hoe laf!’ fluisterden de Dames.- ‘Smakeloos tuig! Van wien is dat dor produkt?’ bromden een paar basstemmen. - ‘Zacht, zacht, Mijne Heeren en Dames!’ viel hun de voorlezer in; ‘het is van ***. Ziet gij, zijn naam staat er onder.’ - Diepe stilte. - ‘Ik vind toch, bij rijper nadenken,’ dus ving na deze pauze een der straks aangeduide Heeren aan, ‘het gedicht zeer naïf. Dat beeld, bij voorbeeld, is geheel uit het leven genomen, en de taal regt gemoedelijk. Juist in dien toon openbaart zich het reine Genie.’ - ‘Dat vind ik ook,’ riep een tweede, een derde, en nu ook terstond een vierde en vijfde. Men kon niet begrijpen, dat men de bijzondere schoonheden des gedichts niet op het eerste gehoor had gevoeld, enz. enz. Niets gaat toch boven een' beroemden Naam!




Gesprek tusschen een' zesthalf en een vijfentwintigcents-stuk.

Eene Fabel.


	De zesthalf.
Boog vrij op 't wapen, dat gij draagt, 
Nieuwbakken munt der Belgen! 
Wie weet, hoe ras de morgen daagt, 
Waarop de smeltkroes weêr uw schijnschoon zal verzwelgen; 

{==660==} {>>pagina-aanduiding<<}

Terwijl met u de roem gewislijk zal vergaan 
Van 't dwaas bestuur, dat u deed slaan 
En mij een waarde ontnam, vóór eeuwen reeds geschonken. 
Een Vorst, tot zulk een daad bekwaam, 
Verdient niet, met den glorienaam, 
Dien Nederland hem schenkt, bij 't nageslacht te pronken. 
 
het vijfentwintig-cents-stuk. 
 
Ontzinde, zwijg! hoon niet in overmoed den Vorst, 
Die 't dwaas vooroordeel en 't waanwijs bedillen 
Van hen, die alles goed, ja beter weten willen, 
Met moed braveren dorst: 
Die Vorst ontnam u slechts eene ingebeelde waarde, 
Waarmeê ge in Nederland hebt onverdiend gepraald; 
Hij duldt - maar tot uw schande - uw aanzijn nog op aarde, 
Opdat gij zelv' (wanneer ook niets het openbaarde) 
Deedt zien, hoe lang gij reeds zijt al te duur betaald. 
 
Toepassing. 
 
Zoo draagt een schijnvernuft, hoe luid eenmaal geprezen, 
Van eigen schande 't merk in 't duurverkochte schrift. 
Eens zal de grijze tijd, die 't kaf van 't koren schift, 
Ook in 't gebied der kunst een billijk regter wezen. 
 
g. van enst koning. 





De Mainoot.

XX.


Nooit, nooit heeft een slavenjuk mijnen forschen hals gebogen; 
Nooit, nooit hield der keten klem mijn' gespierden arm omtogen. 
Vrij, gelijk de bergstroom, ja, vrij, als de aadlaar in de wolken, 
Stort ik bruisend neêr in 't veld, waar de Vrijheid, lust der volken, 
In het heldenstof vertrapt, onder 't grijze puin bedolven, 
Mij, in ieder windgefluit, haar gekerm in 't oor doet golven. 
Roover heet ik bij den slaaf, die den roover Vorst durft noemen; 
Roover, die hem haar ontrooft, als het hoogste goed te roemen. 
Vrijheid! Vrijheid! levenslucht! ligchaamsmerg, ja zielevoeder! 
Haar mijn hart, mijn arm, mijn kling, haar mijnveldroertenbehoeder! 
Haar mijn waken, haar mijn strijd, haar mijn leven, haar mijn sterven, 
Die 'k, als éénige erfenis, mijnen kindren wil verwerven! 
Noemt mij roover dan voortaan! Rooven wil ik; overheeren 
Heerengoed en slavenland, en geen Pacha zal het keeren. 
Maar, gij veldbewoners, hoort! Ik - de roover - kan ook geven 
Meer, meer dan gij ooit bezat, all' te zamen, in uw leven. 
Vrijheid schenkt hij. Wilt gij die? Komt dan tot mij, met uw zonen! 
Harer, als één eenig man, zuilen wij ons waardig toonen. 
 
j.w. ijntema. 
Naar wilhelm müller. 



{==661==} {>>pagina-aanduiding<<}

Mengelwerk.

Over de doodstraf.

Er is thans bijna geen onderwerp, waarmede men in alle beschaafde landen zich met zoo veel belangstelling bezig houdt, als de doodstraf. Eene prijsvraag daarover werd onlangs, bijna te gelijker tijd, te Parijs door het Genootschap der Christelijke Zedekunde en te Geneve door den Graaf de selon opgegeven. De verhandeling van den Advocaat ch. lucas, te Parijs, werd in dien dubbelen wedstrijd gelijkelijk de bekrooning waardig gekeurd. Terwijl ook in ons vaderland deze ernstige zaak, hoewel niet altijd ernstig genoeg, door twee partijen behandeld is geworden, zal het misschien niet ongepast zijn, den hoofdzakelijken inhoud van het bekroonde werk aan onze landgenooten te doen kennen.
De Schrijver onderzoekt, in de eerste plaats, of de doodstraf regtvaardig; ten tweede, of zij nuttig is; terwijl hij, ten derde, de middelen van bedwang opgeeft, die hij meent, dat men er voor in plaats behoort te stellen.
I. De mensch heeft van God het aanzijn, de rede en de vrijheid verkregen. Hij heeft het regt, en het is zijn pligt, voor zijn aanwezen te zorgen. Hij handelt volgens dat beginsel, wanneer hij, zijne eigene individualiteit opofferende, zijn leven waagt, om dat eens anderen te redden; hij huldigt hetzelfde beginsel, wanneer hij zichzelven tegen eenen onregtvaardigen aanval verdedigt; want wanneer hij eenen moordenaar doodt, doet hij het niet om hem van het leven te berooven, maar om, volgens regt en pligt, zijn eigen leven te verdedigen.
De maatschappij heeft, als vereeniging van individuën, de regten en pligten van elk harer leden. Zij moet hare magt gebruiken tegen hem, die zijne pligten vergeten, en de regten zijner medeburgers miskend heeft; zij moet de individuéle zwakheid, wanneer deze zich in gevaar bevindt, we-
{==662==} {>>pagina-aanduiding<<}
ten te beschermen; maar, even als de aangevallen mensch geen' zijner naasten het leven moet benemen, wanneer zijn eigen leven geen gevaar loopt, eveneens moet de maatschappij stilstaan, wanneer de aanrander harer regten overwonnen en ontwapend is: er is dan geene noodzakelijkheid meer om te dooden, er is geen gevaar meer, wanneer de schuldige gevat, geboeid, en buiten staat gesteld is, om kwaad te doen. De doodstraf kan zich dus niet meer op het regt van zelfverdediging gronden.
Even min berust zij op het regt, dat zij vermeent te hebben, om te kunnen straffen. Het maatschappelijk regt zegt: ‘die doodslag begaat, verdient, dat hij sterve,’ als kon het zeggen: ‘die zijn leven voor zijnen naasten heeft opgeofferd, verdient altijd zijn leven te behouden.’ Ziedaar hetgeen men zou mogen vorderen, dat hetzelve zeggen kon, zou er regtvaardigheid bestaan: maar men kan den dood gebieden; de onsterfelijkheid kan men niet geven. De menschelijke regtvaardigheid is dus slechts straffend, niet beloonend; zij is gevolgelijk onvolledig, gebrekkig; zij neemt gevolgelijk eene andere regtvaardigheid, een ander leven aan. Waarom dan in dit leven de regtvaardigheid van het andere overgebragt? De Goddelijke regtvaardigheid is onfeilbaar; zij doet zich hier beneden in het hart van den schuldigen door de wroegingen van het geweten gevoelen. Het beste middel, om aan eenen misdadiger het heilige van den pligt te doen gevoelen, hetgeen hij miskend heeft, is het niet, dat zelf te zijnen opzigte te eerbiedigen? De maatschappelijke regtvaardigheid beperke zich dan tot haren kring, verbiede te schaden, en verhindere dit voor het vervolg. De doodstraf verkort voor den mensch eenen tijd van beproeving, die reeds op zichzelve zoo kort is, en waarvan de eeuwigheid afhangt; zij ontneemt hem den tijd van berouw, en sluit hem in het graf, met het gansche gewigt zijns misdrijfs beladen; zij overlaadt daarenboven de bloedverwanten met eene schande, die naauwelijks het gelaat kon bedekken van hem, wiens hoofd zoo schielijk geveld werd.

{==663==} {>>pagina-aanduiding<<}

II. Het maatschappelijk regt moet nooit het karakter van wraak, maar alleen van bedwang dragen. Het misdrijf voor te komen, het reeds gepleegde te bedwingen, ziedaar deszelfs taak. Van deze twee is de eerste wel de voortreffelijkste. De oorzaken der misdrijven op te sporen en weg te nemen, is de zekerste weg, om derzelver volvoering te voorkomen.
Ware beschaving en zedelijke vorming is hiertoe een beter en veiliger middel, dan de vrees voor straffen. De veelheid der straffen bewijst alleen de onmagt der bedreigingen en der wetboeken. De mensch onttrekt zich niet aan bezigheden, die zijn leven met gevaren omringen, of het noodzakelijk verkorten. De loopbaan der misdaden zou hem meer kansen van wel te slagen aanbieden, en zoo de vrees alleen hem moest leiden, zou er meer voordeel voor hem zijn, om dezelve in te slaan. Maar het zedelijk gevoel alleen doet menigen werkman zijn moeijelijk of gevaarlijk beroep boven de strafbare loopbaan des misdrijfs verkiezen.
Te strenge bedreigingen, wreede straffen gedoogen geen groot aantal van veroordeelingen; in zaken, waarmede de doodstraf gemoeid is, gevoelt men zich door weêrzin en ongerustheid gedrongen, om het oordeel op te schorten, of aan andere regtbanken over te dragen.
Het derde deel, eindelijk, (III) handelt over de straffen, welke men voor de doodstraf behoort in plaats te stellen. Gevangenissen in ware verbeteringshuizen te veranderen, zoo als men in Geneve tracht, en op verbetering ook verligting van straf toe te zeggen; afstand te doen van het denkbeeld, dat de misdadiger of voor zijn geheele leven onverbeterlijk is, of op een te voren bepaald tijdstip verbeterd zal wezen; ziehier de hoofddenkbeelden van den menschlievenden en gevoeligen Schrijver, die zich te regt beroept op hetgeen mackintosh eenmaal aan het Engelsch Parlement zeide: dat hij overtuigd was, dat één merkwaardig voorbeeld van de verbetering eens misdadigers meer op de maatschappij zoude uitregten, dan twintig voorbeelden van straffen.

{==664==} {>>pagina-aanduiding<<}

De kundige beoordeelaar van dit werk, waarvan wij het medegedeelde uittreksel ontleenden, eindigt zijn verslag, waarin tevens van eenige andere geschriften over hetzelfde onderwerp melding wordt gemaakt, met de juiste aanmerking, dat de menschheid het goede gevoelt en uitoefent, lang vóór zij het in de wetboeken schrijft. Reeds wordt de doodstraf niet meer uitgevoerd in alle gevallen, waarin de wet haar heeft voorgeschreven; reeds was de pijnbank inderdaad afgeschaft, vóór men haar uit de wetboeken had uitgeschrapt, enz. De doodstraf uit de wetboeken te willen verbannen, is dus niets anders, dan in overeenstemming te blijven met het algemeen gevoelen en met den voortgang der denkbeelden en der beschaving; het is niets anders, dan de geschrevene wet in overeenkomst te brengen met de levende wet.





Aan den Redacteur der Vaderlandsche Letteroefeningen.

Mijn Heerl

Het dagelijks toenemend aantal der inrigtingen en werktuigen tot verbetering der krommingen van 's menschen ligchaam, en de onbepaalde wijze, waarop een en ander door de meesten aangeraden wordt, zonder zelfs de mogelijkheid van eenig nadeelig gevolg te vooronderstellen, of genoegzame waarnemingen ten opzigte van het daardoor erlangde nut te bezitten, hebben het mij niet ongepast doen toeschijnen, het navolgend stuk, uit de Archives générales de Médecine (Tom. IX. Août, 1825.) overgenomen, meer algemeen bekend te maken. Mijn gevoelen daaromtrent mij voorbehoudende, wil ik het ter beoordeeling en beproeving aan een ieder overlaten. Komt het ook U dus genoegzaam belangrijk voor, vereer hetzelve alsdan, met bijvoeging tevens van deze letteren, een plaatsje in uw geacht Maandwerk, waardoor UEd. zeer verpligten zult

Leyden,
den 10 Sept. 1828.
Uwen bestendigen Lezer
h.j. logger,
Med. et Chir. Doctor.


{==665==} {>>pagina-aanduiding<<}

Over de toevallige kromming der ruggegraat bij jonge meisjes, en het onvoldoende of gevaarlijke der tot regtbuiging in gebruik zijnde rekbedden. Door C. la Chaise, D.M.P.

Onder de geneeswijzen, waarvan de aanwending, hoe gematigd dan ook, als onberedeneerd, en daardoor ook als roekeloos moet beschouwd worden, kan men de aanhoudende rekking, tot regtbuiging van de toevallig gekromde ruggegraat gebezigd, tellen. Dit middel, waardoor men eene, bij dat geslacht, hetwelk, met reden, den meesten prijs op uiterlijke bevalligheden stelt, zoo menigvuldig voorkomende wanstaltigheid tracht weg te nemen, is verre van nieuw te zijn; ofschoon onderscheidene lieden er zich tegenwoordig de uitvinding van schijnen toe te eigenen, en zich onderling dagelijks de verdienste betwisten, aan hetzelve eenige meerdere volkomenheid gegeven te hebben. Het verschilt, in deszelfs algemeene gevolgen, weinig van den door glisson zoo zeer aanbevolenen halsslinger en van nuck's opschortenden halsband, en is in den grond niets anders, dan eene nieuwe wijziging van het werktuig, waarvan le vacher zich bediende (*). Dit laatste werktuig roept, niettegenstaande de verbeteringen, daaraan door de twee boven aangehaalde Schrijvers gemaakt, eenige andere, in oudere heelkundige werken vermelde, in het geheugen terug, waarvan de beschrijving eene vrij groote plaats in de vooral aan de Orthopédie (†) gewijde werken bekleedt. De soort van vergetelheid, waarin deze handelwijze gedurende het verloopen vierde van eene eeuw gebleven is, was verre van te doen vooruitzien, dat er geneeskundigen zouden gevonden worden, stout genoeg, om dezelve in deze dagen weder te doen herleven; maar on-
{==666==} {>>pagina-aanduiding<<}
gelukkigerwijze zullen er nog langen tijd bestaan, die, meer op hunne eigene belangen, dan op die van het algemeen, lettende, van de minste wijziging in door de rede
afgekeurde en vandaar in onbruik vervallene handelwijzen het onderwerp hunner gezette bespiegelingen maken zullen.
Daar de wanstaltigheid, het onderwerp dezer verhandeling uitmakende, veel algemeener bij de vrouwen, en vooral bij de jonge meisjes, dan bij het andere geslacht, voorkomt, en daar ik in mijne Verhandeling over de natuurkundige Gezondheidsleer der Vrouw de verschillende voorbehoedmiddelen daartegen ontwikkeld heb, geloof ik verpligt te zijn, de aanmatigingen dier genen, welke nieuwe middelen ter genezing van zoodanig een gebrek voorstellen, in het regte daglicht te plaatsen. Onderzoeken wij dus de toevallige kromming der ruggegraat, met betrekking tot de werkingswijze van derzelver voornaamste oorzaken, en bij gevolg in derzelver verband met den staat der algemeene bewerktuiging, welke dan ook de oorzaak of de uitwerking van dien toestand zijn moge, en het zal ons gemakkelijk vallen te bewijzen:
1o. Dat, hoe gering die kromming ook zij, het onmogelijk is, dezelve volkomen, en zonder gevaar voor het leven, weg te nemen, door eene, in tegenovergestelde rigting, op de beide uiteinden van den tronk aangebragte rekking;
2o. Dat, zelfs de weder regtbuiging als mogelijk stellende, deze echter niet duurzaam zijn kan, dewijl de onregelmatige werking der spierkrachten, waarvan de kromming wel het algemeenst afhangt, daardoor volstrekt niet vernietigd wordt;
3o. Dat, in zoodanige gevallen, waar de kromming het gevolg is van eene ontaarding in de zelfstandigheid der wervelen zelve, de verlenging der ruggegraat de natuurlijke regtheid niet kan teruggeven; omdat deze regtheid op de ongeschondenheid van de ligchamen der wervelen berust, wier weefsel aan den ziektetoestand van

{==667==} {>>pagina-aanduiding<<}
andere algemeene stelsels der dierlijke huishouding deel genomen heeft; een toestand, welke door de werkeloosheid, waartoe onze werktuigen, van welk eenen aard dan ook, het ligchaam dwingen, niet dan verergeren, wanneer dezelve nog bestaat, of dezelve wel weder voortbrengen kan, zoo dezelve reeds verdwenen was;
4o. Dat, eindelijk, onder deze werktuigen, de aan bedden grenzende het minst nuttig zijn moeten, daar zij, het geheele ligchaam in eene volkomene onbewegelijkheid houdende, beletten, dat men ook niet de krachtige beweging der ledematen tot het herstel of de onderhouding der gezondheid kan doen medewerken; zoo als door het werktuig van le vacher, of dat door portal aangeraden, waarvan de werking loodlijnig, en het bestuur, vooral door het veel minder zamengestelde, naar de omstandigheden veel gemakkelijker is, gedeeltelijk wordt toegestaan.
De meest voorkomende oorzaken, waardoor de wervelkolom toevallig, vooral bij jonge meisjes, van de natuurlijke regtheid afwijken kan, kunnen in twee soorten onderscheiden worden, en wel naarmate zij of in eenige onregelmatige werking der spierkrachten, waaraan deze kolom tot een middellijk of onmiddellijk punt van inplanting verstrekt, of in eenen ziektestaat der verschillende dezelve zamenstellende deelen bestaan. In beide deze gevallen kan de kromming naar de regter- of linkerzijde, naar voren of naar achteren plaats grijpen, terwijl het hoofd, of liever het boveneinde van de kolom, niet, of zeer weinig, van de lijn, het zwaartepunt des ligchaams voorstellende, afwijkt.
1o. Afwijkingen, door onregelmatige spierwerking voortgebragt.
De regter zijdelingsche kromming van de bovenste helft der ruggegraat is wel de algemeenste, niet alleen van de uit deze soort van oorzaken voortvloeijende, maar van alle zonder onderscheid; en wel in die mate, dat men onder 20 meisjes geen 2 vindt, die er geene duidelijke sporen van met zich omdragen. Dit zoo menigvuldig voor-
{==668==} {>>pagina-aanduiding<<}
komen heeft zelfs verscheidene ontleedkundigen doen denken, dat het een gevolg van eene natuurlijke gesteldheid was, en zij meenden daarvan de oorzaak in de tegenwoordigheid van de bogt der groote slagader, waarvan de kloppingen derzelver kracht tegen de linker voorzijde van de ligchamen der meeste, gemeenlijk door kromming aangedane, wervelen uitoefenen, gevonden te hebben. Verscheidene voorbeelden, echter, van derzelver gelijktijdig voorkomen met eene volkomene overplanting van alle de in de borstholte bevatte ingewanden (*) hebben genoegzaam het ongegronde van dit gevoelen bewezen: tegenwoordig is het een ieder duidelijk genoeg, dat deze kromming, in bijna alle gevallen, het gevolg is van eene meerdere ontwikkeling en kracht der spieren van den regter schouder, door de gewoonte, welke men den kinderen reeds zeer vroeg doet aannemen, om zich veel meer van de regter- dan van de linkerhand te bedienen. Deze kromming, waarvan de bolle zijde regts en een weinig achterwaarts, in de rigting eener lijn, de ruimte tusschen de doornachtige en dwarse uitsteeksels midden door deelende, gerigt is, begint gemeenlijk aan den laatsten halswervel, en eindigt aan den vijfden of zesden rugwervel. Is zij door geene andere oorzaak dan de spierwerking voortgebragt, dan bereikt zij zelden de uitgestrektheid van een vierde van een' cirkel. De regter schouder is alsdan veel grooter dan de linker; het schouderblad meer uitstekend, en minder tegen de borstwanden aangedrukt. Op het eerste gezigt schijnen
deze dikte en uitpuiling van den schouder een gevolg te zijn van het uitsteken der ruggegraat; en dit is ook het gevoelen der geneeskundigen, welke, schoon vreemd in de natuurkundige wetenschappen, daartegen verschillende verbanden of werktuigen zamenstellen. Bij een naauwkeurig onderzoek, echter, ziet men, dat deze dikte en uitpuiling veel minder van de kromming zelve, dan van eene meerdere ontwikkeling van alle, dit gedeelte van den tronk zamenstellende, deelen afhangen; welke omstandigheid de kenteekenen van

{==669==} {>>pagina-aanduiding<<}
deze soort van wanstaltigheid genoegzaam opheldert, en geenerlei twijfel omtrent de keuze der geneesmiddelen meer overlaat.
De linker zijdelingsche kromming wordt op dezelfde wijze als de vorige, en onder den invloed van dezelfde, in eenen tegenovergestelden zin werkende, oorzaken voortgebragt. Zij wordt bij eenige lieden, welke men gemeenlijk linksch noemt, waargenomen, en bevestigt de naauwkeurigheid van de geheel natuurkundige uitlegging, door ons van de regter zijdelingsche kromming gegeven. Beclard, de meest diepdenkende ontleedkundige van onzen leeftijd, wiens welligt niet te herstellen verlies de wetenschappen betreuren, haalt van deze kromming, in zijne boven vermelde en ook in zijne inaugurele verhandeling, voorbeelden aan.
De voorwaartsche kromming van eene onregelmatigheid in de werking der spieren afhangende, wordt het menigvuldigst aan het benedenst derde gedeelte der ruggegraat, of liever in de ruimte tusschen den zesden of zevenden rugwervel en den derden lendenwervel, aangetroffen. Zij ontstaat gemeenlijk door eene te sterke en te lang voortdurende zamenpersing van dit deel door corsetten. De vierkante lendenlangsche rug- en heilig-heupbeensspieren, zich in dit geval niet kunnende ontwikkelen en groeijen, steunen de ruggegraat daar ter plaatse ook niet dan onvolkomen; waarom het jonge meisje van het eerste oogenblik af, om het gebrekkige dier spierwerking aan te vullen, het hoofd en het bovenste gedeelte van den tronk achterwaarts werpt, en die wanstaltigheid van leest bekomt, welke men cambrure (boogvormige kromming) noemt. Gelukkig is deze afwijking zeldzaam zeer aanmerkelijk; want het uitpuilende in het benedenste en achterste gedeelte van de onderbuiksholligheid, daaruit voortvloeijende, is alleen reeds geschikt, om de vrije ontwikkeling der baarmoeder, gedurende de zwangerheid, te verstoren, en eene schuinsche ligging van dit ingewand voort te brengen; zij kan zelfs de verlossing onmogelijk of zeer moeijelijk maken, het zij door de regte middellijn tus-
{==670==} {>>pagina-aanduiding<<}
schen het heilig- en schaambeen van de vereischte uitgestrektheid te berooven, het zij door aan de zamentrekkingen der baarmoeder eene verkeerde rigting te geven.
De achterwaartsche kromming, eindelijk, geschiedt bijna altijd ten koste van de zes bovenste rugwervelen. Zij is gemeenlijk niet dan eene vergrooting der natuurlijke kromming van dit gedeelte der ruggegraat, eerst met vermindering, maar in het vervolg met vermeerdering van die van den hals. Zij hangt, in de meeste gevallen, van eene te menigvuldige werking der spieren af, welke aan de voorzijde der ruggegraat en aan het onderste gedeelte des hoofds een tegenwigt stellen aan de pogingen tot zamentrekking der aan het achterste gedeelte van den tronk zich bevindende en in het algemeen bij de vrouwen weinig ontwikkelde spieren. Het hoofd en de hals worden alsdan naar voren, maar zeer dikwijls tevens naar de regterzijde getrokken, en de zes bovenste rugwervelen volgen deze rigting, naar welke zij van nature overhellen. Deze wanstaltigheid, welke zeer aanmerkelijk toenemen en een' waren bult vormen kan, ontstaat zeer dikwijls bij jonge, op den ouderdom van 10 à 12 jaren, eensklaps opschietende meisjes, welke men, gedurende dezen wasdom, het zij door aan zeer laag geplaatste ramen te borduren, het zij door, hetgeen nog meerder plaats grijpt, aan zeer lage tafels te schrijven, gedwongene houdingen doet aannemen; en dit is in de meeste kostscholen het geval, welker opziensters meenen zouden aan haren pligt te kort te doen, en eenig teeken van zwakheid te verraden, zoo zij niet de aan hare zorgen toebetrouwde jonge lieden aan de meest gestrenge gelijkvormigheid onderwierpen. Die zelfde kromming ziet men ook wel bij jonge meisjes, welker longen eenige ziekelijke verandering lijden of geleden hebben, ontstaan. In deze omstandigheid bukken zij met het hoofd, en krommen den rug, om de bewegingen ter ademhaling minder sterk te maken, en ook om de smart, door eene al te groote horizontale verwijding der borstholligheid veroorzaakt, te verminderen; en nu groeijen zij verder op met dezelfde gebrekkige houding, wel-
{==671==} {>>pagina-aanduiding<<}
ke bij zulk een groot aantal teringachtigen is
waargenomen, dat reeds de Ouden niet nagelaten hebben, dezelve aan eene ontaarding in het weefsel der wervelen, in den ziektestaat der longen deel nemende, toe te schrijven. Bij deze kromming wijkt de ruggegraat voor eene kracht, die, bijna parallel met hare as werkende, dezelve aan het middengedeelte niet gekromd heeft, dan door het bovenste uiteinde neder te drukken; terwijl bij de zijdelingsche krommingen de kracht perpendiculair werkt, en die wervelen naar zich trekt, waaraan de spieren, deze kracht uitoefenende, zich vasthechten. Maar daar de jonge meisjes, bij welke de wervelkolom achterwaarts gekromd is, zich niet minder goed en veel meer van de regter- dan van de linkerhand bedienen, zoo volgt, dat de daardoor te weeg gebragte uitpuiling tevens naar de regterzijde gekeerd is, zoo als dit ook bij de meeste gebogchelden wordt waargenomen.
Deze nu zijn in het algemeen de gevallen van onregelmatige spierwerking, waartoe men het meerendeel van de krommingen der ruggegraat, behoorende tot die soort van oorzaken, welker onmiddellijke werking zich, in het algemeen, of tot een al te veelvuldig gebruik van een der bovenste ledematen, of tot verkeerde houdingen bepaalt, brengen kan. In alle deze omstandigheden ziet men, dat de ruggegraat alleen lijdelijk is aangedaan, en niet dan voor herhaalde zamentrekkingen van spieren, sterker dan derzelver tegenstrevers, of antagonisten, en, het zij onmiddellijk aan de ruggegraat, het zij aan eenig ander deel, waarvan zij alleen de bewegingen volgt, ingeplant, bezweken is. Daar zij nu, in derzelver geheele uitgestrekt heid, de door de spieren veroorzaakte gebrekkige rigting niet zoude kunnen volgen, zonder het hoofd of den tronk het zwaartepunt, waarop zij rusten, te doen missen, zoo volgt daaruit, dat de aangevoerde en nagespoorde krommingen zeer zeldzaam op zichzelve bestaan, maar bijna altijd met eene andere ligte kromming in eene tegengestelde rigting, het zij boven- of benedenwaarts, gepaard gaan, voortvloeijende uit de pogingen, door het ligchaam

{==672==} {>>pagina-aanduiding<<}
in het werk gesteld, om zich in de lijn van deszelfs standpunt te houden. Het geval dus van de regter zijdelingsche kromming tot voorbeeld nemende, vindt men, dat de hals eerst een weinig naar de linkerzijde overhelt; maar dat de spieren, die het hoofd naar de regterzijde trachten terug te halen, in aanhoudende werking zijnde, ook in kracht verdubbelen, en eindigen met hetzelve aanhoudend, meer nabij den regter schouder gebragt, bevestigd te houden; hetwelk de wanstaltigheid verergert, en veel grooter doet schijnen, dan een afzonderlijk onderzoek van de halskromming dezelve zoude doen gelooven. Het is zelfs niet zeldzaam, dat de pogingen, door de spieren van het benedenste gedeelte der borst in het werk gesteld, om den tronk in den natuurlijken regten stand te houden, en daardoor de uitwerkselen van de kromming der ruggegraat te vernietigen, eene gebrekkige rigting aan de het bekken zamenstellende deelen geven, en daardoor de zoo allernoodzakelijkste regelmatigheid van deszelfs ontwikkeling tegenwerken.
Het is gemakkelijk te begrijpen, dat deze verschillende krommingen oneindig meer algemeen bij jonge meisjes dan bij kinderen van het andere geslacht voorkomen, en wel om twee redenen: vooreerst, omdat de jongens, in de oneindige verscheidenheid der levendige ligchaamsbewegingen bij de meeste hunner spelen, een middel vinden om het evenwigt te herstellen, hetwelk de kwade gewoonte, om zich van het eene lid veel meer dan van het andere te bedienen, bij aanhoudendheid tusschen de tegenstrevende of antagonistische spieren een gelijk steunpunt op beide de zijden der ruggegraat nemende, tracht te verbreken; - de tweede reden bestaat daarin, dat de zamenpersing der lendenen en van de onderste helft van den rug, bij jonge meisjes door de corsetten veroorzaakt, de spieren dier deelen, om dus te spreken, doende verwelken, of zich tegen derzelver ontwikkeling of werking aankantende, aan de ruggegraat voor het grootste gedeelte de kracht beneemt, om aan verschillend op haar werkend geweld weêrstand te bieden, en dezelve dusdoende gemakkelij-
{==673==} {>>pagina-aanduiding<<}
ker aan de zamentrekkingen doet toegeven, welke zij, in verschillende rigtingen, van de spieren, die vrij van alle drukking zijn, zoo als die van het bovenste gedeelte van den schouder, of van den hals, en die, welke zich aan het bovenste gedeelte van de ligchamen der wervelen inplanten, ondervindt.
De naauwkeurige bepaling van de ware wijze, waarop de oorzaken dier verschillende krommingen, waarmede wij ons hebben bezig gehouden, werken, leidt noodzakelijk, en zonder eenigen twijfel, tot de naauwkeurige kennis dier geneesmiddelen, welke men met hoop op goed gevolg aan dezelve kan tegenstellen. Welke die middelen ook zijn mogen, zij moeten slechts één doel hebben; dat is: de herstelling van het verbroken evenwigt tusschen de elkander tegenstrevende spierkrachten, welker werking de ruggegraat bestemd is te ondersteunen; en nimmer zullen zij dit gevolg hebben, dan voor zoo verre derzelver onmiddellijke werking de ontwikkeling, en daardoor dan ook de veerkracht, der toegegeven hebbende spieren zal doen vermeerderen. Deze stelling is onbetwistbaar. Laten wij nu zien, of de uitrekking, het zij dan dat dezelve aanhoudend is of niet, overeenkomstig dit natuurkundig beginsel werkt.
Hoe verschillend gewijzigd en van welk eenen aard de middelen zijn mogen, welke men tot uitrekking der ruggegraat bezigt, zoo moeten zij dit toch in het algemeen uitwerken, dat het eene uiteinde der ruggegraat van het andere verwijderd, en deze dus ten koste van derzelver krommingen verlengd worde. De eerste uitwerking der verlenging heeft dus niets gemeen met de aanwijzing, natuurlijk uit de kennis der krommingen van deze soort voortvloeijende; omdat deze alleenlijk naar de oorzaak ingerigt was, en de uitrekking eenvoudiglijk een gevolg tracht weg te nemen. Wat moet er tevens uit het gebruik van dit laatste middel voortvloeijen? Niets anders, dan dat de ruggegraat, zoodra dezelve bevrijd is van de uitstrekkende krachten, op nieuw zal toegeven aan het zamentrekkend vermogen dier spieren, die dezelve oor-
{==674==} {>>pagina-aanduiding<<}
spronkelijk van de natuurlijke regtheid beroofd hebben, en die alsdan met des te meer nadeel werken zullen, daar de ruggegraat minder geschikt zal zijn om tegenstand te bieden: want de verlenging heeft geen plaats, dan wanneer de deelen, de wervelen onder elkander vereenigende, en meer bijzonder de tusschen-wervelbeensche banden, door aanhoudende heen en weder slingeringen, zijn uitgerekt geworden; en het onvermijdelijk gevolg van deze lang voortgezette uitrekking bestaat in het vermeerderen van de buigbaarheid der geheele ruggegraat, de afzonderlijke beweging der vierentwintig dezelve zamenstellende beenstukken gemakkelijker makende. Dit nadeelig gevolg der spierwerking zal nog bevorderd worden door de drukking der bovenste ligchaamsdeelen, van dien tijd af in de dus verlengde ruggegraat geen genoegzaam vast steunpunt meer vindende. Met betrekking tot het vermogen, hetwelk men aan de uitrekking zoude meenen te kunnen toeschrijven, het verzwakken namelijk der overwigt hebbende spieren, om daardoor de wervelkolom in de mogelijkheid te stellen van derzelver natuurlijke gedaante terug te bekomen, zoo is dit geheelenal hersenschimmig; want de uitrekking
wordt even zoo goed door de zwakkere spieren, als door die, welker werking heerschende is, gevoeld; en, vooronderstellende zelfs, dat deze daarvan meer bijzonder de uitwerking gevoelden, zouden de zaken echter in denzelfden toestand blijven, omdat de wervelkolom, zich niet gekromd hebbende, dan door te zwichten voor eene daarop werkende kracht, zich mede niet weder regt buigen zal, dan onder den invloed van eene, op gelijke wijze werkzame, doch lijnregt tegenovergestelde kracht, welke echter des te sterker moet zijn, naarmate de kromming ouder en meer aanmerkelijk is. Zeer gemakkelijk kan men dus inzien, niet alleen, dat de oefening der zwakkere en de rust der meest heerschende spieren de voorname voorwaarden, tot genezing der krommingen van de eerste soort noodzakelijk, zijn; maar ook, dat de uitrekking er volstrekt geene van vervult.

{==675==} {>>pagina-aanduiding<<}

Tot hiertoe hebben wij slechts de uitstrekking van de gunstigste zijde beschouwd; want wij bestreden dezelve alleen, de mogelijkheid van derzelver aanwending gaaf vooronderstellende; maar dit is echter inderdaad het geval niet, omdat een van beide moet plaats hebben, of de uitrekking geschiedt gematigd, en alsdan zijn derzelver werkingen ook onvoldoende tot wegneming van de toevallige krommingen, of zij is sterk genoeg om de ruggegraat regt te buigen, en wordt in dat geval ook onvermijdelijk gevolgd door toevallen, waarvan zelfs eenige plotseling doodelijk kunnen worden. Dit nu zullen wij in de volgende § bewijzen; in welke wij, na aangewezen te hebben, dat de uitrekking bij de krommingen van de tweede soort geen voordeeliger gevolg oplevert dan bij die van de eerste, in het breede de gedaante der bedden, daartoe voorgesteld, onderzoeken zullen; en dit zal ons doen zien, dat deze bedden niet alleen alle de bezwaren, aan de reeds sedert langen tijd bekende werktuigen verknocht, maar daarenboven nog andere, geheel en alleen van derzelver bijzondere wijze van werken afhankelijk, bezitten.
(Het vervolg en slot hierna.)

Voorbeelden van buitengewoon hoogen ouderdom.

(Bulletin des Sciences Géographiques, Février 1828.)

Uit de sterflijsten blijkt, dat in Rusland, in het jaar 1822, op 494, 842 dooden (alleen van den Griekschen Godsdienst) achthonderd-tweeëntwintig over de 100 jaren geleefd hebben; onder deze laatsten zijn er vierenzestig, die meer dan 120, dertig, die meer dan 125, achttien, die 130 jaren bereikt hebben, en vier hebben het tot 140 jaar gebragt. Één heeft zelfs den ouderdom van 150 jaren bereikt, en is in hetzelfde jaar geboren als peter de eerste; terwijl hij napoleon overleefd heeft.





{==676==} {>>pagina-aanduiding<<}

Merkwaardige ontdekking eener onderaardsche Egyptische begraafplaats.

Egypte, waar de eerste beginselen onzer beschaving te zoeken zijn, werd reeds in eenen tijd, toen de geschiedenis nog naauwelijks uit haar fabelachtig schemerlicht te voorschijn kwam, door een' dier stormen geteisterd, welke, zelden meer dan eenmaal plaats hebbende, de bevolking, in meerdere of mindere uitgestrektheid, aan den rand der ruwe barbaarschheid terugbrengen. Dezelve sloegen de plant der menschelijke veredeling neder, maar voerden ook overblijvende zaden naar elders op grooten afstand. Daar nu het jonge gewas steeds anders opschoot dan het oude, won de menschelijke beschaving er bij, die thans dergelijke schokken minder te vreezen schijnt te hebben. Zes eeuwen vóór onze jaartelling deed cambyses eenen inval in Egypte; en twee razernijen, die zijn leger bezielden, dweepzucht en gouddorst, maakten het schoonste land tot een uitgestrekt graf. Terwijl onzinnige woede tegen de kolossale beelden, obelisken, piramiden en tempels, waarover thans nog, na verloop van drieduizend jaren, de zon opgaat, vruchtelooze pogingen deed, wierp de hebzucht zich des te gretiger op de begraafplaatsen, welke, door vrome gezindheid des volks, met pracht en rijke sieraden omgeven waren. Ook de Macedoniërs ontzagen later niet altijd, wat door de Perzianen ongeschonden was gelaten. Dikwerf vindt men Grieksche mumiën op de vervallen overblijfselen van Egyptische graven bijgezet. Romeinen, Arabieren, Turken en Christenen droegen achtervolgens daartoe bij, om die verbazende bouwvallen te doen ontstaan, waaruit de onderzoeker met veel moeite slechts schaarsche gedenkteekenen eener vergane wereld kan opgraven. De graven der aanzienlijken zijn, in de groote begraafplaatsen, zeer naauwkeurig en op eene in het oog loopende wijze van die des gemeenen volks
onderscheiden. De vernieling der eerstgenoemden is daarom ook volkomener; en deswe-
{==677==} {>>pagina-aanduiding<<}
ge vindt men thans alleen graven van geringeren, die, helaas! weinig merkwaardigs opleveren. En al staat ook de onvermoeide navorscher, in den onderaardschen gang, dien hij geopend heeft, eindelijk voor de geheimzinnige deur, voor welke niemand gestaan heeft, sedert de mumie daar binnen muren werd ingesloten, en rukt hij dan, bevende van hoop en ongeduld, de broze gebakken steenen uit elkander, - een hoop zwart stof, dat in den wind wegstuift, is alles, wat de vochtigheid en de vernielende tand des tijds hem overgelaten hebben. De oude kunstvoortbrengselen uit hout, papyrus enz. zijn in de bouwvallen van Beneden-Egypte, wegens de overstrooming des Nijls en het indringen des regenwaters, meestal niet kennelijk meer. Van Memphis af naar Nubië kan men alleen bij de groote steden, die hooger op de beide bergketens van Opper-Egypte liggen, nog iets hopen te vinden.
Hoe meer derhalve een buitengewoon toeval de opgravingen begunstigen moet, wanneer iets van beteekenis gevonden zal worden, dat aan zoo vele en zoo lang werkende verwoestingen ontkomen is, des te merkwaardiger mag men de ontdekking achten, welke de Italiaan passalacqua in den jare 1823 gedaan heeft. Hij vond, namelijk, eene geheel ongeschonden geblevene grafkamer van een voornaam Egyptenaar. Dat de ontdekker het oogenblik, waarin de deur van het vertrek openging, een van de zoetste zijns levens noemde, is geenszins te verwonderen. Hij zelf heeft volgende berigt van den uitslag zijner nasporingen gegeven.

Niettegenstaande vele teekenen van volslagene vernieling rondomme, had een groot dal, midden in de Nekropolis (Doodenstad) van Thebe, reeds langen tijd mijne opmerkzaamheid tot zich getrokken. Drovetti, salt en belzoni hadden hier, in de reeds lang geschondene graven, zelden overblijfselen uit de oudheid gevonden. Doch, aangemoedigd door de gedachte, dat in het benedenste des dals een kunstige gang door de rots naar de

{==678==} {>>pagina-aanduiding<<}
graven der Koningen moest leiden, liet ik reeds geruimen tijd door een aantal Arabieren onder mijn opzigt graven, doch vruchteloos. In November 1823 ontdekte men eindelijk in een der onderaardsche gewelven van het dal eene holligheid in de rots, en na nog een weinig gravens vertoonde zich werkelijk een in het vierkant gemaakte gang, die loodregt nederliep en tot een graf deed besluiten. De hoop, waarmede een zoodanig gezigt mij vleide, had mij echter reeds meermalen bedroogen. Zes voeten diep in den gang bemerkte men aan den zuidelijken wand eene opening; maar, nadat de noodige opruiming was gedaan, werd ik spoedig gewaar, dat menschen en vuur mij niets overgelaten hadden, dan eenige onbeduidende stukken van mumiën onder zand, aarde en gebakken steenen. De oude familie-begraafplaatsen van Thebe bestaan meest uit een' zoodanigen, in rots van zand- of kalksteen uitgehouwen, gang, welke zoo wijd is, dat de kist er in nedergelaten kan worden. Op de diepte van tien tot twintig voeten is in een' der wanden eene kamer ter berging van lijken gemaakt. Zijn er twee kamers, zoo vindt men deze tegenover elkander. De deuren worden toegemetseld, en de gang weder met aarde gevuld.
De Arabieren weten dit zeer wel. Zoodra zij derhalve het graf beroofd en in den wand daar tegenover geene deur zagen, wilden zij ophouden met graven. De vroegere verstoorders der graven hadden eveneens gedacht. Mijn peilstok, een lange palmtak, overtuigde mij intusschen, dat men nog niet tot aan de rots was gekomen; ik liet dus voortgraven, doch zonder groote verwachting. Naauwelijks, echter, had men een weinig verder gegraven, of men ontdekte het bovenste gedeelte van eene toegemetselde deur. Weldra was dezelve tot op de helft ontbloot. Mijn hart klopte sterk; maar ik vreesde, mij te spoedig door eene aangename verbeelding te laten wegslepen. Een onverklaarbaar gevoel bevangt ons, wanneer het oogenblik daar is, dat een lang te vergeefs verwacht geluk verwezenlijkt zal worden. Onwillekeurig rekken wij dan wel eens de pijnlijke onzekerheid. Vrees en hoop

{==679==} {>>pagina-aanduiding<<}
dreven mij. De opziener der Arabische werklieden moest andermaal mij te kennen geven, dat uit den gang alles nu weggeruimd was. Ik liet mijnen bediende, mohamed, er in afdalen en eenige steenen wegnemen, om te zien, of het der moeite waardig mogt zijn, dat ook ik naar beneden mij begaf. Een luide schreeuw, dien ik hem spoedig hoorde geven, deed mij schrikken; ik vreesde, dat hem iets kwaads was overgekomen: maar een geroep van vreugde en verwondering, dat ik weldra onderscheidde, voerde mij in een oogenblik aan zijne zijde. Mijn gretige blik dringt door de opening; mijn van het daglicht nog verblind oog ziet alleen het donkere van het graf; de gebakken steenen vallen; met moeite begeef ik mij naar binnen, en sta eindelijk in de grafkamer, waar verstikkende hitte mij schielijk met zweet overdekt. In vervoering der reinste vreugde strek ik mijne hand uit; eene heilige rilling doet mij dezelve terugtrekken: ik waag het niet, de kostelijke overblijfselen aan te roeren, die sedert dertig eeuwen daar verborgen lagen. Hoe zal ik het gevoel beschrijven, dat mij aangreep, toen mijne fakkel haar licht deed schijnen, waar zoo langen tijd de donkerheid van den nacht heerschte? Hoe zeer staken de verweerde granietrotsen daar boven af bij de volkomen gaaf bewaarde houten werken van menschenhanden in deze groeve!
Zoodra ik mij een weinig hersteld had van mijne ontroering, was mijne eerste zorg, het graf en de voorwerpen, die de merkwaardigste oudheidkundige ontdekking van onzen tijd uitmaken, naauwkeurig op te nemen.
De deur der ongeschondene kamer begon in den gang dáár, waar de opengebrokene tegenoverliggende ophield. Het in de rots uitgehouwen vertrek was slechts zoo groot, dat het de daarin geplaatste voorwerpen kon bevatten, zijnde vier voet hoog, vijf voet zes duim breed, en negen voet zes duim diep. In het midden, even ver van de beide zijwanden, doch zeer na aan den achtersten, stond eene rijk beschilderde, groote doodkist, die kleinere, en in de binnenste een gebalsemd lijk bevat-
{==680==} {>>pagina-aanduiding<<}
te; regts van den ingang, geheel achter, een natuurlijke ossenkop en vier groote aarden kannen, steunende tegen den wand ter regterzijde; nevens de eerste derzelven lagen twee houten staven, gelijk ook het regter schouderblad van den os met den knokkel, en tusschen de kannen en de kist stonden bij dat gebeente twee steenen schotels met eene soort van kleine zwarte koeken, boven elkander, op dunne takjes van den Egyptischen vijgeboom, waarvan de bladeren, alsmede al het overige, tot onze verbazing, volkomen gaaf gebleven waren. Tusschen deze twee schotels en een' dergelijken meer voorwaarts was een klein houten standbeeld eener vrouw. Linksaf stond een zoodanig beeld tusschen twee barken, die nader beschreven zullen worden.
De ossenkop was blijkbaar niet gebalsemd. Dezelve behoorde slechts een tot behoud des gestorvenen opgeofferd dier. De beide stokken of houten staven, waarvan de eene boven met eene halve maan of twee hoornen versierd is, zijn zoodanig, als de priesters bij lijkplegtigheden, op het beeldwerk in de graven van Thebe, in de handen dragen. De groote steenen kannen hebben een' wijden buik, naauwen hals en eene stop van klei; op den bodem onderscheidt men nog gemakkelijk het slijk, dat zich na het verdampen van het Nijl-water daar aangezet heeft. Volgens herodotus en diodorus onthielden zich de nabestaanden des gestorvenen, gedurende den rouw van veertig of zeventig dagen, van den dood tot aan de begrafenis, van wijn en alle fijnere spijze. De waterkruiken en de schotels met koeken schijnen, ten blijke van hunne onthouding, inhet graf geplaatst te zijn. - Het beschilderde beeld van vijgeboomenhout stelt eene regtop staande vrouw voor, in de eene hand eene offerschaal, en met de andere een vat, hetwelk boven een weinig wijder was dan onder, op het hoofd houdende. De vrouw draagt een wit kleed, dat met twee banden aan de schouders en onder de borst met een' gordel vastgemaakt is. Zij heeft de borst bloot, en op het voorhoofd ontdekt men nog de vlekken der vuilig-
{==681==} {>>pagina-aanduiding<<}
heid, waarmede zich de Egyptenaren bij den dood van eenen bloedverwant het aangezigt besmeerden. Het beeld is twee voet één duim hoog.
Het andere, gelijksoortige standbeeld ter linkerzijde heeft dezelfde houding en dezelfde rouwteekenen. Maar deze vrouw draagt bovendien aan den linkerarm een voorwerp van hout, dat eenen met leder overtrokkenen spiegel verbeeldt. Eenige, op het vat, dat zij op het hoofd draagt, geschilderde trekken, en andere omstandigheden, doen vermoeden, dat zij eene nader bestaande verwante des afgestorvenen zijn moet, dan die ter regterzijde; welligt de eene zijne dochter, en de andere zijne vrouw. Het standbeeld ter linkerzijde is ook iets grooter, (men weet, dat de Egyptenaren den rang van iemand door meerdere of mindere grootte uitdrukten) en draagt ook veel rijkeren opschik. Het kleed is rood en groen gestreept. Op armen en beenen zijn kostbare banden geschilderd. Ook heeft dit beeld schoeisels aan de voeten.
Wat nu de twee beschilderde houten barken betreft, dezelve zijn vooral hierom te merkwaardiger, dat ze ons voor de eerste maal een duidelijk begrip van de oudste scheepvaart op den Nijl geven, daar tot heden toe het schilder- of beeldwerk op gedenkteekenen, door de onvolkomenheid der teekening, of wegens de zinnebeeldige voorstelling, ons in het onzekere liet. Beide vaartuigen stellen den optogt met een lijk te water voor, doch hebben, behalve den zeer hoogen voor- en achtersteven en de, gelijk bij alle rivierschepen, zeer vlakke kiel, niets gemeen. Het eene verbeeldt eene der barken, welke dienden, om de mumiën van de eene stad naar de andere te vervoeren; het andere is het model van eene gewone reisschuit. De eerste, twee voet acht duim lang, heeft buiten, aan den voor- en achtersteven, twee sterke, regtopstekende, spits toeloopende stukken hout, die blijkbaar dienen moesten, om het schip tegen den stroom te kunnen optrekken, opdat de rust van den doode niet door het gedruisch der riemen gestoord mogt worden; weshalve ook noch riem, noch mast te zien is. De grondstelling, dat de ziel in het ligchaam bleef tot aan de gansche oplossing van hetzelve, gebood hun deze zorgvuldigheid en andere dergelijke maatregelen van voorzigtigheid. Midden in de bark ligt eene mannelijke mumie op een rustbed; een verhemelte, met hieroglyphen versierd en steunende op zes bont geverwde pilaren, beschut dezelve voor de zon. Aan beide einden der

{==682==} {>>pagina-aanduiding<<}
mumie staan twee vrouwen, met de armen daarnaar uitgestrekt. Vier priesters zitten aan de vier hoeken des rustbeds op den grond. Een ander, die staat, een opgerold blad in de hand houdende, schijnt de lijkrede te lezen, terwijl de offerpriester, met het mes in de hand, eenen os slagt, die aan zijne voeten ligt; een man, die voor op het vaartuig staat en de hand uitstrekt, zal moeten oppassen, of het vaarwater vrij is; de stuurman, naar zijne kleedij een priester, zit achterop tusschen twee roeren, welke aan twee groote, zeer breede roeiriemen gelijken, die van onderen een langwerpig rond blad hebben, en aan de boveneinden, welke iets dunner toeloopen, met sperwerskoppen voorzien zijn. Dezelve schieten ter wederzijde van den achtersteven schuins in het water neder. Boven zijn ze verbonden door een' roerstok, welken de stuurman in zijne hand houdt. De bark is van bulten groen, doch aan beide zijden veel donkerder geverwd. Aan beide kanten van den voorsteven, gelijk ook op de bladen des roers, ziet men op een' gelen grond, die met lotus-bloemen versierd is, twee groote osiris-oogen, het zinnebeeld van de eerste Godheid van den Amenti of benedenwereld, geschilderd. In het vaartuig ligt de plank, om aan wal te gaan, als ook de houten pen tot het aanbinden, en een hamer, om die in den grond te slaan.
De tweede bark voert een' mast en twee raas voor het zeil; maar dezelve zijn afgenomen, en liggen langs het vaartuig, met het eene eind op den voorsteven, en met het andere tamelijk hoog op eene schraag, die in het voor den mast bestemde gat steekt. De stuurman staat achterop, en stuurt slechts met één roer, dat aan die van de eerste bark gelijk, maar veel grooter is. Bladeren en bloemen van de lotus versieren het benedenste gedeelte. Overigens is aan dit gansche vaartuig geen osiris-oog, noch iets zinnebeeldigs, behalve de zwarte hieroglyphen, die men op elk beeld in de beide barken geteekend ziet. Zestien matrozen, acht aan elke zijde, zitten met den roeispaan in de hand en met den rug naar voren gekeerd. Voorop staat, even als op het eerste vaartuig, een man met den linkerarm uitgestrekt. Tusschen de matrozen is eene vrouw bezig om met eene witte stof in een' vierkanten bak te wasschen; naast haar staat een rond vat; achter haar houdt een man de handen kruiselings over elkander in eene schaal, die op eenen voet staat. Op een' zeer lagen stoel, waarvan de kleur verschilt van de zitplaatsen der

{==683==} {>>pagina-aanduiding<<}
matrozen, zit een ander persoon, met een wit gewaad, in een klein gewelfd vertrekje, dat zich voorop tusschen de rijen matrozen bevindt; en aan deszelfs wand ter linkerzijde is de huid van den geslagten os afgeschilderd. De mannen op beide barken hebben allen roode aangezigten, terwijl die der vrouwen en der mumie geelachtig zijn. Op de oude Egyptische schilderstukken komt deze onderscheiding van geslacht en rang dikwijls voor.
Uit deze beschrijving, en uit de omstandigheid, dat op beide barken geen geheimzinnig beeld is, volgt buiten twijfel, dat die vaartuigen de eigenlijke modellen van de oude Nijl-schepen zijn, en het vervoeren van een lijk langs den Nijl voorstellen.
Wegens den snellen stroom, kan men den Nijl niet oproeijen met riemen; van deze bedient men zich alleen, om de rivier af te varen, of van den eenen oever naar den anderen over te steken. Vaart men voor stroom, zoo neemt men den mast af; want het zeil wordt alleen bij het opvaren gebruikt. Doch de grootste Arabische vrachtschepen zetten, ook voor stroom af, één van hunne drie of vier zeilen bij, om zich ver genoeg van den oever te kunnen houden, dewijl zij wegens hunne groote zwaarte en het weeke slijk bezwaarlijk vlot worden, als zij eenmaal daarin blijven vastzitten. De inrigting der beide barken schijnt alzoo te bewijzen, dat de mumie van een hooger aan den Nijl gelegen oord naar Thebe werd afgevoerd. Dat men er veel belang in stelde, om bij Thebe begraven te worden, bewijzen vele daadzaken.
Volgens herodotus lieten de nabestaanden en vrienden des gestorvenen gedurende den rouw het haar wassen. Op beide barken nu hebben matrozen en priesters, welke laatsten men bijzonder aan hunne lange witte kleederen kent, lange haren; en hieruit zou men welligt kunnen besluiten, dat deze priesters hier voorgesteld worden, zoo als zij eenen hunner ambtgenooten ten grave begeleidden. De beide boven vermelde priesterstaven schijnen dit te bevestigen. Ook ziet men de hieroglyphen, die eenen hoogepriester aanduiden, op het geschrift, dat de man, die voor de mumie in de bark zich bevindt, in handen houdt; en dezelve komen op de drie doodkisten insgelijks meermalen voor.
In het midden der kamer stonden, gelijk reeds gemeld is, drie houten, rijk beschilderde kisten in elkander. Op het buitenste der Egyptische kisten is gewoonlijk eene mumie afge-
{==684==} {>>pagina-aanduiding<<}
beeld. Men vindt er ook regthoekige, die dan evenwel toch een gewelfd deksel hebben. Maar op alle tot nu toe ontdekte steenen en houten doodkisten vindt men, slechts meer of minder talrijke, voorstellingen van godsdienstige bedrijven, offeranden, lijkplegtigheden enz. Ook zegt herodotus, dat men de kisten reeds gemaakt kocht. De vormen der door mij ontdekte kist, en het uitvoerige schilderwerk, dat dezelve overal bedekt, schijnen eene bijzondere betrekking op de mumie aan te duiden, en te bewijzen, dat die opzettelijk voor deze vervaardigd is geworden.
De buitenste groote kist van vijgeboomenhout, drie voet en eenige duimen hoog, iets over de drie voet breed en over de zeven voet lang, is regthoekig; het deksel heeft van voren naar achteren eene helling van een paar duim en aan alle kanten eene kroonlijst. De kist rust op zes vierkante blokjes hout, vier duim boven den grond. De tweede en derde kist, in de eerste vervat, zijn aan dezelve volkomen gelijk en slechts kleiner, zoodat de binnenste vijf voet elf duim lang is. De tweede is van zeer hard en zwaar hout. De drie kisten zijn overal, van buiten en binnen, bedekt met schilderwerk van een' bewonderenswaardigen stijl, dat uitnemend wel bewaard is gebleven. De buitenzijden hebben zonderlinge bouwkundige teekeningen, met daar tusschen loopende hieroglyphen-zuilen; de binnenkanten zijn overal beschilderd met dergelijke zuilen, die in afwisselende kleuren menigerlei dingen voorstellen. Opmerkelijk is het, dat aan den linkerwand van alle drie kisten, van buiten en binnen, telkens twee groote osiris-oogen afgebeeld zijn; en dit schijnt in verband te staan met de snede in den buik van het lijk, die ook altijd aan de linkerzijde wordt gevonden. Het osiris-oog, uit was gevormd, ontdekt men ook dikwijls, benevens de vier Geesten van den Amenti, op de plaats der ingewanden in den buik der mumiën.
Mijne nieuwsgierigheid was ten hoogste gespannen, toen ik het derde deksel wegnam. Het lijk was, op eene buitengewone wijze, met een lang, met franjes bezet, stuk lijnwaad bedekt. Verscheidene rollen van roodachtig bruin linnen waren tusschen de kist en de mumie gestoken, blijkbaar opdat dezelve bij het overvaren niet verglijden zoude. De mumie zelve was, tegen mijne verwachting, zeer eenvoudig; maar dit bevestigde mij in mijn vermoeden, dat het een priester moet geweest zijn. Over het aangezigt had ezelve een

{==685==} {>>pagina-aanduiding<<}
geverwd masker, met eenen baard, het onderscheidingsteeken der geslachten. De borst was versierd met een' zeer eenvoudigen halsring van eene bruinachtige aardsoort. Omstreeks de schouders zag men twee sperwerskoppen, het zinnebeeld van den God phra. Het ligchaam was alleen met eenvoudige banden, zonder hieroglyphen en schilderwerk, omwonden. Op de borst van de mumie lag een klein beeld van hard hout, eenen staanden man voorstellende, die een aan het masker der mumie gelijkend hoofdsieraad had en eene offerschaal in de hand droeg. Het ligchaam der mumie was geheel verteerd; maar de overgeblevene omwindselen hadden den vorm nog bewaard, en deden ons dien kennelijk genoeg worden. Door den invloed der lucht viel nu weldra alles in stof. Geoffroy st. hilaire verklaart het inwendig vermolmen der mumiën, waarvan de omwindselen en kisten meer of minder gaaf zijn gebleven, door het overdadig gebruik van al te sterke specerijen.
Nadat deze kostbare overblijfselen zoo vele eeuwen getrotseerd hadden, moesten zij ook nog het gevaar verduren van het vervoer uit de bouwvallen van het oude Thebe naar Parijs.




Brief van den weleerw. P.W. Brouwer, predikant te Maassluis, aan den redacteur der Vaderlandsche Letteroefeningen.

Mijn Heer Redacteur!

In de recensie van het werk van corstius, de kennis van onzen Heer Jezus Christus, voorkomende in de Vaderlandsche Letteroefeningen voor September dezes jaars, heb ik gezien, hoe tusschen hetzelve en tusschen mijn geschrift, genaamd Bijbelleer aangaande den Persoon van Christus, eene vergelijking gemaakt wordt, die voor mijn gevoelen niet gunstig uitvalt. De Heer Recensent zegt onder anderen, dat hij mijn gevoelen houdt voor mijne individueele beschouwing, van welke men zeggen moet, non li quet; dat mijne verklaringswijze de noodige helderheid mist, en zulks na dertig jaren nadenkens, enz.
Ik vind mij verpligt, bij dezen te verklaren, dat ik het voorn. boek van corstius niet alleen met veel genoegen

{==686==} {>>pagina-aanduiding<<}
en goedkeuring gelezen heb, maar ook, dat ik allerbijzonderst mij hartelijk vereenig met hetgeen de waardige man schrijft aangaande de Goddelijke hoogheid van Christus, en hoe dezelve in zijne redenen, daden en lotgevallen uitblonk. Het is mij niet in de gedachten gekomen, dat de denkwijze van den Heer corstius met de mijne volstrekt onvereenigbaar zou zijn; en ik houde het voor ongeloofelijk, dat corstius door zijn boek mijn geschrift zou hebben willen tegenspreken, wederleggen of onbruikbaar maken, daar hij zelfs mijnen naam niet noemt, noch mijne verhandeling aanhaalt.
De aanmerking van den Heer Recensent over mijn gevoelen, bij gelegenheid dat hij een ander werk recenseerde, heeft mij te meer verwonderd, daar beide de schriften, van corstius en van mij, schoon bijna denzelfden titel voerende, ten aanzien van inhoud en wijze van behandeling, zoo weinig gemeens met elkander hebben, dat ze voor geene vergelijking vatbaar zijn. De Heer corstius behandelt zijn onderwerp meer praktisch, en grondt zich op bekende waarheden, die als heilig van alle Protestanten worden aangenomen: mijne beschouwing is meer exegetisch en beredeneerd, en betreft een onderwerp, hetwelk bij onze landgenooten weinig bekend is; namelijk, hoe men de plaatsen des Bijbels, die van Christus vooraf bestaan spreken, verstaan moete; of dezelve alleen spreken van zijn vooraf bestaan als God, dan of ze bovendien ook nog leeren, dat hij tevens vooraf bestond in eene zeer verhevene geschapene natuur, met welke de Godheid zich op het naauwst vereenigd heeft. Neemt men dit begrip aan als Bijbelleer, dan wordt daardoor de leer van den Vader, Zoon en H. Geest niet verdonkerd, maar opgehelderd.
Voorts onthoude ik mij van tegenaanmerkingen te maken tegen het min gunstig oordeel, hetwelk de Recensent over mijn gevoelen, als zijnde mijn individueel gevoelen, velt. Ik zeg alleenlijk, dat ik, hetgeen hij daarvan zegt, ook als zijn individueel oordeel aanmerk, en daar tegen over stel het gunstig oordeel van zeer vele bevoegde personen: inzonderheid beroep ik mij op de recensie van mijn boek, geplaatst in eene der Vaderlandsche Letteroefeningen van den jare 1827; welke recensie mij niet alleen met hoogen lof vereert, maar ook mijn hoofdbegrip aan het ernstig nadenken van Bijbelonderzoekers en waarheidlievende Christenen aanbeveelt.
Intusschen verwondert het mij geenszins, dat een gevoe-
{==687==} {>>pagina-aanduiding<<}
len, hetwelk aan mij, na jaren nadenkens, helder en overtuigend voorkomt, aan een ander, slechts na eenige dagen of weken nadenkens, kan toeschijnen, als missende de noodige helderheid en waarheid. Er zullen ook weêr anderen zijn, die zeggen: het is mij klaar, ja bewezen als schriftmatig. Wat is de reden van dit onderscheid in het gevoel der lezers? Ik zou denken, (daar ik mij meen toegelegd te hebben, om mijne denkbeelden duidelijk mede te deelen) dat de moeijelijkheid en verhevenheid van het onderwerp, hetwelk ik behandel, de oorzaak is, dat eene vlugtige en oppervlakkige lezing niet genoegzaam is, om mij wèl te verstaan en te beoordeelen. Daar ik echter van iedereen niet dezelfde ingespannen aandacht kan verwachten, zoo hoop ik, bij het waarheidlievend publiek geen ondank te behalen, indien ik mijne lezers te hulp kome, om den zamenhang mijner denkbeelden, die ik in mijne Bijbelleer en in de nadere Verklaring breeder ontwikkeld heb, te gemakkelijker na te gaan. Te dien einde neem ik deze gelegenheid waar, om in het kort eenige punten aan te wijzen, welke men dient in het oog te houden, om mijne meening wèl te verstaan; en ik vertrouw, dat deze mijne aanwijzing, die ik nu geven zal, tot eene hervatte lezing van mijne verhandeling aanleiding zal geven.
Hetgeen ik met de gansche Christenheid geloof, is, dat in Christus twee naturen zijn, eene hoogere Goddelijke en eene lagere ondergeschikte of eindige natuur. Ten aanzien van zijne Godheid, kan hier tusschen mij en de Athanasianen geen verschil zijn. Deze zoek ik te staven en te bevestigen. Het verschil raakt alleen de tweede of ondergeschikte natuur, en wel in drie punten; wat zij is - hoe zij in den Bijbel voorkomt - en hoedanig hare vereeniging is met de Godheid.
1) Wat is die ondergeschikte natuur? Gewoonlijk zegt men: een mensch, oorspronkelijk zeer gering, arm, behoeftig, sterfelijk, en niet eer bestaande, dan door de ontvangenis en geboorte uit Maria. Ik zeg ook, een mensch, maar oorspronkelijk de verhevenste der Engelen, een allervoortreffelijkste doch eindige geest, maar die naderhand tot den lagen rang van eene menschenziel is afgedaald, en zich door Maria met een menschelijk ligchaam omkleed heeft. Deze geest was al in den beginne, eer de wereld was, was toen niet arm, maar rijk, was toen niet in de gestalte eens dienstknechts,

{==688==} {>>pagina-aanduiding<<}
maar in de gestalte Gods. Dit heb ik trachten te bewijzen uit 19 à 20 soorten van argumenten. Men zie de plaatsen, en hoe ik daaruit besluit. Dit stuk is de basis, waar al het andere op rust. Neemt men deze stelling als bewezen aan, dan vervalt het geheele Athanasiaansche slelsel. Maar hoe veel win ik dan! want dan is Christus oorspronkelijk veel grooter, dan men hem gewoonlijk gedacht heeft: als God? dat spreekt van zelve; maar ook als mensch, dewijl de geest of ziel van dien mensch oorspronkelijk was de eerstgeborene aller schepselen, het beeld van den Onzienlijken, de Engel van Gods aangezigt, waarin de naam van Jehova was, waarin Jehova zelf was, woonde en werkte.
2) Het tweede punt des verschils is: Hoe komt die ondergeschikte natuur in den Bijbel voor? Ik antwoord; als de Logos, en als de Zoon van God. Die Zoon is dan niet de hoogere natuur, of de Godheid zelve, maar eene eindige en geschapene natuur. Dit volgt uit de meeste plaatsen waarmede ik het eerste punt bewijs. Christus komt daar altijd voor als vooraf bestaande, en wel als Zoon, niet als kind van Maria; en ik zeg: die Zoon is niet de onzienlijke God, maar het beeld des Onzienlijken, waarin de Onzienlijke woont, en zich aanschouwelijk en kenbaar maakt. Die Zoon komt overal voor als minder, en afhankelijk van den Vader. De Zoon is van den Hemel nedergedaald, en weêr opgevaren, daar hij te voren was. Die Zoon is van God uitgegaan en in de wereld gekomen, is gehoorzaam geworden, is geworden uit eene vrouwe, is rijk geweest, maar arm geworden, is in de Godsgestalte geweest, en had heerlijkheid bij den Vader, maar heeft die bij zijne komst in het vleesch afgelegd. Deze en vele andere gezegden kunnen niet van den Vader gezegd worden, maar alleen van den Zoon. Maar zij kunnen ook niet van eene Godheid gezegd worden, maar wel van iets, dat eene eindige volmaaktheid heeft. Immers, zigtbaar zijn, afhankelijk zijn, minder zijn, gehoorzaam worden, niet alles weten, een' hemelschen gelukstand verlaten, gezonden worden van een ander, wiens knecht hij is, verbazende veranderingen ondergaan, - dit alles kan onmogelijk van iets, dat oneindig is, gezegd worden. Dus besluit ik: God heeft dien Engel geschapen, omdat alles, wat van hem gezegd wordt, alleen vallen kan in een eindig of geschapen onderwerp.
3) Het derde punt van verschil betreft de vereeniging van

{==689==} {>>pagina-aanduiding<<}
de ondergeschikte natuur met de Godheid. Gewoonlijk zegt men: de Zoon is de Godheid van Christus. Maar dit kan niet zijn, als het vorige welbewezen en waar is. Want wij hebben gezien, dat de Zoon de ondergeschikte natuur is. Ergo, niet de Zoon, maar de Vader moet de Godheid van Christus zijn. Of zou er behalve de Godheid des Vaders nog eene andere Godheid noodig zijn, waarmede de ondergeschikte natuur vereenigd was? hoe ongerijmd! dan zijn er twee Godheden. Neen; het is de Godheid des Vaders, die door vereeniging met den Zoon (als eindige en ondergeschikte natuur) het eigendom des Zoons is, en daarom met regt ook de Godheid des Zoons is.
Door deze voorstelling wordt niet één karakterizerend leerstuk van het Christendom benadeeld: niet de waarachtige Godheid van Christus; neen, deze staat op den voorgrond, als zijne hoogere natuur; deze wordt te beter vastgesteld, en gehandhaafd tegen de voornaamste bedenking, uit de eenheid van God daartegen ingebragt, welke nooit voldoende beantwoord is, maar naar het stelsel, dat ik omhels, in den grond weggenomen wordt. Ook erken ik, dat de onderscheiding tusschen Vader, Zoon en H. Geest allerbelangrijkst is; doch daarom behoest men nog niet te denken aan drie eigenlijke personen, of individuën, in het Goddelijk wezen: want dit zou allerongerijmdst zijn. 't Is waar, de eeuwige generatie des Zoons valt weg: doch deze is geen karakterizerend leerstuk. Muntinghe en van voorst zeggen, dat hetzelve onschriftuurlijk is; en ik zeg: de eeuwige generatie is alleen uitgevonden, omdat men meende, dat de Godheid des Zoons eene andere Godheid was, als die des Vaders. Doch is de Godheid van Vader en Zoon één in getal, dan is de generatie onnoodig.
Hoe veel wint de leer van den Bijbel door deze voorstelling in eenvoudigheid! Hoe zeer strekt ze tot verheerlijking van Christus in zijne oorspronkelijke grootheid, ook als mensch, zijnde de uitmuntendste Engel! Hoe zeer blinkt hier de liefde van Christus uit in het werk der verzoening! Terwijl, volgens het gewone systema, de Zoon altijd rijk gebleven is en nooit arm werd, en men dus niet kan verstaan; dat de Zoon zichzelven vernietigd of opgeofferd heeft; zoo is integendeel de liefde des Zoons, die minder werd dan de Engelen, arm werd om onzentwille, in onze denk- en verklaringswijze, de edelmoedigste zelfopoffering.

{==690==} {>>pagina-aanduiding<<}

Ziedaar, Mijn Heer, een kort overzigt van hetgeen ik breeder ontwikkeld heb, en gepoogd door bewijzen uit de H. Schrift te staven, in mijne Bijbelleer en nadere Verklaring.
Het ondoorgrondelijke erkennende, en niet wijs willende zijn boven hetgeen geschreven is, heb ik geen ander oogmerk, dan aan het rijk der waarheid dienst te doen, en onderwerp mijn gevoelen aan den uitslag van oordeelkundig onderzoek: en daarom vertrouw ik, dat uwe goedheid dit oogmerk wel zal willen helpen bevorderen, door het plaatsen van dezen brief in een volgend nommer van uw geacht tijdschrift. Ik ben met de meeste achting
UEd. dv. Dienaar,

p.w. brouwer,

Predikant te Maassluis.




Josephine aan Napoleon, bij hare verstooting.

‘Aan den Keizer.

Mijn voorgevoel is dan verwezenlijkt! Gij hebt het woord uitgesproken, dat ons van elkander scheidt; het overige is slechts eene pligtpleging (formalité). Ziedaar dan het eindelijk gevolg, ik zal niet zeggen van zoo vele opofferingen, (want deze waren mij zoet, dewijl zij voor u geschiedden) maar van eene vriendschap, onbepaald aan mijne zijde, en aan de uwe van de plegtigste eeden! Bijaldien nog de Staat, vanwaar gij eene beweegreden ontleent, mij schadeloos stelde, door u te regtvaardigen! Maar dit belang, waaraan gij veinst mij op te offeren, is niet dan een voorwendsel. Uwe kwalijk berekende eerzucht, deze was, deze zal steeds zijn de gids uws levens; de gids, die u tot veroveringen en ten troon heeft geleid, en die u thans tot nederlagen en in afgronden met zich sleept.
Gij spreekt van verbindtenissen te sluiten, van eenen erfgenaam te geven aan uw Keizerrijk, van eene Dynastie te vestigen! Maar met wien gaat gij deze verbindtenissen aan? Met den natuurlijken vijand van Frankrijk, met het arglistige Huis van Oostenrijk, dat ons land haat door gevoel, door stelsel, door noodzakelijkheid. Waant gij, dat het dezen haat, van welken het ons zoo vele bewijzen heeft gegeven, inzonderheid sinds vijftig jaren, niet heeft overgebragt van het

{==691==} {>>pagina-aanduiding<<}
Koningrijk op het Keizerrijk? en dat de kinderen van maria theresia, die behendige Vorstin, welke het noodlottig verdrag van 1756, waarvan gij niet dan met afgrijzen gewaagt, van Mevrouw de pompadour kocht, - waant gij, zeg ik, dat hare nakomelingschap, hare magt ervende, haren geest niet mede heeft geërfd? Ik herhaal, door deze vragen, enkel hetgeen gijzelf mij duizendmaal hebt gezegd; maar toen bepaalde zich uwe eerzucht tot het vernederen eener Mogendheid, welke het u thans gelegen komt te verheffen. Geloof mij: wanneer gij meester zijn zult van Europa, zal Europa zich aan u onderwerpen; maar - dat u slechts eenige tegenspoed beloope!.....
Wat aangaat de behoefte van eenen erfgenaam: kan eene moeder u onbescheiden voorkomen, wanneer zij u spreekt van eenen zoon? Kan ik, behoor ik te zwijgen van hem, die al mijne blijdschap uitmaakt, en die eens ook uwe hoop was? Zoo was dan ook die aanneming van denzelven van 12 Januarij 1806 een staatkundig bedrog? Maar de talenten, de deugden van mijnen eugenius zijn evenwel niet denkbeeldig. Hoe dikwijls hebt gij dezelve geprezen! Wat zeg ik? Door het bezit van eenen troon meendet gij dezelve te moeten beloonen; en meermalen zeidet gij, dat hij nog meer dan dit verdiende. Wel nu! Frankrijk heeft u zulks dikwijls nagezegd; maar - wat zijn u de wenschen van Frankrijk! ...
Ik zal u niet spreken over de persoon, bestemd om mij op te volgen, en gij verwacht ook niet, dat ik u van haar spreke; wat ik u deswege zeide, zou u verdacht voorkomen. Datgene, waarin zij nooit voor u kan zijn, wat ik u was, dat zijn de wenschen, welke ik voede voor uw geluk. o, Dat mij dit voor 't minst schadeloos stelle voor mijne smarten! Ach, hoe groot zal dat geluk niet zijn, wanneer het deze mag evenaren!

josephine.’

De universiteit van Grenada.

Het openbaar onderwijs is in Grenada in eenen staat, grenzende aan barbaarschheid. Er is aldaar eene Universiteit, welke gehouden wordt voor de geleerdste van het schiereiland, en een groot getal Collegiën, aan dezelve verbonden; maar welk eene Universiteit en welke Collegiën! Wan-
{==692==} {>>pagina-aanduiding<<}
neer men zich wilde toeleggen op het uitdenken van middelen, om den geest te verstompen en het hart te verlagen, men zou gewisselijk geene krachtdadiger middelen kunnen vinden, dan het ontwerp der studiën en de leerwijze, welke aldaar gevolgd worden. De Wijsbegeerte, daar onderwezen, is die der dertiende eeuw; de Theologie, die der Inquisitie; de Wetten, de kunstgrepen der regtsverdraaijing. - Wanneer een student den graad van Doctor wenscht te erlangen, na het ondergaan der examens, door de reglementen voorgeschreven, en het verlof van het Conclave te hebben verworven, beklimt hij een spreekgestoelte, in de tegenwoordigheid van een talrijk gehoor, inzonderheid van Dames. Een oude Doctor bestijgt een ander gestoelte tegen hem over, en begint met tegen den Candidaat alle lasteringen en spotternijen uit te kramen, welke de verbeelding in staat is uit te denken. Deze fraaije oefening der welsprekendheid geschiedt in den burlesksten stijl, en is eene onafgebrokene aaneenschakeling van woordspelingen, schimpscheuten en jokkernijen; waarbij de toehoorders uit al hunne magt schateren en uitbundig toejuichen. Nu volgt eene lofspraak op den aankomeling, door denzelfden Doctor uitgesproken; terwijl alles besloten wordt met eene ruimschootsche voordiening van ijs, beschuitjes en chocolade. Verbaasd over dit onwaardig schouwspel, vroeg ik aan een' naast mij gezeten monnik, welk toch het doel was van eene zoo zeldzame handelwijze. ‘Dit geschiedt,’ antwoordde mij zeer deftig de eerwaardige vader, ‘om den nieuwen Doctor te gewennen aan de oefening van Christelijken ootmoed.’ Ik moet bekennen, dat de zaak zelve mij minder
nog verwonderde, dan derzelver verklaring.

Charles en Marat.

De onlangs overledene Physicus charles, de uitvinder der bewerking, om de luchtballon met ontvlambare lucht te vullen, die, op den 27 Augustus 1783, voor de eerste maal, in het aanzien van het verbaasde Parijs, 7000 voet hoog zich in de lucht verhief, had, als Hoogleeraar in de Physica, een avontuur, hetwelk veelligt nooit eenen Professor is bejegend.
Een persoon, die, later, in zijn vaderland eene der afgrijselijkste rollen speelde, marat, leide zich, eenige jaren

{==693==} {>>pagina-aanduiding<<}
vóór de Fransche Omwenteling, op de Physica toe. Hij gaf over dezelve het een en ander in druk uit; maar zijne duistere, ja bijkans onverstaanbare ideën gaven toen reeds bewijs van de wanorde, in zijn brein huisvestende. Zoo bestreed hij, in newton's werken over de Optica, niet de eenigzins twijfelachtige of onvolledig ontwikkelde punten, maar juist de helderste en algemeenst erkende gevolgtrekkingen. Ook omtrent de Electriciteit had hij zijne eigene, wonderlijke begrippen; en hij bezocht, op zekeren tijd, charles, ten einde dezen met zijne denkbeelden, welke hij ontdekkingen noemde, bekend te maken. De Professor verklaarde hem, met zijne gewone helderheid, de grondstellingen der theorie te dezen opzigte; maar marat, die zich nooit liet overtuigen, werd steeds heftiger in zijne wederspraak. Plotseling bruist hij in geweldige gramschap op; hij is zichzelven niet meer meester, trekt den degen, (dien hij gewoonlijk droeg) en schiet op charles toe. Deze, in de volle kracht zijner jaren en zeer vlug, pakt zijne partij bij den kraag, worstelt met hem, werpt hem ter aarde, en verbreekt zijnen degen; vervolgens de geburen tot getuigen roepende, laat hij marat, die half in onmagt ter neder lag, naar diens huis voeren, en begeeft zich onmiddellijk naar den Luitenant der Policie.
Men begrijpt ligtelijk, hoe bekommerd de vrienden van charles waren, toen, na verloop van weinige jaren, Frankrijks ellende marat in staat stelde, om, in stede van met de Electriseermachine, met de Guillotine proeven te nemen, en nagenoeg op dezelsde wijze met het Regt om te springen, als hij de Physica verklaarde! - Charles had evenwel het geluk, door dien razenden vergeten te worden.

Byroniana.

Dat de Edele Lord een Zonderling was, mogen de volgende staaltjes bewijzen.
Voor byron was het eene kleinigheid, eene flesch wijn aan den mond te zetten en in éénen adem te ledigen.
Het verstrekte hem tot een bijzonder genoegen, zijnen vrienden schrik aan te jagen. Tot dat einde bewaarde hij in zijne oud-Gottische Abdij monnikskappen en maskers, en sloop somwijlen des avonds in de aloude gangen vermomd rond. Op zekeren tijd stofte een zijner gastvrienden, door den wijn verhit, op zijnen moed; terwijl byron den blood-
{==694==} {>>pagina-aanduiding<<}
aard speelde, en bij hoog en laag zwoer, dat hij thans niet meer zich in den gang zou durven wagen. De ander greep terstond een licht, en begaf zich naar den gang. Dit was juist, wat byron verlangde. Een zijner bedienden lag aldaar in eene kist, als monnik gekleed, en rigtte zich langzaam op, toen de voorbarige held met het licht naderde, hetwelk echter terstond uitging. Men gist het gevolg van deze boosaardige grap: lang duurde het, eer het uitjouwend geschater der baldadige gasten den doodelijk ontstelden weêr tot zichzelven deed komen.
Byron sliep altijd met een koppel geladene pistolen op zijne bedtafel. De Abdij van Newstead lag eenzaam, was oud, vervallen, en de omstreken stonden bekend, van slecht volk te wemelen. En waarom koos hij die Abdij tot zijn verblijf? Omdat dezelve aan zijne stemming beantwoordde, wanneer hij dichtte, en zijne verbeelding in de vereischte plooi bragt. Dikwijls zat hij uren lang alleen; en, wanneer dan zijn vertrouwde dienaar hem genaakte, gaf hij hem een teeken met de hand, dat hem tot een langdurig stilzwijgend wachten verpligtte. Dit was een zekere rushton, die tegenwoordig eene school voor jonge Gentlemen houdt. In Childe Harold schildert hem byron als zijn pagie. Dikwijls nam hij met dezen een dampbad, wanneer hij, een uur lang, in zeven flenellen buizen en een' Turkschen nachtjapon gehuld, zich daarin ophield, tot dat het zweet hem van het hoofd tot de voetzolen nedergudsde.
Een ander gezel van den Edelen Lord was - een beer, zoo tam, dat dezelve, als een hond, los rondliep. Het einde van dit beest was treurig. Het had de grenzen der Abdij overschreden. De boeren vonden het, en wierpen het een' strop om den hals, dien zij aan een' wagen vastmaakten, ten einde het op die wijze terug te brengen; daardoor verwurgden zij het.
Nog bestaat het gedenkteeken voor byron's lievelingshond, den vermaarden boatsman! Levensgroot geschilderd, hing hij reeds lang, tegenover den schoorsteen, op zijn slot Newstead, nevens eenen anderen troetelhond; maar, na zijnen dood, liet byron voor hem, in den tuin, op eenen heuvel, een grafteeken oprigten, waarop twee opschriften. Het eene is in 's Dichters werken medegedeeld; het andere niet, hetwelk dus luidt:

{==695==} {>>pagina-aanduiding<<}

op deze plek rusten de overblijfsels van een wezen, dat schoonheid bezat zonder ijdelheid, kracht zonder overmoed, moed zonder wreedheid, alle deugden van den mensch, en geene van deszelfs ondeugden. zulk eene loespraak ware laffe vleijerij, zoo dezelve boven eenig menschelijk gebeente werd geplaatst. boatsman's nagedachtenis wordt daardoor niets meer dan verschuldigde tol gebragt, bij werd geboren in newfoundland, mei 1803, en stierf od newstead, 18 nov. 1808.
In eene zeer kleine kerk, op een half uur afstands van Newstead, rust Lord byron zelf, die nergens op aarde ruste vond. Dit kerkje heeft naauwelijks twintig schreden lengte; maar sinds onheugelijke jaren bevat het de gebeenten van byron's geslacht, en ook hij wenschte, dat het zijne daar verzameld zoude worden. In den muur is eene marmeren plaat aangebragt, met dit opschrift:
diep onder dit gewelf, waar vele zijner voorouders en zijne eigene moeder sluimeren, ligt het gebeente van georg gordon noël byron, lord byron van rochdale, in het graafschap lancaster, den maker van ridder harold's bedevaart. hij werd geboren te londen, op den 22 januarij 1788. hij stierf te missolonghi, in westelijk griekenland, op den 19 april 1824, te midden van zijn roemvol pogen, om dat land de oude vrijheid en eere te hergeven. - zijne zuster, AUGUSTA MARIA LEIGH, plaatste de zen steen te zijner gedachtenisse.
De naam der zuster (gelijk men ziet) is grooter, dan die van Lord byron zelven, en dit benadeelt den indruk, daar het nu schijnt, alsof zij zichzelve daardoor meer wilde vereeren, dan den broeder. Ook verliep er een geheel jaar, eer zij bedacht was op het plaatsen van den gedenksteen. Sinds Julij 1825 heeft een vriend van byron een boek in de kerk nedergelegd, waarin elke bezoeker zijnen naam kan schrijven. Tot nog toe, evenwel, telt hetzelve slechts luttel beroemde mannen. Toen byron aldaar werd bijgezet, had

{==696==} {>>pagina-aanduiding<<}
men de kerk met zwart laken behangen; doch, reeds na verloop van weinige dagen, braken er dieven in, en stalen het, op een klein gedeelte na.

Iets, over het vertier der Engelsche dagbladen.

(Uit het Fransch.)

De Engelsche dagbladen hebben, in het algemeen, een' veel minder uitgestrekten omloop dan de Fransche. De Times, die zichzelven beschouwt als blad, dat Europa bestuurt, slijt niet veel meer dan 7000 exemplaren; terwijl intusschen deszelfs in het ruwe berekende jaarlijksche inkomsten de verbazende som van 4,5000 p. st. (f 540,000) bereiken. Het eigendom van de Morning-Chronicle is van de erfgenamen des Heeren perry, aan wien zij haar aanwezen is verschuldigd, gekocht voor 40,000 p. st. Dat van den Courier wordt geschat op 100,000 p. st. Dat van de Globe op niet meer dan 35,000 p. st.
De Redactie van den Times houdt 30 à 40 personen onledig, dezulken, veel grooter in getale, niet medegerekend, vereischt tot den druk en de overige werktuigelijke werkzaamheden. Het is een groote omloop, naar de kolossale schaal berekend van de Engelsche nijverheid. De redactie van het verslag der Parlementszittingen, gedurende drie of vier maanden des jaars, kost niet minder dan 3000 p. st. Wanneer men bij deze de druk- en alle de overige kosten, alsmede de geweldig zware belasting voegt, van de dagbladen geheven wordende, beseft men ligtelijk, dat het debiet ter naauwernood de onkosten dezer groote onderneming kan dekken: elk nommer kost ongeveer 55 centimes, waarvan de belasting 31 heft.
Een Engelsch dagblad trekt zijne voordeelen van de Advertentiën,0 door den handel en particulieren aan hetzelve ter plaatsing gezonden, van welke de schatkist alweder een deel zich toeëigent.
Om deze en andere redenen is het eene schier onmogelijke zaak geworden, een nieuw dagblad in Engeland tot stand te brengen, of althans gaande te houden. De Heer john murray, die alleen de helft der boeken in het licht geeft, welke in Grootbrittanje uitkomen, of ten minste van die, welke een' goeden aftrek hebben, en die alzoo meer dan iemand anders kans had om wèl te slagen, leed onlangs schipbreuk

{==697==} {>>pagina-aanduiding<<}
in zijne onderneming der uitgave van een nieuw Londensch dagblad, the Representative. Hoezeer man van bedrijf, is hij tevens een man naar de wereld en van zeer aanzienlijke middelen, verkeert met de eerste en grootste staatspersonen, die hem wederkeerig bezoeken, en staat in betrekking met alle letterkundigen. Hij drijft zijne zaken op een' grooten voet, bewoont een prachtig gebouw in de wijk van Westminster, welks benedendeel de drukkerij, de opkamers het bureau der Advertentiën enz., de eerste verdieping, kostbaar gemeubeleerd, de zaal voor de leden van het Parlement, de tweede, eindelijk, voorzien van eene boekerij, het verblijf der Redacteurs bevat. Hij heeft de kopij of het eigendomsregt van de Representative, waarbij hij 10,000 p. st. had opgezet, aan den New-Times verkocht voor 600 p. st.
Het schijnt, dat de Heer canning, in den laatsten tijd zijns levens, zich min of meer verontrustte wegens het overwigt van sommige dagbladen, bijzonder van den Times. Deze dagbladen, in elke klub, in ieder openbaar leesgezelschap, in alle koffijhuizen en kroegen zelfs voorhanden, zijn werkelijke magten in den Staat geworden. Dan, geenszins door dezelve te vervolgen, of ze te koopen, maar door hun mededingers te scheppen, wilde canning derzelver invloed matigen of opwegen. Te dezen einde, zegt men, was hij voornemens, de belasting op de dagbladen te verminderen. Het zal te bezien staan, of zijn dood, eene ramp voor geheel Europa, ja misschien voor de gansche wereld, dit ontwerp vernietigd hebbe.

Trouweloosheid van den tegenwoordigen sultan Mahmoud den II.

De navolgende echte Anecdote moge ten bewijs verstrekken van de mate van vertrouwen, welke de Hattischeriffs, door de Muzelmannen zoo zeer geëerbiedigd, verdienen, en welke partij Sultan mahmoud van dezelve, ter voldoening zijner wraakzucht, weet te trekken.
Gedurende den opstand van den jare 1808, die mustapha IV van den troon bonsde, om diens broeder, mahmoud II, op denzelven te plaatsen, was remiz, Kapudan-Pacha, belast geweest met het gedwingen der muitzieke Janitsaren. Verdacht geworden bij de zegepralende partij,

{==698==} {>>pagina-aanduiding<<}
verwijderde hij zich uit de hoofdstad, en werd naar het kamp des Grootviziers te Schumla gezonden, - de gewone klip voor den Russischen heldenmoed, welke zij nimmer hebben kunnen te boven komen. Na aldaar, in onderscheidene gevechten, zijne dapperheid tegen de Russen te hebben doen blijken, geraakte hij krijgsgevangen, en werd naar Petersburg weggevoerd. Bij den vrede wilde hij niet naar Konstantinopel terugkeeren zonder een vrijgeleide, en verzocht zijnen vrienden aldaar, te dezen aanzien de bevelen des Sultans te vragen. Zijne Hoogheid beantwoordde zulks onmiddellijk door een' Hattischeriff, welke hem verhief tot de waardigheid van Grootvizier, en hem uitnoodigde, om zich, met volkomeu vertrouwen, naar de hoofdstad te begeven. Remiz gehoorzaamde, in dankbare verrukking, op staanden voet. Maar deze Hattischeriff was niets dan een strik. Terwijl men dien naar Petersburg afzond, hadden de Hospodars van Molaavië en van Wallachije een' geheel anderen ontvangen, betreffende het onthaal hem aan te doen, en Zijne Hoogheid had tevens te hunner beschikking gesteld eene compagnie Janitsaren, met de volvoering hunner bevelen belast. Vorst callimachi, daarna een der ontelbare offers, door de Turken bij den aanvang van den Griekschen opstand geslagt, was te dien tijde Hospodar van Moldavië. Zijne menschelijkheid had een' afkeer van de rol, hem opgelegd, en hij wist de volbrenging van des Sultans bevelen over te dragen op zijnen ambtgenoot in Wallachije, wiens slaafsche gehoorzaamheid hem bekend was. Remiz-Pacha, te Jassy een onthaal, overeenkomstig zijnen rang, ontvangen hebbende, vervolgde zijne reize op
Bucharest. Een talrijk gevolg, waaronder het krijgsvolk zich bevond, boven vermeld, trok hem, op eenige mijlen afstands van de stad, te gemoet, voorafgegaan van eene opene kales, door den Hospodar, hem ter eere, toegeschikt. Het dus zamengestelde geleide stelde zich in beweging; maar, eene poos voortgetrokken zijnde, omsingelden de Turken het rijtuig, leiden op hetzelve aan, en weldra vonden de ongelukkige Vizier, de Ceremoniemeester van den Hospodar, aan zijne zijde gezeten, de voerlieden, de paarden onder eene hagelbui van kogels den dood. Men verbeelde zich de verwarring, welke dit vreesselijk tooneel baarde, dat en de trouweloosheid en de wreedaardigheid des Turkschen Gouvernements kenmerkt! Ik bevond mij te paard, te midden der menigte van aanschouwers van elken rang en stand, welke de nieuws-
{==699==} {>>pagina-aanduiding<<}
gierigheid naar buiten had gedreven, om de plegtige intrede des Grootviziers te zien, en onderhield mij met eene jonge Griekin, welke verloofd was met den straks genoemden Ceremoniemeester. De geweerschoten, de kreten der stervenden, die der toeschouwers deden ons van schrik als verstijven. De Griekin sprong uit haar rijtuig, en vloog, onder hartbrekend gillen, naar het tooneel van jammer. Wij volgden haar ijlings, en droegen haar, in bezwijming, weg. Men stelle zich hare wanhoop voor, toen zij, te Bucharest tot haarzelve gekomen, den rampzaligen dood vernam van hem, dien zij reeds als haren echtgenoot beschouwde! Twee jaren zonderde zij zich af in eenzaamheid, geheel aan haren rouw gewijd. Deze jonge Fanariote, (de naam, dien men aan hen geeft, die geboren zijn in de Fanar, de wijk der Grieken te Konstantinopel) van ongemeene schoonheid, was de zuster van michaël suzzo, die sedert tot Hospodar van Moldavië werd
benoemd, en zich bij alexander ypsilanti voegde, toen deze het sein tot den Griekschen opstand gaf. Remiz-Pacha werd begraven te Rudschuck, aan den Donau; maar zijn hoofd werd niet naar Konstantinopel opgezonden: welke omstandigheid bewijst, dat de Sultan aan eene persoonlijke wraak niet de kleur van eene staatkundige strafoefening wilde gegeven hebben.
Men zoude, onder de regering van mahmoud, een aantal andere stalen kunnen aanvoeren, waarin de dwingeland van de plegtige Hattischeriffs zich een spel maakte, ten einde den regtmatigen argwaan van hen in een blind vertrouwen te doen verkeeren, door welken hij zich beleedigd acht, en des te zekerder in het duister den slagtoffers van zijnen onverzoenlijken haat de hun toegedachte slagen toe te brengen. De geschiedenis dezer werktuigen van trouweloosheid beslaat meer plaats, dan men meent, in de jaarboeken der Oostersche barbaarschheid; en men heeft zich minder te verwonderen over de gewoonte des Grooten Heers, om tot dezen groven kunstgreep de toevlugt te nemen, dan over de domheid van hen, die zich nog in zulk een' lompen strik laten vangen.

Drietal anecdoten, betreffende den beroemden La Condamine.

Men zou hem den bijnaam van den Nieuwsgierige, met regt; kunnen geven. - Op zijne reize (1737) in Italie (in hooge

{==700==} {>>pagina-aanduiding<<}
jaren met zijne nicht gehuwd, waren noch deze echt, noch ziekelijkheid, noch doofheid in staat, hem te wederhouden, om Engeland te gaan zien) bezigtigde hij de schatten van Genua. Men vertoonde hem eene groote vaas, uit ééne enkele esmeraud vervaardigd, en die tevens doorging voor eene reliquie, bekend onder den naam van sacro Catino. La condamine wilde zich vergewissen, of de vaas inderdaad uit dien kostbaren steen was zamengesteld, en, om hare hardheid te beproeven, dezelve bekrassen, toen men zijne hand wederhield, gelukkig voor hem en veelligt ook voor de vaas. Maar, in een zeedorpje, vertoonde men hem eene waskaars, welke onafgebroken brandende werd gehouden, gelijk het gewijde vuur der Vestaalsche maagden, met bijgevoegde verklaring, dat, zoo dezelve uitging, het dorp onfeilbaar terstond door de golven zou verzwolgen worden. ‘Zijt ge zeker van hetgeen ge zegt?’ vroeg la condamine aan den Priester, die hem geleidde. Men gist het antwoord. ‘Wel nu!’ hernam de stoute waarnemer, ‘wij zuilen zien;’ en hij blies de kaars uit. De zee bleef stil, maar het gemeen geraakte in beweging, en het wonder dreigde op den sterken geest neder te komen, die zich gelukkig achtte, door eene achterdeur te ontsnappen.
De doofheid, eene plaag voor den nieuwsgierige, deed op hem dezelfde uitwerking als de hinderpalen op de geweldige hartstogten, en diende alleen, om hem nog meer op te winden. Genoodzaakt, om zijne nieuwsgierigheid te bevredigen, zich alleen op zijng ezigt te verlaten, bediende zich la condamine van hetzelve tot in het buitensporige, en liet zich door geenerlei bedenking in het gebruik van dit zintuig beperken. Op zekeren dag trad hij bij Mevrouw de choiseul binnen, terwijl zij bezig was een' brief te schrijven. Zachtjes naderende, en haar over den schouder kijkende, volgde hij de beweging van hare hand, lezende wat zij schreef. Dooven wanen steeds niet gehoord te worden; maar Mevrouw de choiseul had een fijn gehoor; zij bemerkte, wie het was, die zich in hare brieswisseling mengde, en, zonder van houding te veranderen, of een enkel woord te uiten, besloot zij haren brief aldus: ‘Ik zou u nog wel meer zeggen; maar de Heer la condamine staat achter mij, en leest, hetgeen ik aan u schrijf.’ - ‘Ach, Mevrouw!’ riep de bespieder, dus op heeter daad betrapt, onbedacht uit, ‘welk eene onregtvaardigheid! Ik verzeker u, dat ik niet gelezen heb.’

{==701==} {>>pagina-aanduiding<<}

Veel bragt hij, door zijne schriften, toe ter verspreiding van de toen pas ontdekte Kinderpok-inenting. Genees- en Heelkunde behoorden tot de geliefkoosde voorwerpen zijner nieuwsgierigheid. Nieuwsgierigheid, herhalen wij, waarvan hij het slagtoffer werd; terwijl zijn dood bewijst, tot welk eene mate het verhevene en het belagchelijke zich kunnen zamenparen. In zijne grijsheid met zware ligchaamsgebreken bezocht, troostte hij zich over zijn onvermogen van niet meer naar de Akademie te kunnen gaan, door zich de registers der zittingen en de belangrijkste Memoriën te doen voorlezen. Op die wijze vernam hij, dat een jong Heelmeester eene stoute en zeer gewaagde kunstbewerking had uitgevonden voor eene der kwalen, van welke hij zelf was aangetast. Hij deed hem roepen, en, minder nog gedreven door de hoop op herstel, dan door het aanlokkelijke der nieuwigheid, bood hij zichzelven aan, om de proef te ondergaan. De jongman scheen ontzet van dit aanbod; het was geen experimentum in animâ vili; maar la condamine bemoedigde hem, en deed zijn uiterste best, om hem over te halen. ‘Zoo ge niet wel mogt slagen,’ zeide hij, ‘kan zulks voor u van geenerlei kwade gevolgen zijn; ik ben oud en ziek; men zal zeggen, dat de natuur u slecht gediend heeft. Zoo ge, daarentegen, mij geneest, zal ik zelf een naauwkeurig verslag van uwe wijze van werken aan de Akademie zenden, hetwelk u tot geene geringe eer zal verstrekken.’ De jonge kunstbeoefenaar liet zich eindelijk bewegen, en ging tot de operatie over; maar de lijder, zijne nieuwsgierigheid tot heldenmoed drijvende, wilde, te midden der smarten, nog zien, hoe hij geopereerd werd. ‘Niet zoo schielijk,’ riep hij; ‘vergun mij, dat ik zie..... Maar, Mijnheer, zoo ik uwe manier van opereren niet zie, kan ik er immers geen verslag van geven aan de Akademie.’ - Helaas! door, als met geweld, den tijd te hebben genomen
van te zien, had hij den tijd niet om zijn Rapport te stellen.
Zijne opgeruimdheid, niet min levendig, maar edeler, dan die van scarron, bleef hem bij tot zijnen jongsten snik: hij maakte verzen op zijne ligchaamskwalen, in welke echter meer ongedwongenheid en gemakkelijkheid, dan dichterlijk vernuft, doorstraalden.


{==702==} {>>pagina-aanduiding<<}

Misbruik der brillen.

Toen de jonge Heeren zich oefenden in de bijziendheid, ten einde de Conscriptie te ontkomen, en daardoor de jammerlijke mode van het brillendragen, die, helaas! ook tot Nederland is doorgedrongen, hadden in zwang gebragt, reed een boer ter stad in, om zijne landwaar te venten. Na den markttijd nog eens rondstappende, viel zijne opmerking op de brillen, door welke hij, tot zijne verwondering, zoo wel jongen als ouden zag gluren. Leergraag van aard, had hij meermalen met eerbied gestaard op de neuzen van zijnen Schout en Predikant, de geleerdste mannen, die hem immer bejegend waren, en tevens de éénigen, die, nog in den bloei der jaren, op zijn dorp een' bril droegen. Hij trad in een' winkel, waar hij zulke glazen voor het venster zag, en vroeg naar een' bril. De man liet er hem van allerlei soort zien. Hij zette ze een voor een op den neus; maar geen van alle scheen hem te bevallen. Scherp turende in een hem aangeboden boek, nam hij telkens een' anderen bril, en vroeg ten laatste om een ander boek, zeggende: ‘Ik kan met al die brillen nog niet lezen.’ - ‘Wel,’ hernam de verkooper, in 't einde, vol ongeduld, ‘dan kunt gij in 't geheel niet lezen!’ - ‘Wat drommel!’ riep de boer, ‘dat spreekt immers van zelf. Wat zou ik met een' bril doen, zoo ik lezen kon?’

De eenzaamheid.


Gelukkig is de mensch, die, 't aardsch gewoel ontweken, 
Zijn schreden rigt naar stille en onbewoonde streken, 
Van 's werelds nietig stof zijn vrije ziel ontslaat, 
En, schoon hij d' aard' behoor', voor de aard' niet meer bestaat; 
Wien, in het kalm genot van de eenzaamheid verloren, 
Vergetelheid en hoop alleen nog kan bekoren. 
Een' zuivren geest gelijk, die door de ruimte waart, 
Slaat hij een' kalmen blik op 't wuft gewoel der aard', 
En ziet, verheven boven 's noodlots wisselvlagen, 
In de aarde 't voertuig slechts, dat hem een poos moet dragen; 
Ziet, hoe der driften storm, op 's levens hollen vloed, 
Op 't ranke vaartuig van het menschlijk leven woedt; 

{==703==} {>>pagina-aanduiding<<}

Maar 't stoort zijn kalmte niet. Neen, bij die onweêrsvlagen 
Houdt hij het hopend oog alleen op God geslagen. 
 
Hoe wordt zijn ziel verrukt door 't geen Gods almagt schiep! 
Hij ziet die bergen, die Zijn wenk in 't aanzijn riep; 
Gevaarten, steeds bestand voor tijd en onweêrsvlagen, 
Die 't merk van eeuwigheid en van Gods almagt dragen. 
Wanneer het morgenrood hun steile kruinen groet, 
En in een' purperglans die toppen schittren doet, 
Zoodat ze in 't hemelruim een verre vuurbaak schijnen, 
Wier vonkelende gloed de schaduw doet verdwijnen, 
Klimt hij de heuvlen op, met lagchend groen getooid; 
Die heuvlen, aan den voet des bergs in 't rond gestrooid. 
Allengskens tot den rug des breeden bergs getreden, 
Zet hij in 't pijnboomwoud, dat eeuwen telt, zijn schreden; 
't Verdroogde bed eens vloeds is hier zijn pad; zijn oog 
Ziet nu een rotsgewelf hem dreigen van omhoog, 
Dan stuit eensklaps zijn voet; de schrik vaart door zijn leden; 
Een peillooze afgrond gaapt: zijn blik valt naar beneden; 
Hij houdt dien duizlend in de onmeetbre kolk gerigt, 
En siddert bij 't genot van 't ijslijk grootsch gezigt! 
 
Hij klimt, en 't vergezigt, waarin zijn oog mag weiden, 
Schijnt zich met elken tred al verder uit te breiden; 
Is, of, bij 't gloren van een' nieuwen dageraad, 
Een nieuwe schepping steeds voor zijn gezigt ontstaat, 
Tot dat zijn blik, in 't eind ten hoogsten top verheven, 
Nu door de onmeetlijkheid in vrijheid rond mag zweven. 
 
Zoo breidt, als onze ziel deze aardsche boei ontvlugt, 
En tot haar' Oorsprong keert, en zweeft in reiner lucht, 
Zoo breidt zich dan 't verschiet, met nevlen eens omtogen, 
Met elken wiekslag uit, en met verhelderde oogen 
Zien wij de schepping Gods, verrukt, ontsluijerd aan, 
En wat eens raadsel was in 't volle daglicht staan; 
Tot dat wij eindlijk op die heilge hoogten varen, 
Waar 't Serafijnen-oog in de eeuwigheid mag staren! 
 
Ik groet u, toppen! steeds met sneeuw en ijs omkleed, 
Wier velden nooit de voet eens stervelings betreedt, 
Die tot dit uur slechts mij en d' aadlaar hebt gedragen, 
Ja tot wier hoogte zelfs zich naauw een blik durft wagen! 

{==704==} {>>pagina-aanduiding<<}

U, eeuwge zuilen! piramiden der Natuur! 
Door de almagt Gods gesticht, in 't eerste scheppingsuur! 
U, 's aardrijks grenzen! die, hoe wissling 't al moog treffen, 
Uw grijze kruinen fier ten hemel blijft verheffen! 
Ja, schoon het onweêr zelfs die kruinen teistren moog, 
De bergstroom bruisend zwelle en schuimend spatte omhoog, 
De bliksem slingrend schiet', de orkaan verwoed moog huilen, 
Wij zien een oogwenk dan u in de nevlen schuilen, 
Een schaduw spreiden, als bij 't vallen van den nacht, 
Maar dra vertoont ge u weêr in zegepraal en pracht, 
Verheft uw kruinen fier, en schijnt tot God te spreken: 
Hier plaatste ons Uwe hand! Zie, wij zijn niet geweken! 
 
En ik, ik sta hier op des werelds grens alleen! 
De schorre donder bromt ver onder mijne treên; 
Ik zie de wolken, door de kracht des winds bewogen, 
Al tuimlend ondereen, nu dwarlend opgevlogen, 
Dan eindloos rollend, door geen grens of perk gestuit, 
Gelijk een oceaan, door stormen opgeruid, 
Dan voor dit berggevaart' haar dolle woede buigen, 
En spatten donderend als op een rots aan duigen. 
Maar, wijl die chaos kookt en woelt aan zijnen voet, 
Beschijnt de zon deez' top met schitterenden gloed; 
Ja, van het uur af, dat ze in 't oosten op komt klimmen, 
Tot dat in 't westerzout haar laatste vonken glimmen, 
Heeft in dien schuinschen loop, door de Almagt vastgezet, 
Geen enkle schaduw ooit daar 't zuiver licht besmet; 
Zelfs, als reeds lang de nacht zijn' sluijer uit kwam spreiden, 
Blijft dáár een zonneblik nog lang ten afscheid beiden. 
 
Hier baad ik me in genot. Door grens noch perk gestuit, 
Breidt hier zich met mijn' blik mijn ziel oneindig uit. 
't Is of de vrijheidslucht, waarin zij hier mag zweven, 
Haar meer volmaaktheid schenkt, en schikt tot eedler leven. 
Neen! de aardsche logge zorg, al 't ondermaansch verdriet 
Verheffen met den mensch zich tot dees hoogten niet. 
Neen! laster, haat of nijd, of wat op aard' moog kwellen, 
Mag de opgetogen ziel niet tot dees spheer verzellen; 
't Zinkt daar, als nietig lood, door eigen zwaarte neêr, 
En meer gezuiverd vindt de mensch zichzelven weêr. 
 
Ik zag op d'oceaan de woeste golven rollen, 
Als rossen zonder toom, die door de vlakte hollen 

{==705==} {>>pagina-aanduiding<<}

En schudden brieschend hun beschuimde manen uit, 
Wier woede, op Uwen wenk, geen perk of slagboom stuit, 
Tot dat zij voor Uw stem haar dolle woede staken 
En brullend tuimelen in 's afgronds diepe kaken. 
'k Zag, hoe de kalme stroom, in 't grazig boord bekneld, 
Met zachte kabbeling, langs struik en bloemen snelt, 
En in zijn lomrijk bed, waar frissche koeltjes wáren, 
Het visschersbootje wiegt en schommelt op zijn baren. 
Ik zag den bliksemschicht, het graauwe zwerk ontvlugt, 
Gelijk een vuurge slang zich kronklen door de lucht. 
Ik zag voor zesirs aâm, bevrucht met honiggeuren, 
Van voor d' azuren trans de nevelwolkjes scheuren. 
's Zag, hoe de jonge duif de teedre vlerkjes vaagt 
En op den rand van 't nest voor 't eerst zich schichtig waagt, 
Met afgemeten vlugt het luchtruim wil doorzweven, 
Maar fladdrend nederstort, om zuchtende te sneven. 
'k Zag, hoe de trotsche berg naar 's hemels hoogen trans 
De sneeuwkruin statig heft, gehuld in zonneglans. 
Die winterschatten, die, in duizend kronkelingen, 
Met steeds versnelden loop, naar dorre velden dringen, 
En honderd rotsen van kristal, dat smeltend vloeit 
En met verkwikkend vocht het stervend kruid besproeit, 
En deze stroomen, die van steile klippen ruischen 
En op 't gekloofd graniet al dondrend nederbruisen, 
En 't berggevaarte, dat het woên des Tijds bespot, 
Ja heel de schepping is Uw loflied, groote God! 
 
van starkenborgh stachouwer. 
 
Naar het Fransch van 
 
de lamartine. 


'k Ben uit Oostinje thuis!


Nog is mijn droom niet uit; 'k ben nog in vroeger jaren; 
Nog zie 'k Javaan, Chinees en Lascar om mij waren; 
Nog hoor ik 't stormgeloei en 't barre zeegedruisch.... 
Nog ben ik in Oostinje thuis! 
 
'k Zie nog de hagedis ter jagt gaan langs de muren; 
'k Zie de apen nog in 't bosch; 'k zie nog de tijgers gluren; 
Daar vliegt de wilde paauw, de groote vledermuis.... 
Nog ben ik in Oostinje thuis! 

{==706==} {>>pagina-aanduiding<<}

'k Ben nog op 't Koningsplein; nog rigt ik mijne schreden 
Langs Rijswijk henen, naar 't bevallig Weltevreden; 
Nog zie ik 't hospitaal; daar is de groote sluis.... 
Nog ben ik in Oostinje thuis! 
 
'k Ben op Madura nog; 'k beklim nog Tenger's bergen; 
'k Hoor nog 't Kadoesche volk ropijen van mij vergen, 
Alleen om de opium; 'k denk nog: dat is niet pluis.... 
Nog ben ik in Oostinje thuis! 
 
Nog woedt cholera's pest; wat jammervolle dagen! 
Nog zie 'k, hoe een Javaan daar moedig aan komt dragen; 
Hij valt; hij krimpt ineen; de doodsnik breekt hem 't bruis.... 
Nog ben ik in Oostinje thuis! 
 
Nog zie 'k mijn fraaije chais; ze is voor geen geld te koopen; 
Nog zie 'k in 't blinkend tuig mijn vlugge schimmels loopen; 
Zij reppen zich; 'k vlieg voort, nog sneller dan de struis.... 
Nog ben ik in Oostinje thuis! 
 
Nog zie 'k mijn huis, mijn hof, mijn schoone koffijboomen, 
De vrienden van mijn hart.... God! laat mij blijven droomen! 
Maar neen, 't is uit; 'k ontwaak; helaas! wat wreed abuis.... 
'k Ben niet meer in Oostinje thuis! 
 
Neen, 'k ben er niet meer thuis. Wat schats is al verdwenen! 
De vrienden van mijn hart zijn meest ter grafplaats henen; 
Zij rusten daar in vreê, bevrijd van zorg en kruis.... 
De Hemel, bid ik, zij hun thuis! 
 
De heldre zon is weg; de gure, graauwe luchten 
Verbannen binnenshuis mijn treuren en mijn zuchten; 
'k Hoor buiten 't woest gejoel van allerlei gespuis.... 
Ach ja, 'k ben uit Oostinje thuis! 
 
De barre winter naakt; dan zal 't eerst festa wezen; 
Dan eerst zal sneeuw en ijs Oostinje glad genezen; 
Dan zit ik digt bij 't vuur te morsen in het gruis, 
Te droomen van mijn vorig thuis! 
 
Maar, waar ons thuis ook zij, indien wij slechts den zegen 
Der weltevredenheid in 't rein gemoed verkregen, 
't Zij dan in hitte of koû, 't zij in paleis of kluis, 
Dan is 't alom een zalig thuis! 
 
G. d. R. 






{==707==} {>>pagina-aanduiding<<}

Thermopylé.

XXI.


Heil! Heil! Nooit zal Thermopylé aan slaven overgaan! 
Heil! Eeuwig zal Thermopylé, de rots der vrijheid, staan! 
Daar zweeft hij met het vlammend zwaard, als wachter, om den pas, 
Bevrijd, geheiligd door zijn bloed, de held Leonidas; 
En achter hem de gansche schaar getrouwen tot den dood, 
Met lauwerkransen om de kruin, de borst nog purperrood. 
School vrij te zaam tot ons verderf, gij slaaf-en heerscherstoet! 
Ruk aan, bezoldigd beulenrot, in al uw' euvelmoed! 
Wij, wachters bij Thermopylé, wij staan hier man voor man, 
En toonen u, wat vrijheid is, wat vrijheid wil en kan. 
Leonidas, één blik op ons, één blik dale op u af; 
En nu, den post ons vrij betrouwd: staan wij niet op uw graf? 
Daarstaan, daarvallen wij, en, wordt ons de overmagt te sterk, 
Met onze lijken strekken wij dat heldengraf tot zerk; 
Opdat uw heilige asch niet worde ontwijd door slavenvoet, 
Die liever nog ons lijf vertreed', zoo hij hier treden moet. 
Heil! Heil! Nooit zal Thermopylé aan slaven overgaan! 
Heil! Eeuwig zal Thermopylé, de rots der vrijheid, staan! 
Reeds eenmaal stuitte op deze rots der Turken moordgeweer; 
Reeds eenmaal zonk de halve maan hier in het stof ter neêr. 
Reeds menig nieuwe schim biedt ons, ter middernacht, haar' groet, 
Die, met de aloude heldenschaar, ons spoort tot heldenmoed. 
Wij kennen u, wij volgen u, getrouw in zege en dood; 
Wij verwen onze borst, als gij, met heerlijk purperrood. 
Rukt aan, gij slaven, rukt vrij aan! Wij hebben reeds ons maal 
Genuttigd in den dageraad, gedronken de bokaal; 
Wij kransen ons het hoofd ten feest; wij kransen ons geweer 
Ten lijkfeest of ten zegefeest - 't beleid is van den Heer; 
Slechts zij de dood de zege waard, de zege waard den dood! 
Voor Sparta's lijken beefde eens hier de Medische despoot, 
En voelde in de overwinning zich verwonnen, toen hij zag, 
Wat vrijheid is, wat vrijheid wil, wat vrijheid slechts vermag. 
Ook gij, gij zult het zien! Ruktaan, gij slaven, rukt vrij aan! 
Heil! Eeuwig zal Thermopylé, de rots der vrijheid, staan! 
 
j.w. ijntema. 
Naar wilhelm Müller. 



{==708==} {>>pagina-aanduiding<<}

De heer Malthus en Plug Pulteney.

De vertoogen van den Heer malthus tegen de weelde, zijn pleit ter gunste der spaarzaamheid en der armoede, hadden alle de gierigaards van Grootbrittanje tot in het diepst der ziele geroerd. Een hunner, plug pulteney; hij, die middel gevonden had, om zich zonder linnen en zonder schoenen te behelpen; hij, van wien burke zeide: ‘Pulteney heeft een millioen overgewonnen; ik hoop, dat hij nog zoo veel zal overwinnen, dat hij een' zakdoek kan koopen; deze man las het betoog van malthus, en ontbrandde in zulk eene geestdrift voor diens ontwerpen van stelselmatige gierigheid en beredeneerde behoeftigheid, dat hij den schrijver een landgoed aanbood, hetwelk een aardig inkomen opleverde.





Aan Argus en consorten, (ééns voor altijd.)


In schimp en smaad volleerd, ziet men 't gespuis, bij hoopen, 
De in gal gedoopte pen aan 't boekgewurmt' verkoopen. 
 
Mercurius, 1828. No. 5. 


o Argus! waar toch voert uw dolle woede u heen? 
Met honderd oogen loert ge op elke fout, hoe kleen, 
En hebt voor 't goede en schoon' geen' enklen blik meer over. 
Gij maakt tot eerlijk man den Godvergeten roover! 
Gij schendt en lastert; en, waar gij geen feil ontdekt, 
Verdicht gij ze, onbeschaamd. Wie u ter prooi verstrekt, 
(En wie of wat is voor uw' laffen spotlust veilig?) 
Verguist gij, ongetergd. Geen deugden zijn u heilig. 
Ach! brouwt een enkel oog, dat boos is, zoo veel kwaad, 
Wat moeten honderd dan, zoo als gij hebt te baat?... 
Vaar voort, o schaamtelooze! op mij uw gal te braken, 
Of 't andren vrijdom schonk van uw vergifte kaken! 
Weet, dat men dàn alleen mij krenkt, ja diep verneêrt, 
Wanneer mij 't schandmerk van kwâ jongens lof onteert! 
 
j.w. ijntema. 
Oct. 1828. 



{==709==} {>>pagina-aanduiding<<}

Mengelwerk.

Over de vraag aan, en het antwoord van Jezus, Luc. XIII:23-25.

Zou de vraag: ‘Heer! zijn er ook weinige,’ enz. voortgevloeid zijn (zoo als zij doorgaans wordt genomen) uit bloote nieuwsgierigheid, om, over het geheel, het juiste getal der van God tot zaligheid bestemden te willen weten? Eene andere verklaring schijnt ons aannemelijker, namelijk: dat de man, uit belangstelling in de zaak van Christus, zich bekommert over den weinigen opgang, welken Jezus, met zijne leer en daden, maakte, en, uit dit beginsel, Hem deze vraag doet. Daartoe noemt hij Hem Heer; een titel, die, ja wel zeer verschillend, en met zeer onderscheidene bedoelingen, ook omtrent onzen Heiland, gebezigd werd: doch dat dezelve, bij dezen volgeling van Hem, erkentenis van Hem, als den beloofden Messias, teekent, blijkt uit den inhoud der vrage zelve, als zijnde altoos van dien aard, dat de Messias alleen, en niemand anders, hem daarvan voldoend verslag kon geven. En, dat deelneming in de zaak van Christus, en het heil zijner Natie, hem dan ook tot die vraag heeft aangespoord, zou ik uit zijn voorstel van weinigen willen besluiten. In elke andere meening zou hij gewisselijk gevraagd hebben: of er ook velen zouden zalig worden. In deze voorstelling van weinigen ligt altijd iets bekrompens; en waartoe hij alleenlijk kan heengeleid zijn door de toenmalige omstandigheden. Een Jood van Jezus tijd drong toch wel niet door tot de zaligheid der menschen, in het algemeen genomen; maar bepaalde zich enkel bij zijne Natie. Doch dan ging zijne volksliefde teffens zoo verre, dat alle kinderen van Abraham in de groote voorregten van het Messiasrijk zouden moeten deelen. Maar, in plaats van die algemeene erkentenis, ziende, dat het gros des volks zoo weinige behoefte gevoelde

{==710==} {>>pagina-aanduiding<<}
aan - en van daar ook zoo geringe ingenomenheid toonde met - zijn hemelsch onderwijs, ja Grooten en Geleerden zijne geslagenste vijanden waren; kon dat eenen warmen voorstander wel niet magtig slingeren? Zelfs, al tellen wij hem onder die weinige edelen in Israël, die niet enkel uiterlijken luister, maar zedelijk onderwijs teffens, met de bestemming van den Messias verbonden, en die daardoor zalig, eeuwig gelukkig en zedelijk hersteld wilden worden; het blijft, in zoo verre, ook nog hetzelfde, dat hij het tot den toenmaligen tijd betrekkelijk maakt. En misschien drukt hij zich daartoe ook, bepaaldelijk op deze wijze, uit: ‘zijn er ook weinige, die zalig zullen worden?’ Of hij nu, te dezen stonde, de aanleiding tot dit voorstel genomen hebbe uit de zoo even voorgedragene Gelijkenissen, van het mosterdzaad, hetwelk uit een klein beginsel langzaam voortgroeit, en van het zuurdeeg, hetwelk stil en inwendig werkt; die geringe opgang liep zoodanig tegen zijne verwachting van den Messias in, dat hem deze uitkomst grootelijks hinderde, en hij dit bezwaar, bij den Meester zelven, wel eens wilde inbrengen. Nu kwam het met der Joden manier van denken allezins overeen, minder op het bestaan des volks te letten, dan wel aan de bestellingen van God te blijven hangen, die altijd de Natie zoo gunstig van alle volken had onderscheiden: en zoo ook onze man, minder in gebrek aan beantwoording aan de verleende godsdienstige voorregten de oorzaak zoekende, hecht er veel eerder op, of het werkelijk met het Godsplan omtrent den Messias zoo gelegen ware, dat er maar weinigen, door Hem, zouden zalig worden. Was dat zoo, dan zou hij er eerbiedig in berusten en tevreden zijn; terwijl hij anders de vrijheid wilde nemen, - eene vrijheid, echter, uit belangstelling geboren, - om Jezus eens voor te houden, of Hij den Joden wel niet wat meer kon te gemoet komen, en zich wat naar hen schikken, meenende, dat het dan wel beter
zoude gaan. Dit is wel eene gissing; maar die, in mijn oog, toch niet van allen grond ontbloot is, als ik mij hier eenen warmen vriend van Je-
{==711==} {>>pagina-aanduiding<<}
zus en van zijne Natie beide voorstel. Kan het onszelven, bij het lezen van de Evangeliegeschiedenis, wel eens niet oppervlakkig toeschijnen, dat Jezus wat stroef met de Joden, en vooral met de Grooten, is te werk gegaan; ten minste zoo weinig deed, om ze tot zich te trekken? En waarom zal dan zulk een tijdgenoot wel eens niet gedacht hebben, dat Hij zich wat mogte schikken? En, als Jezus dit dan in deze vrage bevroedde, zal het er voornamelijk op aankomen, of zijn antwoord daarop gevoegelijk sluit.
Dat hetzelve geene berisping, als van eene nuttelooze en nieuwsgierige vrage, in zich bevat, en waarmede Hij zou hebben willen zeggen: ‘wat gaat u dat aan, en wat ligt u daaraan gelegen, om te willen weten, hoe velen er zalig zullen worden? Zorg maar voor uzelven, en strijd voor uzelven liever, om in te gaan door de enge poort:’ dit blijkt reeds daaruit, dat Hij niet den man, maar de omstanders, in het meervoud, aanspreekt: ‘strijdt gijlieden, om in te gaan,’ enz. waarmede Jezus, terwijl Hij een antwoord op de vrage voorzigtig ontwijkt, daarvan voor dezelve eene zeer nuttige en getrouwe vermaning ontleent.
Men heeft van dezen veranderden toon wel reden willen geven, door den vrager mede uit naam van anderen te doen spreken: maar, behalve dat mij dit denkbeeld toeschijnt, als enkel uit nood hier ingevoegd, zoo kan ik mij van de gansche schare bezwaarlijk zulk eene algemeene nieuwsgierigheid verbeelden. Er moet zeker wat bij gedacht worden, om vrage en antwoord in verband te brengen; doch dat kan toen wel zeer duidelijk in het oog gevallen zijn; bij voorbeeld, dat de man, door over zijde op de schare te zien, Jezus alzoo op het kleine hoopje heeft willen wijzen, en Jezus daarom zijne vermaning ook tot hetzelve rigt. Wij zullen nog nader vernemen, dat hetzelve niet alleen zulk eene herinnering ten hoogste noodig had; maar dat dezelve ook allezins plooit in onze meening wegens des vragers bedoeling, dat Jezus zich wat zoude schikken. Van dat schikken, trouwens, ligt

{==712==} {>>pagina-aanduiding<<}
zoo weinig in het voorstel van strijden, dat Jezus hiermede veelmeer blijft hechten op zwarigheden, en dat er verloocheningen, ja tegenstand en gevaren aan verbonden waren: want ‘die achter Hem wilde komen, moest zichzelven verloochenen en zijn kruis opnemen.’ Doch dat moest men zich getroosten, volhouden, en zich nergens door laten aftrekken. - Zoo als dit strijden dan reeds op die bekrompene vrage eenen eigenaardigen weerslag geeft, nog meer straalt het door in het ingaan door de enge poort. Want daarmede komt Jezus kennelijk terug op de grondstelling, welke Hij Matth. VII:13, 14 reeds vroeger heeft opgegeven, toen Hij er ook reeds van verklaarde, dat weinigen dezelve zouden vinden. Thans blijft Hij daarbij. Hij ontveinst het niet, dat er strijd aan was verbonden; en, al kwamen er dan maar weinigen door, Hij houdt er zich aan, dat zij er zich naar moesten schikken. Hij zocht het in den grooten hoop, vooralsnog, niet; maar Hij wil echte volgelingen vormen. En dan slaat daarop ook nog geheel en al de nadrukkelijke waarschuwing aan die schare: ‘dat velen van dezelve zouden zoeken,’ dat is wanen, ‘in te gaan, maar niet kunnen;’ hetwelk dat kleine getal nog verder vermindert en verkleint. En, dat velen van dezelve deze waarschuwing, dat ook zij zelve niet eens door de enge poort gingen, hoogst noodig hadden, geven zij zelve ook in het 26 vs. te kennen, alwaar zij ook maar bloot van uitwendig aankleven spreken; doch waaraan Jezus hen niet zou kunnen kennen, als zijne echte volgelingen. Hij geeft alzoo de reden van den weinigen opgang op, in de verbasterde gesteldheid des volks; maar daar kon Hij de grondslagen van zijn rijk niet om veranderen, of van dezelve afgaan. Maakte dit het ondertusschen voor den belangstellenden vriend nog al meer bekrompen: om hem nu ook, en zichzelven tevens, te
bemoedigen, opent Jezus betere uitzigten voor het vervolg; ‘wanneer er zouden komen van Oosten en Westen, Zuiden en Noorden, en aanzitten met Abraham, Izaak en Jakob,’ vs. 28, 29. Is dit misschien ook nog een

{==713==} {>>pagina-aanduiding<<}
wenk voor hen op die vrome voorvaders, als voorbeelden, om met dezelve in te gaan door de enge poorte? ‘De eerste de laatste, en de laatste de eerste,’ vs. 30, is ten minste op den toenmaligen toestand geheel betrekkelijk.
Wat den zedelijken zin en strekking aanbelangt, dan is de poort de weg tot de zaligheid. Matth. VII verwisselt Jezus die beide woorden. Het is dus de Hemel zelf niet, maar de weg ten Hemel. In het zinnebeeld is ook de poort de stad niet; maar zij verleent den ingang in dezelve. Of, poort voor de aanzienlijke huizen der Oosterlingen: achter die weidsche poorten der Joodsche Grooten huisvestte toen de meeste godsvrucht niet; maar meer achter de verlaagde poorten der huizen buiten de steden, tegen het onbelemmerd inrijden der stroopende Arabieren.
Ik wil niet beslissen, in hoe verre daarop kan gezinspeeld zijn met de uitdrukking van enge poort. De voorstelling is ten allen tijde geweest: ‘dat de weg der deugd steil is.’ Maar hier wordt het op Jezus Leer en Godsdienst toegepast. Doch dan wordt de engheid zekerlijk op het Goddelijk Raadsbesluit niet betrekkelijk gemaakt; want daarbij kan geene vermaning voegen tot den strijd, om in te gaan. De engheid der poorte kan hier ook niet zien op de moeijelijkheid der voorschriften van Jezus Godsdienst, op zichzelve beschouwd: eene poort, hoe eng ook, moet toch altijd geschikt zijn, om er te kunnen doorgaan. ‘Jezus geboden zijn niet zwaar.’ In vergelijking met de voorschriften der Pharizeën, ‘is zijn juk zacht en zijn last ligt.’ Hij vordert immers ook niets, dan hetgeen met het waar geluk van den mensch en deszelfs zedelijke herstelling overeenkomt. Maar als wij aan deze zedelijke herstelling denken: in den tijd, toen men, uit gebrek aan doorzigt in de leiding van het Evangelie, werkheiligheid, als eene voorwaarde, voorschreef, teekende men den Christen, op zijne reize naar de eeuwigheid, als beladen met een pak van zonden, hetwelk hij voor de enge poort moest afleggen. De misvatting

{==714==} {>>pagina-aanduiding<<}
lag deels daarin, dat men door de poort den Hemel zelven verstond, en deels, dat men er geen begrip van had, hoe Jezus zondaren noodigt, en dat pak der zonden zelf helpt afnemen, om den weg des heils blijmoedig te bewandelen. Denken wij liever aan de gezind- en geneigdheden der menschen, die hen deels hinderen, om tot Jezus te komen, en deels ook geenen smaak doen vinden in zijne naauwgezette zedekunde. Voor dezelve is het eene enge poort en smalle weg. Er wordt moeite en strijd tegen dezelve gevorderd, omdat ze zoo verbasterd zijn. Dat zag men in de Schriftgeleerden en Pharizeën. Maar het ontbreekt algemeen ook aan dat kinderlijk geloof, hetwelk het Evangelie eischt, en aan die zedelijke naauwgezetheid, door welke Jezus ons wil herstellen tot het deugdenbeeld van God. Voor de zinnelijke neigingen blijft zijn Godsdienst een juk en last, en een ongemakkelijke weg, op welken veel rondzien en bedachtzaamheid noodig is tegen afdwalen en uitglijden; doch Hij zelf is de getrouwe Leidsman, en helpt ook dragen. Onder zijne aanvoering komen wij den strijd dier zinnelijke neigingen te boven. Aan zijne hand gaan wij dan ook veiliger naar de kleine poort, langs eenen minder bezochten weg, en dien wij in meerdere stilheid bewandelen, dan dat wij, ons van Hem verwijderende, ons op de groote wegen zouden begeven, langs welke men, onder allerlei wereldsch gedruisch, zichzelven vergetende, door de groote poort op zijn gemak henen stapt. Of, zal men bij iemand intreden, dan zal men met dien Heer des huizes bekend moeten wezen - door hem genoodigd zijn - en zich zijns gezelschaps en dezer genotene eere ook waardiglijk moeten gedragen. En, met de waarheden van het Evangelie alzoo bekend gemaakt, gaat men, in geloof en vertrouwen op deszelfs beloften, en in een heilig leven naar deszelfs voorschriften, door de enge poort, onder veelvuldigen strijd, ook tegen de
verbasterde denkwijs en losse zeden des tijds, bij welke het groote gros onnadenkend den breeden weg bewandelt, welken men, met den grooten hoop, zoo gemakkelijk vindt, doch die, helaas! ten verderve leidt.

{==715==} {>>pagina-aanduiding<<}

Volgens deze opvatting wekt ons dit voorval tot nadenken - over den staat des Christendoms, in onzen tijd; en, wanneer wij die beoordeeling moeijelijk vinden, tot raadplegen met zulken, die verstand van beschouwen hebben; doch met die voorzigtigheid, van ons niet over te geven aan de genen, die opzettelijk al het bestaande goede bedillen en zoeken te verdonkeren, of, daar tegenover, het verkeerde over het hoofd zien, en alles lofwaardig vinden, enkel omdat het naar den smaak en geest des tijds is, en die u dan welligt zouden aanraden, om er u naar te schikken en - mede te doen.
Onze bekommerde vrager trof den besten Opmerker aan. Jezus zag de verkeerdheden, en - verzette er zich tegen, al moest Hij zich daarom minderen opgang getroosten. Dat deerde Hem niet; maar, sterk in zichzelven, en zijner goede zake bewust, gaat Hij moedig zijnen weg. Hoe wist Hij nuttige leering te trekken, met welke Hij liever getrouw wil waarschuwen, dan zichzelven en zijne volgelingen ijdel vleijen, en dezelve alzoo gevaarlijk geruststellen. De poort, hoe eng ook, zet Hij nogtans voor allen open. Hij, de hooge Zendeling van God, die betere tijden kon vooruitzien en dadelijk voorspelde, zoo als dezelve ook werkelijk gekomen zijn en nog verder staan te komen, Hij zit ook, als de Heer des huizes, gedurende de Evangelieverkondiging, te wachten, om zijne opregte vereerders in te laten; doch die verkondiging houdt eens voor ons op, en daarmede staat Hij ook op, om de deur te sluiten.

S.
Emden.


{==716==} {>>pagina-aanduiding<<}

Over de toevallige kromming der ruggegraat bij jonge meisjes, en het onvoldoende of gevaarlijke der tot regtbuiging in gebruik zijnde rekbedden.

(Vervolg van bl. 675.)

2o. Afwijkingen, door de ziekelijke verandering van eenige der voornaamste, de wervelkolom zamenstellende, deelen voortgebragt.
In het algemeen beschouwd, komen de afwijkingen of krommingen, tot deze soort van oorzaken behoorende, minder voor; maar ontwikkelen zich eerder dan die, welke wezenlijk van de werking der spieren afhangen. Zij worden zeldzamer waargenomen, omdat de meeste der andere krommingen uit zoo algemeen heerschende gebrekkige gewoonten ontstaan, dat er niet dan een klein aantal lieden, vooral onder vrouwen, van derzelver invloed vrij is, en omdat eenige op zichzelve geenen eigenlijk gezegden ziektestaat vormen, niet dan de vergrooting eener neiging zijnde, door den voortgang des levens noodzakelijkerwijze in de ruggegraat, bij de vrucht (zoo als men weet) volkomen regt, ingedrukt. Zij ontwikkelen zich, eindelijk, eerder, omdat de aan de kindschheid eigene werktuigelijke ligchaamsgesteldheid ook de meest werkzame voorbeschikkende oorzaak van den ziektestaat is, waarvan zij het algemeenst afhangen; terwijl die van de eerste soort zich zeldzaam vóór het achtste jaar vormen; een tijdstip, op hetwelk het spierstelsel meerder kracht begint te bekomen, en tevens aan vereenigde werking van eenen gelijkvormigen aard, en meer aanhoudend in eene en dezelfde rigting geschiedende, onderworpen wordt.
De ziekelijke veranderingen, waarvan de krommingen van deze soort afhangen, doen meestal de wervelen zelve aan, en ontstaan, in verre de meeste gevallen, uit het aandeel, hetwelk het weessel dezer beenderen in dien

{==717==} {>>pagina-aanduiding<<}
staat van algemeen bederf der witte, en meer bijzonder der beenige en gewrichtsweefsels, onder den naam van Rachitis bekend, genomen heeft. De wervelen zijn nu eens slechts verweekt, en op één punt, of over geheel derzelver ligchaam, onder het gewigt der bovendeelen ingedrukt; dan weder, hetwelk veel meer het geval is, hebben zij een verlies van zelfstandigheid geleden, of ten gevolge van eene soort van slijting, of (hetgeen de ziekte van pott vormt) ten gevolge eener ware verettering, waarvan het voortbrengsel aan het benedenste gedeelte der ruggegraat, of in de omringende deelen, etterachtige ophoopingen, onder den naam van abscessus per congestionem, daarstelt, en waarop de smelting van eenige wervelen gemeenlijk volgt. Deze afwijkingen geschieden bijna altijd achterwaarts; dat is te zeggen: de wervelkolom vormt eene bogt, waarvan de bolle zijde achter-, en de holle zijde voorwaarts ziet; en dit laat zich gemakkelijk verklaren, door het meer bijzonder werken der ziekte op het voorste gedeelte van de ligchamen der wervelen, waar de sponsachtige zelfstandigheid het meest gevonden wordt. Gemeenlijk hebben deze krommingen aan het onderste gedeelte der ruggegraat plaats; en, daar de verweeking, of het verlies van zelfstandigheid, zich gemeenlijk tot 2 à 3, of op zijn hoogst 4 wervelen bepaalt, zijn zij ook veel hoekiger, dan die van de eerste soort, bij welke de wervelen in groot aantal uit derzelver natuurlijke rigting getrokken en regelmatig verplaatst zijn. Verder zijn zij zelden eenvoudig, maar meestal, met eene of meerdere andere krommingen, in eene tegengestelde rigting, zamengesteld, door de pogingen, welke het geheele ligchaam in het werk stelt, om, zoo veel in deszelfs vermogen is, de gebrekkige rigting, waarnaar het hoofd en de bovenste ligchaamsdeelen, door den scheeven stand der ruggegraat, altijd geneigd zijn om over te hellen, te verbeteren; en, zoo er ziekelijk
veranderde wervelen op meerdere, een weinig van elkander af gelegene, plaatsen bestaan mogten, en deze het aan derzelver voorste, andere het aan derzelver zijdelijke gedeelten zijn, zal de ruggegraat, de ineensmelting in ieder dezer rig-
{==718==} {>>pagina-aanduiding<<}
tingen geschiedende, in tweederlei rigting gebogen worden, en ook de nog gezonde ruimte tusschen beide de krommingen en waar gevolg van verdraaijing ondervinden. Eindelijk, daar deze afwijkingen zich gemeenlijk in een' leeftijd vormen, waarin de borst nog verre is van derzelver volkomene ontwikkeling bekomen te hebben, volgt ook daaruit, dat de verschillende, de wanden dezer holligheid zamenstellende, deelen in de gebrekkige rigting, waarin zij door de ruggegraat worden medegesleept, verder voortgroeijen. Gemeenlijk zeg ik, omdat de volwassenen niet bevrijd zijn van de ziekten, waardoor de krommingen kunnen ontstaan. Tot bewijzen hiervan mogen zekere zinkingachtige aandoeningen strekken, die somwijlen als gevolgen van venerische uitspattingen worden waargenomen, en die, van de vezelachtige zich ook tot de beenige weefsels, en wel bepaaldelijk tot de wervelen, uitgestrekt hebbende, derzelver zwelling of bederf veroorzaken.
De uiterlijke kenmerken dezer krommingen zijn dus genoegzaam in het oog loopende, om dezelve gemakkelijk van andere te doen onderscheiden; dà zelfs, wanneer de ziekte, waarvan zij afhangen, reeds geheel en al verdwenen was, en geenerlei spoor in de beenige deelen, die niet tot de wanden der borstholligheid behooren, had nagelaten. De voorzegging echter, ten opzigte van deze vast te stellen, is altijd veel ongunstiger, dan die, welke men bij de eerste zoude kunnen doen. 1o. Omdat de ziektetoestand, waardoor zij zijn bepaald geworden, in het algemeen, diep genoeg geworteld is, om vrees te baren, dat, schoon dan ook gedurende eenigen tijd met goed gevolg bestreden, dezelve spoedig weder terugkome, en nieuwe krommingen veroorzake, of ook die, welke reeds bestonden, meer zamengesteld make. 2o. Omdat de volkomene genezing der ziekte, hoe welingerigt dezelve ook zijn moge, verre van de vernietiging der kromming met zich te voeren, deze integendeel nog steviger maakt, daar de kromming inderdaad niet bestaat, dan wanneer de ziekelijk aangedane wervelen, als het ware, met elkander

{==719==} {>>pagina-aanduiding<<}
ineengesmolten zijn, en omdat deze ineensmelting, zelfs in de gelukkigste gevallen, het meest gewone, en door de onbewegelijkheid, tot welke de lijder zulk eenen langen tijd veroordeeld was, begunstigde, gevolg is. 3o. Omdat zij de dierlijke huishouding in eenen voortdurenden staat van toenemend bederf houden, zich tegen de ontwikkeling der longen aankantende, hetzij dat de borst overeenkomstig de slechte gesteldheid der ruggegraat gegroeid zij, hetzij dat die organen zich, even zeer als die van de onderbuiksholligheid, door het binnenwaarts uitsteken van de steeds te digt bij elkander staande uiteinden der kromming, gekneld, en in derzelver verrigtingen gestremd gevoelen.
Wanneer wij nu van de beoordeeling der oorzaken, onder welker invloed die krommingen ontstaan, en van derzelver vergelijking met die van de andere soort, tot de algemeene, met dezelve overeenkomende, aanwijzingen ter genezing overgaan, zoo zien wij, dat deze verschillen, naarmate men de ruggegraat bij de eerste vorming der kromming, dat wil zeggen, in het tijdstip, wanneer de ontaarding der wervelen niet dan een verschijnsel van de algemeene ziekelijke aandoening is, onderzoekt; of naarmate men dezelve gadeslaat, wanneer zij, door de vereeniging van alle de aangedane wervelen tot eene enkele zelfstandigheid, gekromd gehouden wordt. In het eerste geval is het de hoofdziekte, die men bestrijden moet; en al wat men zich met betrekking tot de ruggegraat veroorloven kan, is, gedurende een' zeer langen tijd, een middelpunt van prikkeling op de huid daar te stellen, krachtig genoeg om den dieper en dieper knagenden ontstekingaardigen toestand, waarvan het weefsel der wervelen werkelijk de zitplaats is, te doen verdwijnen, of ten minste in tegenwigt te houden; maar de volstrektste rust der ruggegraat is onvermijdelijk, want alle bewegingen, door dezelve ondergaan, zouden nergens toe dienen, dan om de ziekte te verergeren, door de prikkeling in de aangedane deelen der ruggegraat te onderhouden, en in dezelve gevestigd te doen blijven. Deze waarheid is zoo tastbaar,

{==720==} {>>pagina-aanduiding<<}
dat zelfs de sterkste voorstanders van de uitrekkingsmethode dezelve erkennen, en, verre van haar te bestrijden, eerder trachten te doen uitkomen, minder misschien, het is waar, uit overtuiging, dan om daardoor den schijn te kunnen aannemen van niet bij uitsluiting aan hunne eigene stelling gehecht te zijn. Wat kunnen nu, in het tweede geval, alle pogingen tot uitrekking doen? Bij tijds gedaan, moeten zij de lijders noodzakelijk aan eene wederinstorting blootstellen, het zij door de algemeene onbewegelijkheid, waaraan zij het geheele ligchaamsgestel onderwerpen, en door de pijnen, welke zij veroorzaken, het zij door de trillingen, welke de vóór weinig tijds ziekelijk aangedane wervelen van alle kanten ondervinden. Verrigt men ze, integendeel, op een tijdstip, wanneer de gewrichtsverstijving der wervelen reeds volkomen is, dan heeft derzelver werking op het middelpunt der kromming volstrekt geenen invloed. Zij kunnen wel de bandachtige bevestigende zelfstandigheden dier wervelen, welke het naast aan de ineengesmoltene en dus vastvereenigde grenzen, uitrekken en gedwee maken, en daardoor op den langen weg de verkleining der, de hoofdkromming vergezellende, afwijkingen begunstigen, zoo lang namelijk het ligchaam aan die werktuigelijke middelen, waardoor de uitrekking moet bewerkstelligd worden, onderworpen is; maar zoodra houdt deze werking niet op, of de ruggegraat zal, zoo als wij reeds weten, in de meeste gevallen, nog meer geneigd zijn zich te krommen. Vooreerst, omdat de meer bewegelijk gewordene wervelen gemakkelijker voor het gewist van ligchaam en schouders wijken zullen; ten andere, omdat de ruggegraat veel gemakkelijker aan de werking dier spieren zal toegeven, welke zonder ophouden zich daar tegen aankanten, dat het ligchaam niet die rigting volge, waarin de kromming hetzelve steeds neigt te brengen. Vooronderstellende zelfs, dat de voeding, rondom de verlengde deelen geschiedende, dezelven in dien staat van wederregtbuiging hield,
waarin zij door de lang voortgezette uitrekking zouden gebragt zijn geworden, kan deze staat

{==721==} {>>pagina-aanduiding<<}
echter niet voortduren; want de te voren kromgebogene deelen, dit slechts met betrekking tot de gewrichtsverstijving van eenige naburige wervelen geweest zijnde, zullen het noodzakelijkerwijze weder worden, zoo lang als er van de zijde van deze laatste niets veranderd is. Dit uitwerksel der voeding, echter, is hersenschimmig, omdat, hoe onderworpen en moedig de zieken ook zijn mogen, men hun ten minste twee uren rust op éénen dag geven moet, en deze tijd genoegzaam voldoende is ter vernietiging van datgeen, wat de voeding mogt gedaan hebben. Levacher de la feutrie bekent zelf (*), dat het groot aantal kinderen, die, na het door hem uitgedachte werktuig, of ten minste dat van levacher, van de Académie Royale de Chirurgie, gedragen te hebben, meer mismaakt geworden zijn, dan zij te voren geweest waren, ons noopt, zelfs tot voorbij het tijdperk der huwbaarheid, bij eenigen het gebruik van het werktuig voort te zetten.
De uitrekking is dus niet méér geschikt, om deze krommingen, dan die van de eerste soort te doen verdwijnen, omdat, zoo zij op geenerlei wijze bij de eene de spierkracht, de ruggegraat buiten de natuurlijke rigting brengende, matigt, zij bij de andere de oorzaak, waardoor de ruggegraat gekromd gehouden wordt, (en gemeenlijk in de ineensmelting van eenige wervelen onder elkander, met onregelmatige zamengroeijing van derzelver uitsteeksels, en der overige, de wanden der borstholte zamenstellende deelen, bestaat) volstrekt niet vernietigt. Het onvoldoende dezer handelwijze meer aan den dag brengende, heb ik, zoo als reeds boven gezegd is, de zaak echter nog altijd van de meest gunstige zijde beschouwd; vooronderstellende, dat de uitrekking der ruggegraat zonder hinder, maar vooral zonder gevaar, geschieden konde. Ziehier, op welk eene wijze zich de zaak moet toedragen: Opdat de uitrekking regelmatig geschiedde, behoorden, vóór alles, de twee met de uitrekking belaste krachten, welke die dan ook zijn mogen, op de beide

{==722==} {>>pagina-aanduiding<<}
uiteinden der ruggegraat zelve te werken. Dit kan echter geene plaats hebben: de eene kracht trekt het hoofd naar zich toe, of bepaalt hetzelve; de andere werkt even zoo op het bekken. Het eerste uitwerksel van derzelver vereenigde pogingen bestaat dus in te trachten, het hoofd en het bekken van het overig gedeelte van den tronk af te scheiden; derzelver werking op de ruggegraat is daardoor ook dadelijk moeijelijk te berekenen, omdat zij niet dan secundair zijn kan. Bieden verder alle deelen der ruggegraat eenen even sterken weêrstand? Buiten twijfel niet: de rugwervelen hebben met de ribben eene tweede geleding, waardoor zij naauwer aaneengehecht zijn; de lendenwervelen worden door een zeer groot aantal gewrichtsen spierachtige bundeltjes bedekt; en de halswervelen bezitten geene van deze wederstandbiedende middelen: daardoor lijden deze dan ook het meest door het geweld der uitrekkingen, juist volkomen strijdig met hetgeen men verlangde; want het zijn de rugwervelen, die als de algemeenste zitplaats der krommingen kunnen beschouwd worden, en ten koste van welke men bijgevolg ook het grootste gedeelte der uitrekking erlangen moest. Ondervinden nu niet alle die deelen, welke, het zij middellijk of onmiddellijk, aan de ruggegraat vastgehecht zijn, en derzelver bewegingen volgen, in eene gelijke mate de uitwerking van derzelver uitrekking? Daarom, hoe zal men dan kunnen begrijpen, dat spieren, geen meer dikte dan die van den hals hebbende, zonder er ziekelijk door te worden aangedaan, krachtinspanningen zullen kunnen verdragen, welke men, om van eenig gevolg te zijn, tot zoodanig eene hoogte moet brengen, dat daardoor de banden en vezelachtige kraakbeenderen, de wervelen onder elkander vereenigende, uitgerekt worden? Zullen de, daar ter plaatse zoo talrijke, vaten en zenuwen, zonder gevaar voor derzelver werking en weefsel, eene aanhoudende trilling kunnen ondergaan? Kan bovenal de uitrekking der bloedvaten, en de vernietiging van derzelver
veelvuldige bogten in de nabijheid des hoofds, daardoor te weeg gebragt, aan het slagaderlijke bloed, door de drukking van

{==723==} {>>pagina-aanduiding<<}
een der einden van het uitrekkend werktuig aan deze zijde reeds van buiten naar binnen gedrongen, geene gelegenheid geven, met zoodanig eene kracht naar de hersenen te stroomen, dat daaruit de ernstigste toevallen ontstaan? Kan het ruggemerg, eindelijk, uitgerekt worden, zonder eenig gevaar van zich te verlengen ten koste van deszelfs natuurlijke vorming; een deel, welks omkleedsels zoo dun en prikkelbaar, het weefsel zoo fijn, de verrigtingen zoo belangrijk, en de minste beleedigingen zoo dikwerf, en vooral zoo dadelijk, doodelijk zijn kunnen? Daar buitendien al het geweld der rekking, bijzonder op den hals, en wel bepaald op deszelfs aan het hoofd grenzend gedeelte, aankomt, heeft men dan niet alle reden, om te vreezen, dat de deelen eindelijk niet dan eenen zwakken weêrstand zullen bieden, en, door zich te verlengen, het geweld der rekking alleen op de twee eerste halswervelen en op derzelver vereenigende ge wrichtsbanden werken zal? Zoo deze banden echter zich verslappen, kunnen zij dit dan ook niet op één oogenblik, wanneer men er het minst op verdacht is, zelfs bij eene zeer gewone uitrekking, doen, en daardoor eene volkomene, of ten minste eene onvolkomene ontwrichting des tandwijzen uitsteeksels, allezins geschikt, om zamendrukking van het ruggemerg, en daardoor eenen plotselingen dood, te veroorzaken, daarstellen? Heeft men, dusdoende, geene kinderen, die men onverhoeds bij het hoofd opligtte, zien omkomen; en wat deed men hun toch anders, dan den hals door middel van het gewigt des ligchaams uit te rekken, op dezelfde wijze als het de uitrekkende werktuigen, hoe zamengesteld en hoe volmaakt ook, doen; of zoude het voortduren der uitrekking op den langen weg niet hetzelfde kunnen bewerken, als het gewigt des ligchaams, vermenigvuldigd door de snelheid van het opligten, op één oogenblik gedaan zoude hebben? Levacher de la feutrie ontkent dit, hetgeen de rede betoogt en de ondervinding te
spoedig bewijzen zal. Voegen wij bij alle deze gevaren de ernstige ongemakken, als het onvermijdelijk gevolg der drukking, door de beide einden van het uitrekkend werk-
{==724==} {>>pagina-aanduiding<<}
tuig, op de daarmede in aanraking zijnde deelen, uitgeoefend. In de nabijheid des hoofds zal het eene verzwerende ontvelling der, den uitstekenden rand en hoek der onderkaak bedekkende, deelen, of eene zuchtige zwelling van het hairig hoofdbekleedsel en hevige boven-oogkuilsche hoofdpijnen zijn, al naarmate het werktuig, het hoofd voor zich uitduwende, of naar zich toe trekkende, werkt; aan het onderuiteinde van den tronk zal het eene standvastige terugdrukking der heupbeenderen, en dus ook een hinderpaal voor de volkomene uitgroeijing of regelmatige ontwikkeling des bekkens zijn. Dit laatste toeval is vooral bij jonge, de huwbaarheid naderende, meisjes zeer te vreezen, daar het bekken zich in dit tijdstip eensklaps in alle deszelfs afmetingen vergroot; en ongelukkiglijk is het juist op dien leeftijd, dat men, bij slechts matige krommingen, het algemeenst tot werktuigkundige middelen zijne toevlugt neemt; want, van welk een aanbelang het voor de kinderen ook zijn moge, eenigen dwang te verduren, zoo hechten zij echter niet dan aan het tegenwoordig geluk, terwijl het nog aanstaande niets in hunne oogen is; en niet dan door geweld zal men hen aan eene moeijelijke houding kunnen onderwerpen. Bij jonge meisjes is het niet, dan wanneer zij al den prijs, door ons aan eene sierlijke houding gehecht, beginnen te kennen, en het voordeel inzien, hetwelk andere, te dien opzigte gelukkiger bedeeld, er van trekken, dat zij zich aan alles onderwerpen; maar dan heeft men vooral te vreezen, dat, in spijt van de grootere mate van weêrstand, door de gebrekkig gevormde deelen geboden, de meisjes alle pogingen tot wederregtbuiging met zoodanig een' moed verdragen, dat men omtrent de hevigheid der pijnen en de kracht der uitrekkingen bedrogen wordt, en zij zichzelve tot eene volstrekte onbewegelijkheid
veroordeelen, die het verschijnen der natuurlijke verschijnselen, als kenmerken der huwbaarheid, vertragen, of ongeregeld maken moet. Maar al te dikwijls heeft de ondervinding de gegrondheid dezer vreeze bewezen.
(Het vervolg en slot hierna.)


{==725==} {>>pagina-aanduiding<<}

Gesprek uit de laatste dagen van Pericles. (*)

Pericles, alcibiades.

(Woonvertrek van Pericles. Pericles bedlegerig.)


pericles. 
Ik voel mijn sterfuur naderen. Van u, Alcibiades! zal voortaan het lot van Athene en Griekenland afhangen. Er ligt mij aan gelegen, u te onderhouden over het doel, dat mij gedurende den loop mijns levens bezig hield - over het welzijn van ons vaderland. De oorlog van den Peloponnesus, door de Spartaansche ongevoeligheid, hoogmoed en eerzucht onvermijdelijk geworden, is niet van gevaren ontbloot. Wijsheid, standvastigheid, spaarzaamheid in het gebruik der openbare geldmiddelen, en de trouw der bondgenooten, worden meer en meer noodzakelijk.



alcibiades. 
Ik voel mij gestreeld door de achting, waarmede gij mij vereert. Ik zal trachten u na te volgen, uw werk te voleinden. De roem van uwen naam, in strijd tegen het plan van onderdrukking, door de Spartanen gesmeed, heeft gezegevierd op de regeringloosheid der bondgenooten; hij heeft de eerzucht der Perzische Monarchen bedwongen. De tijd is dáár, waarin de Grieken, aangevoerd door de Atheners, eindelijk de meesters der wereld staan te worden.



pericles. 
Hoe? door welke middelen?


{==726==} {>>pagina-aanduiding<<}



alcibiades. 
Beginnen wij met Sicilië, het vasteland van Italië en Afrika te veroveren, en wij zullen volk en geld genoeg vinden, om het rijk van Perzië te verwoesten.



pericles. 
Zult gij de Grieken overreden, u in zulke plannen bij te staan?



alcibiades. 
Het is mijn hoogste wensch, tot het welzijn der Atheners mede te werken. Hun ten gevalle neem ik 's volks denkwijze aan, deel ik in hunne gevoelens, en wijd ik mij, met een onuitsprekelijk genoegen, aan hun geluk. Tot hiertoe was de schatkist rijk, - het volk arm. De Atheners, in den oorlog te lande en ter zee en in de openbare werken den dood trotserende, in bekrompene en boersche woningen huisvestende, te midden van prachtvolle tempels, schouwburgen en galerijen, gekweld door oude hymnen en vermoeijende godsdienstige feesten, waren in hunne sombere verblijven tot hiertoe verstoken van de genietingen der schoone kunsten. Ik verbind mij, elks afzonderlijk geluk te bevorderen. Ik zal hen, door het lokäas der vermaken en rijkdommen, gemakkelijk vervoeren tot roemrijke ondernemingen, die door den buit des vijands voordeelig zullen zijn. De gevaren van zulk een ontwerp, ik erken het, zijn onberekenbaar; maar de hulpmiddelen, die het vernuft uitdenkt, zijn zulks desgelijks.



pericles. 
Meent gij u aldus van den bloei van Athene te verzekeren?



alcibiades. 
Het welzijn van 't algemeen wordt zamengesteld door het welzijn van elk lid in 't bijzonder. Welk belang stelt de Athener in de pracht van tempels, die hij niet bewoont? in den luister van godsdienstige feesten, die niets anders bedoelen dan het behoud van eene bijgeloovige eerdienst? In zijne woning alleen wenscht hij het genot te hebben van de genoegens, die de schoone kun-
{==727==} {>>pagina-aanduiding<<}
sten opleveren; dáár wil hij de geneugten der weelde smaken; dáár voldoen aan zijne begeerten, bloemen strooijen op het pad des levens, en deelen in de rijkdommen van den Staat, welke magt noch rijkdom kent, dan waar de burgers hunne dagen besteden om deszelfs voorspoed te verbeteren. De Athener wordt beheerscht door zucht tot vermaak. Door de bekoorlijkheid daarvan, ik herhaal het, wil ik hen geleiden tot den roem. Hij is de ziel en het leven van mijn bestaan; en de hoop, dat de Grieken ééns zullen zeggen, ‘dat Alcibiades hen verbaast door dingen, onuitvoerbaar voor anderen,’ vervult mijn hart. Niet de waarde der bekwaamheid en doorslepenheid van eenen Themistocles, noch de wijze onverschrokkenheid van eenen Miltiades; maar de onvermoeide en heldhaftige, bijna fabelachtige vermetelheid van Theseus. Hij vereenigde de volken van Attica; ik stel mij voor, slechts éénen Staat daar te stellen uit al het volk van Griekenland. Men komt zelden verder, men vindt nooit meer veerkracht in zichzelven, dan wanneer men geene palen stelt aan zijne ontwerpen; en de kunst, om de gemoederen dienstbaar aan zich te maken, door het aannemen der neigingen, smaak, zeden en gevoelens van hen, die ons omringen; deze kunst, die ik mij eigen gemaakt heb, biedt mij vele hulpmiddelen aan.



pericles. 
Gij hebt mij van uwe gevoelens, gedachten en ontwerpen deelgenoot gemaakt. Ik kan u, Alcibiades! mijne erkentenis niet beter betoonen, dan ook u de beweegredenen, die mij hebben bezield, de grondregels, die ik heb gevolgd, gedurende veertig jaren van een gelukkig bewind, bloot te leggen.
Ik was steeds bedacht, om, vóór het daarstellen eener onderneming, de middelen daartoe te berekenen, zoo weinig mogelijk aan het toeval over te laten, en daardoor meester van den uitslag te worden. Het volk acht niet altijd de genen, wien het genegenheid betoont, en veracht vaak hen, die het vleit. Terwijl ik trachtte, door de zuiverheid mijner bedoelingen en door mijnen ijver voor

{==728==} {>>pagina-aanduiding<<}
's volks welzijn, mij deszelfs vertrouwen waardig te maken, wachtte ik mij voor lage vleijerij en eene te groote gemeenzaamheid. Ik heb steeds een' grooten afstand gehouden tusschen 's volks eigenzinnigheid en de rede, die mij geleidde; en, verre van mij te vernederen, om in de vooroordeelen der meerderheid te deelen, heb ik al mijne pogingen aangewend, om zulke mannen tot mij op te heffen, die, hoezeer zij ongetwijfeld goede hoedanigheden bezaten, echter, in hunne betrekking van krijgsman, ondergeschikte bewindslieden, kunstenaars of handwerkslieden, in ondervinding niet gelijk konden staan met den staatsen krijgsman, die geheel zijn leven aan het welzijn zijns vaderlands toewijdt. Mijn doel is nooit geweest, om aan het vaak zoo eigenzinnig gevoelen der menigte te behagen. Ik heb niets gezocht dan het getuigenis, dan de voldoening van mijn eigen hart.
Ik heb gemeend, dat de veredeling der schoone kunsten in naauw verband moest staan met het algemeen nut, en trachtte, door de pracht der openbare gebouwen, de schoonheid der hymnen, de juistheid der dansen, de volmaaktheid der schouwspelen, en door godsdienstige en vaderlandsche feesten, den mensch te ontrukken aan het verderfelijk eigenbelang, en zijne vermaken te vereenigen met zijne liefde tot deugd en met den voorspoed van den Staat. Ik heb het voorbeeld gegeven van huiselijke spaarzaamheid en nationalen luister, omdat ik verlangde, dat de Athener zijn genot zou zoeken in de vereering der Goden en in de viering van de nagedachtenis der vaderlandsche helden; omdat de mensch, in den storm zijner driften van alles misbruik makende, zelfs het bevallige der schoone kunsten aanwendt, om het afkeerwekkende en verachtelijke van zijne ondeugden aan het oog te onttrekken; omdat het, eindelijk, indien het waar zij, dat de ondergang der Rijken vroeg of laat een uitwerksel is van het bederf der zeden, van belang is, de kunstenaars alleen bezig te houden met voorwerpen, die geschikt zijn, om in de harten den eerbied voor de Goden en de liefde tot waren roem te voeden. De arme zoo wel als de rijke neemt

{==729==} {>>pagina-aanduiding<<}
deel aan den luister der schouwspelen, aan de volmaking der nationale feesten, aan de majesteit der tempels, en aan de uitnemendheid der meesterstukken, waarmede zij versierd zijn; en de vermogende man, die, door een zoo edel gebruikmaken van zijne schatten, de bronnen van geluk zijner medeburgers vermeerdert, verbindt hunne harten aan zich door dankbaarheid, en rigt zich eene duurzame eerzuil op voor het nageslacht. Maar de weelde in het inwendige der huizen, die menigte slaven, dat najagen van wellustig genot, die overvloed van kostbare meubelen, naauwelijks opgemerkt door eenig deelgenoot der vermaken, zijn dit niet zoo vele gevaarlijke voorwerpen, die de afgunst van den behoeftigen opwekken, en weldra ophouden den bedorven smaak van den bezitter te voldoen?
De schoone kunsten zelve raken in minachting, wanneer zij slechts werktuigen zijn van weelde en zedebederf. De kunstenaar, beheerscht door zijne kunstliefde en gevoel voor het schoone, voelt, als 't ware, eene onwederstaanbare aandrift tot daarstelling van uitmuntende werken; maar denkt gij niet, Alcibiades! dat de prikkel der eere zijnen ijver vermeerdert? Stellen wij ons slechts voor, wat er in de ziel van eenen Phidias omgaat, als onder zijnen beitel het marmer de gedaante aanneemt van eenen Jupiter van Olympus, het aanstaand voorwerp der aanbidding van een groot volk! Wanneer deze zelfde Phidias gedwongen werd, zijn talent aan te wenden tot versiering van het woonververtrek van eenen ambteloozen rijke, die door onwetendheid onbekwaam was, de schoonheid van zijnen arbeid te beoordeelen en te schatten, zou hij zich dan niet met bittere spijt moeten afvragen: ‘wie zal mijn werk zien?’ Geloof mij, Alcibiades! de volkomenheid der kunst en de eer van den kunstenaar zijn onafscheidelijk verbonden aan het nut van het algemeen.
Dusdanig zijn de grondregels, die ik bestendig heb gevolgd; - alzoo zijn zoo vele gelukkige jaren verloopen, die een schoon tijdvak in de geschiedenis van Athene uitmaken. Veel ben ik aan de wijsheid van Anaxagoras ver-
{==730==} {>>pagina-aanduiding<<}
pligt, die mijne denkbeelden verbeterde. Het zij mij geoorloofd, mijne beden tot het Goddelijk Wezen op te zenden, dat uw vriend Socrates u dezelfde dienst moge bewijzen. Mogt gij even grootmoedig, en steeds wijzer en gelukkiger worden dan Theseus! Moge het waar geluk van Athene uw werk zijn!



alcibiades. 
Wanneer ik u, wanneer ik Socrates hoor, neem ik mij voor, die moeijelijke paden te bewandelen, op welke iedere schrede door de rede moet zijn geleid; maar zoodra zich de gelegenheid aanbiedt, om de toejuichingen van het volk te verwerven, of eene eerzuil te verkrijgen, dan geef ik mij weder aan mijnen hartstogt en de zucht naar eer, die mij vervoert, over.



pericles. 
Ook ik, Alcibiades! was bedwelmd door eer in mijne jeugd; maar ik bemerkte weldra, dat de stem der vleijerij zich mengde in de lofspraken, welke men mij toezwaaide, en dat ik, om de goedkeuring van het publiek te verwerven, medepligtig moest worden aan deszelfs ongeregtigheden. Het zelfverwijt kwelde mij als eene furie. De ondervinding en het nadenken vernietigden de begoocheling der valsche eer. Ik kende eindelijk de voortreffelijke waarheid. Ik had den moed, mij aan dezelve te hechten. De kalmte der ziel was mijne belooning. Ik vormde groote ondernemingen, omdat ik van derzelver nut zoo wel, als van de mogelijkheid van derzelver uitvoering, was overtuigd. De ware eer is mij gevolgd, zoodra ik ophield de valsche te bejagen. Mijn leven is afgeloopen zonder verwijt, en ik sterf tevreden.


De ontwaking van een' schijndoode in zijne kist, door hemzelven verhaald.

Christopher hodgson, te Bristol, geeft van deze allerontzettendste gebeurtenis, hemzelven bejegend, het navolgend verslag, welks mededeeling wij thans vooral, daar op

{==731==} {>>pagina-aanduiding<<}
het stuk der begrafenissen in ons Vaderland eerlang nieuwe, allezins heilzame verordeningen zullen worden in werking gebragt, uit meer dan één oogpunt beschouwd, niet ondienstig achten.

Van der jeugd af aan was ik aan vallende ziekte onderhevig, welker aanvallen gemeenlijk omstreeks volle maan zich openbaarden. Mijne geliefde vrouw martha (mijne eerste vrouw namelijk, nu reeds vóór 40 jaren overleden) zeide mij meermalen, dat mijne anders roode kleur, een of twee dagen te voren, in een doodelijk bleek verwisselde; en zij verloor mij alsdan, als 't ware, niet meer uit het oog, terwijl zij, door lange ervaring geleerd, de toevallen zelve wist te matigen. Na haar afsterven zocht ik spoedig wederom eene andere vrouw, wijl ik het eenzame om mij henen niet konde verduren; een gevoel, dat, mijns achtens, slechts eenen weduwenaar in die mate eigen is. Mijne tweede vrouw, thans ook reeds overleden, was geene zoo scherpzinnige waarneemster, maar eene voortreffelijke huishoudster; en aan hare spaarzaamheid dank ik, naast God, mijne redding bij de verschrikkelijke gebeurtenis, welke ik thans ga beschrijven.
In de kerk te Bristol, waar ons familiegraf zich bevindt, is een groot gewelf, waar elk, die zulks kan bekostigen, wordt bijgezet, en wel in eene looden kist. Hier verblijft hij, tot dat zijne betrekkingen hem vergeten hebben, hetwelk in eene handelstad veelligt spoediger, dan elders, plaats grijpt. Waarschijnlijk moet alsdan, gelijk te Londen het geval is, de doode in het einde zijne verblijfplaats ruimen, en wordt het oude lood voor de kerk en door de doodgravers gebruikt, waardoor tevens plaats voor nieuwaankomenden wordt gemaakt, met welke men daarna even zoo te werk gaat. Doch, om tot mijne huishoudelijke echtgenoote terug te keeren, uit zuinigheid had zij mijn vermeend lijk in eene ruime kist van dennenhout doen begraven, welker zwaarte (om voor het publiek de ware toedragt der zaak te verbloemen) door een paarhonderd pond gewigt, ter helfte aan het hoofden voeteneinde verdeeld, werd vergroot. Het zij verre, dat ik haar die karigheid omtrent mij zou ten kwade duiden, wijl juist deze mijn herleven bewerkte.
Ik had (dit herinner ik mij nog zeer goed) des middags regt smakelijk gegeten; doch ook niets anders, dan dit, kan ik mij te binnen brengen, tot op het oogenblik, dat ik uit

{==732==} {>>pagina-aanduiding<<}
mijn gewoon toeval weder tot mijzelven kwam, (dat dit het geval geweest was, bemerkte ik weldra aan zeker gevoel bij mijn ontwaken) en mij verwonderde, dat ik mij geheel in het donker en als gekluisterd vond. Ik konde mij naauwelijks bewegen; zoo als ik ontwaarde, toen ik het dek, waarin ik zeer stijf gewikkeld was, wilde opslaan. Mijne hand konde ik, wat ik ook deed, niet aan mijn hoofd brengen; want mijn elleboog stuitte op een' harden bodem, en mijne hand op een voorwerp boven mij, dat mij besloten hield. Uit dit vruchteloos pogen, en dewijl ik voelde, dat ik, met uitzondering van het mij omwikkelend bedeksel, naakt was, besloot ik levend begraven te zijn! Deze gedachte overviel mij plotseling. Mijn eerste gevoel daarbij was verwondering, en gelijk aan dat van een kind, uit diepen slaap gewekt, en nog niet genoeg ontwaakt, om hetgene hem omringt te onderscheiden. Maar, toen nu de ontzettende wezenlijkheid met al hare ijzingwekkende kracht op mij indrong, God! hoe beschrijf ik het gevoel, dat mij thans aangreep?..... Het was, alsof een kogel mij het hart doorboorde. Neen, geene Hel kan verschrikkelijker zijn, dan dit gevoel op dat oogenblik! Een tijdlang lag ik bewegingloos, van schrik als versteend. Vervolgens brak het angstzweet uit alle poriën van mijn ligchaam door. De indruk was zoo geweldig, dat ten laatste deze onbeschrijfelijke gewaarwording in eene ijskoude, verdoovende wanhoop overging. Naardien geen straal van hoop door de duisternis, welke mijnen geest gelijk mijn ligchaam omringde, konde dringen, zoo volgde nu een stil berusten in mijn lot. Ik begon meer bedaard aan den dood te denken, en te berekenen, hoe lang ik wel zou kunnen leven, eer de honger aan mijn bestaan werkelijk een einde maakte. Ik bad God, dat ik zonder morren en zoo kalm, als ik mij thans gevoelde, sterven mogt. Ik poogde in mijn geheugen terug te roepen de voorbeelden van menschen, die, en hoe lang zij, zonder voedsel te nuttigen, geleefd hadden.
Dus deed mij de rust der vertwijfeling, betrekkelijk, tevreden zijn, in vergelijking met den toestand, in welken ik mij vervolgens bevond, toen mij weêr eene schemering van hoop opging. Mijne dagen toch waren geteld - ik moest toch eindelijk eenmaal sterven - dus thans slechts een weinig vroeger, dan anders het geval zou zijn geweest. Deze gedachte vertroostte mij ongemeen; en ik geloof inderdaad, dat, zoo de hongerdood slechts eenigzins dragelijk ware, (en ik had

{==733==} {>>pagina-aanduiding<<}
wel eens gehoord, dat die niet zóó zwaar is, als men gemeenlijk denkt) mijn levenseinde kalm zou zijn geweest.
Zoo ik mij wèl bezinne, duurde evenwel die kalmte niet lang. De rede fluisterde mij toe, dat, zoo ik werkelijk begraven en de aarde rondom mijne kist zamengedrukt was, ik niet zou kunnen ademhalen, hetwelk ik toch nu met tamelijk gemak doen konde. Ik dacht dus niet aan het gewelf, maar verbeeldde mij, dat ik op het kerkhof lag, en men mij welhaast daar zou komen begraven. Zoo zonderling is de wisseling der gemoedsaandoeningen, dat ik, die mij bereid had willig den hongerdood te ondergaan, den plotselingen dood door verstikking thans voor honderdmaal schrikkelijker hield. Het denkbeeld, dat ik nog niet begraven was, noopte mij nu tot angstig streven, om mij naar buiten te doen hooren. Ik schreeuwde zoo geweldig, en sloeg met zoo veel kracht tegen de zijden en het deksel der kist, tot dat ik geheel heesch en uitgeput was; doch vergeefs: eene diepe stilte heerschte rondom mij in de dikke duisternis! Thans greep mij de schrikkelijkste doodsangst aan, en - ik woedde tegen mijzelven en in mijn eigen vleesch, tot dat ik geheel buiten mijzelven geraakte. Toen ik weêr bijkwam, riep ik luid mijne vrouw bij haren naam; ik bad en - lasterde, zoo ik vreeze, God; want ik wist niet meer, wat ik zeide of deed, tot dat andermaal mijne krachten bezweken, en de natuur van nieuws in momentele gevoelloosheid versterking zocht. In dezen toestand had ik eene voorstelling van onbeschrijfbaren aard; bijaldien het, namelijk, iets dergelijks, en niet veelligt een blik, door de geopende poort des doods, in de Geestenwereld was; het was iets geheel wezen- en vormeloos. Daarop volgde wederom diepe duisternis en stilte; de duisternis en stilte eener ontzettende wezenlijkheid.
Uit eenen benaauwden slaap, naar ik vermoede, ontwaakt, beproefde ik wederom, zoo veel mijne krachten zulks nog vergunden, mij te doen hooren. Ik bemerkte thans, dat ik, hoewel met groote moeite, mij op zijde keeren en eindelijk zelfs konde omdraaijen. Den rug nu opheffende, beproefde ik, met de meestmogelijke inspanning, het deksel der kist te doen springen; maar de schroeven wederstonden elke poging; ook konde ik mijne kniën niet hoog genoeg optrekken, om deze daarbij te doen medewerken, en er bleef mij alzoo niets over, dan de houding van een' doode weder aan te nemen, en, tegen wil en dank, mij eenige rust te

{==734==} {>>pagina-aanduiding<<}
gunnen, om dan dezelfde wanhopige pogingen, welke ik zoo nutteloos had bevonden, weder te herhalen. Terwijl ik dus uitrustte, (zoo men eene werkelooze foltering rust kan heeten) weende ik als een kind, wanneer ik aan den zonneschijn, aan den blaauwen hemel, aan de frissche lucht dacht, welke ik nooit weêr zou genieten, - hoe levende wezens zich op de straten bewogen, en duizenden om mij heen bezig of vrolijk waren, terwijl ik bestemd was in ellende om te komen! Waarom moest mijn noodlot anders zijn, dan dat van dezen? Ik had geene zware misdaden te betreuren, en toch leefden honderd misdadigers in het volle genot des levens!..... Daar dacht mij den toon eener klok te hooren! Ik vloog op, en - kneusde mij het voorhoofd tegen mijne doodkist. Met ingehouden adem luisterde ik. Ja! het was inderdaad eene klok, welke het uur sloeg. Deze klank was voor mij een nieuw leven! ‘Ik ben dan ten minste nog niet begraven - men zal komen, om mij te begraven - men zal mijne kist optillen, en dan - dan kan ik mij immers gemakkelijk doen hooren!’ Dat was balsem voor mij. Ik riep van nieuws aan, sloeg met alle mij nog overige kracht tegen de wanden mijns kerkers, en liet eerst dàn af, wanneer ik niet meer konde.
Thans begonnen mij, in mijnen benaauwden toestand, op een' harden planken bodem uitgestrekt, al de leden geweldig zeer te doen; en dit aanhoudend bedwang, gepaard met het onbeschrijfbaarst zielelijden, bragt ten laatste eene soort van razernij te weeg, welke in eene heftige koorts eindigde. De slapen van mijn hoofd brandden en klopten; de tong werd droog; lichtjes zweefden mij voor de oogen, en mijn brein duizelde. Gewisselijk werd mijn leven thans nog alleen door krachtverlies onderhouden, hetwelk, terwijl het mij gevoelloos maakte voor de geweldige spanning der hersenen, de natuur vergunde, tot zekere bedaardheid terug te keeren; maar ach, alleen om nog eenmaal voor het verschrikkelijkst lijden op te leven, waarin de zielangst mij niet zelden al de ligchaamssmarten deed vergeten!
Hoe veel tijds ik in dien toestand van lijdelijke en worstelende marteling sleet, kan ik niet zeggen. Maar thans werd de dorst ondragelijk; mijn mond scheen vol heete assche. Wederom vernam ik den hollen klank eener klok, die, uit de diepe toonen te oordeelen, van grooten omvang zijn moest. Geene spleet liet eenig licht door; en toch moest iets van

{==735==} {>>pagina-aanduiding<<}
dien aard plaats hebben, dewijl ik zonder versche lucht niet zoo lang had kunnen lijden. Veelligt was het nacht, toen ik in mijnen kerker van zes planken werd geplaatst. Andermaal en nogmaals hoorde ik de klok - en nog altijd in den nacht des doods. Almagtig God, welk een gevoel!
Langen tijd - zoo scheen het mij althans toe - lag ik nu weder, verdiept in mijn lijden, bewegeloos daarheen. Mijn hoofd gloeide; mijne leden veroorzaakten mij vele smarten; op onderscheidene plaatsen had ik mij verwond; mijne oogen waren zwaar ontstoken. Ik zocht verligting, door mij op de regterzijde te wenden, daar ik tot dusverre bestendig op de linker had gelegen. Thans ontdekte ik eene slaauwe schemering, door eene opening, ongeveer een' halven duim in doorsnede, welke zich regt onder mijne kin bevond. Ik greep daarnaar, en het bleek mij, dat daar een kwast in het hout geweest was, welke ruimte door het grove doek, waarmede de kist van binnen bekleed was, bedekt werd. Ik doorboorde hetzelve met mijnen vinger. Hoe zwak het licht ook ware, dat nu voor mij opging, mij was het een zonnestraal der vreugde. Wanneer ik mijnen nek in zekere, wel is waar zeer ongemakkelijke stelling bragt, konde ik schuins door deze opening gluren. In het eerst zag ik enkel iets lichts, en kon geen voorwerp onderscheiden; maar, zoodra de hoop weder in mij ontwaakte, schenen zich mijne zintuigen insgelijks op te scherpen. Ik sloot, voor een paar minuten, beide de oogen, om dezelve eenige rust te verschaffen. Eindelijk konde ik onderkennen, dat regt tegen mij over zich een klein venster met zware ijzeren traliën bevond, door hetwelk het licht tot mij weldadig doordrong. Ik gaf een kreet van verrukking. Ik moest mij dan nog onder menschen bevinden; want de dikke duisternis om mij heen was verdwenen! Ik vergat, voor eenige oogenblikken, mijn lijden; ja zelfs de akelige twijfel, of en hoe ik mijner gevangenisse zoude ontkomen, eer mij de honger doodde, werd voor eenigen tijd uit mijne ziel verbannen, en keerde toen eerst weder, wanneer ik, van wege de duizeling, welke mij het onophoudelijk staren op één punt veroorzaakte, niets meer zien konde.
Allengskens maakte ik nu uit de zware steenen van het venster, alsmede uit de dikke traliën, op, dat ik mij in het gewelf der kerk bevond, en werd in dit denkbeeld nog versterkt, toen ik het uiteinde van twee of drie doodkisten ontwaarde, tusschen mij en het venster geplaatst. Onafgebroken bleef

{==736==} {>>pagina-aanduiding<<}
ik op hetzelve staren, tot dat het donker begon te worden, met een gevoel, door tong noch taal uit te drukken! Toen het nachtelijk duister meer en meer naderde, keerden ook de vorige doodsangsten met tienvoudig geweld weder; en ik geloof, dat ik eindelijk of in slaap of in onmagt viel. Ontwakende, of tot mijzelven komende, trof een gerucht mijn gehoor, als van het knarsen eener zware deur op hare scharnieren, en ik zag kaarslicht door de opening mijner kist heendringen. Luide riep ik uit: ‘Bij uwer ziele zaligheid, verlos mij! Ik ben hier levend begraven!’ - Het licht verdween plotseling. Vrees scheen den voet van hem, die het droeg, bevleugeld te hebben; immers ik hoorde eene basstem denzelven zacht terugroepen, en vervolgens zeggen: ‘Zoo hier iemand is, dan werd hij hier opgesloten. Geef mij het licht, tom! - de dooden spreken niet. Schaam u, tom! Een van ons gild laat zich door doodsbeenderen geen schrik aanjagen.’ Hierop riep ik weder, zoo hard ik slechts vermogt: ‘Ik ben levend begraven! Red mij!’ - ‘De bijl, tom!’ riep nu de stoute lijkendief: ‘de stem komt uit gindsche kist. Dat verd..... begrafenisvolk heeft waarschijnlijk zijne zaken te haastig verrigt.’
Nog weinige minuten, en ik zat overeind in mijne kist. - Hier sluit ik mijn verhaal, onmagtig, als ik ben, om de gewaarwordingen van dat oogenblik te schilderen. Des lezers gevoel vervulle, wat de doode letter niet vermag onder woorden te brengen! Bidde hij vurig, dat God en goede menschen hem behoeden voor de verschrikkelijkste van alle denkbare rampen - die van levend te worden weggebragt naar de plaatse der ontbinding, van waar men niet dan ten jongsten dage wederkeert!




Iets over de Turken en over Schumla.

Bijzonder in het oog loopend is het volstrekt staan blijven der Turken bij hunne oude zeden en gewoonten. Vóór meer dan vierhonderd jaren kwam dit volk over den Hellespont, was sinds bestendig in aanraking met Europeërs en derzelver gebruiken, drong meer dan eens, zelfs tot Weenen, door in het hart der Christenheid. Terwijl alles rondom hen heen op deze of gene wijze voorwaarts ging, bleven zij hardnekkig stilstaan. Met zeer weinig uitzonderingen, is de volksmassa

{==737==} {>>pagina-aanduiding<<}
nog geheel die onkundige, eigenzinnige, onbuigzame horde, die van Azië's gebergten asdaalde. In het groote zoo wel als in het kleinste, in het gebruik van een scheermes en eene zaag, zoo wel als in letterkunde en kunst, hebben zij nog heden hunne oude, karakteristieke gewoonten: de Turksche barbier strijkt met het mes van zich af, de onze naar zich toe; de timmerman, daarentegen, trekt de zaag naar zich toe, wijl derzelver tanden binnenwaarts, - de onze stoot haar naar beneden, wijl de tanden buitenwaarts staan; de metselaar zit bij zijnen arbeid, de onze staat; de schrijver schrijft op zijne hand en van den linker- naar den regterkant, de onze aan eene tafel en van de linker- naar de regterzijde. Deze zaken mogen zeer onbeduidend schijnen; het zijn echter werkelijk even zoo vele karaktertrekken.
De stad Schumla ligt in den hoek eens dals aan de noordelijke helling van den Balkan. Balkan beteekent een' moeijelijken pas. Deze bergketen begint met eene reeks nederige heuvelen, die zich allengskens tot bergen van aanmerkelijke hoogte verheffen. Van den kant des Donaus schijnen zij bijkans onbeklimbaar; zij loopen langs den horizon als een sterke muur heen, die trapswijze tot in de wolken stijgt. De keten strekt zich, van de Golf van Venetië tot aan de Zwar te Zee, ongeveer 500 (Eng.) mijlen ver uit; hare breedte, met het heuvelachtige land op beide zijden, mag wel een honderd mijlen bedragen; de hoogere keten is niet boven de 25 tot 30 mijlen breed. In de streek van Schumla vormen de bergen een amphitheater, aan welks voet zich eene zeer uitgebreide vlakte, noordwaarts naar den Donau, oostwaarts naar de Zwarte Zee, uitbreidt. De Balkan scheidt dus alleen de vlakte tusschen Konstantinopel en den Donau; en hadden de Russen maar eerst het gebergte in den rug, zoo zou hen niets in hunnen marsch stuiten, dan de strijdkrachten des vijands zelv'. Schumla, waar de beste koper- en blikslagers des rijks wonen, telt ongeveer 60,000 zielen; in de bovenstad wonen de Turken, in het benedengedeelte Joden, Armeniërs, Grieken.
Als krijgspunt is Schumla van groot gewigt, als loopende hier alle wegen van de Donau-vestingen zamen. De aarden wallen, met baksteenen muren en sterke wachttorens op de flanken, strekken zich, op een' oneffen grond, drie mijlen in de lengte, ééne mijl in de breedte uit. Hier sloegen de Turken, van ouden tijd af, hun verschanst leger op. Tweemaal

{==738==} {>>pagina-aanduiding<<}
trokken de Russen op Schumla aan; romanzof in 1774, kaminsky in 1810, en werden beide keeren teruggeslagen. Gelukt het den Russen ditmaal, deze vesting te bemagtigen, zoo ontmoeten zij, gelijk gezegd is, een' tweeden, nog geduchter hinderpaal, het gebergte. Over deze ontzaggelijke schutsweer loopen slechts vijf begaanbare wegen; een van Sophia naar Bazargik, twee van Ternova over Keisanlik en Selymnia, en twee van Schumla over Carnabat en Haidhos; de drie eerste geleiden naar Adrianopel, de twee andere regt naar Konstantinopel.
De eenige voor krijgsondernemingen gunstige tijd is hier de lente; het land is te dien tijde ongemeen schoon en gezond; bronnen en stroomen leveren goed drinkwater en gras enz. in overvloed: maar bij den naderenden zomer verdroogen de beken, verdwijnt het gewas; niets blijft er over, dan een dor, gloeijend aardrijk, over dag door de zonnehitte verschroeijende, en des nachts door zwaren, kouden dauw der gezondheid uiterst nadeelig. Elk leger, in ouden of nieuweren tijd, dat in dit jaargetijde in Bulgarië krijg voerde, heeft den verderfelijken invloed des klimaats ondervonden. De talrijke passen, door een handvol menschen tegen een gansch heir te verdedigen, en die even zoo vele vesten vormen, achter welke de Turken zoo hardnekkig strijden; de verspreide dorpen, noch bescherming noch hulpmiddelen aanbiedende, - dit alles zijn hinderpalen, welke den Russen bij ondervinding bekend zijn. In den jongsten oorlog, toen 100,000 Russen de gansche vlakte bezetteden, dacht men er niet eens aan, het gebergte over te trekken. Ook schijnen de Turken van dien kant voor hunne hoofdstad niet te vreezen, vertrouwende schier alleen op de bergvesting, door de Natuur hun verleend. De aanval van den zeekant verwekt hun oneindig grootere bezorgdheid.




Diefachtigheid der aanzienlijken van Chili.

(Uit Travels in Chili and la Plata, by john miers, 2 Vol. Lond. 1826.)

- In het algemeen betoonen de Chiliërs geene eerlijkheid in zaken van handel, dan uit noodzake, en niet uit eenige zedelijke overtuiging. Hunne neiging tot bedriegerij oefent

{==739==} {>>pagina-aanduiding<<}
zich gaarne omtrent voorwerpen van weinig waarde. De voornaamste kooplieden zullen voor de verzoeking bezwijken, telkenmale dat zulks onopgemerkt kan geschieden. Vele Engelsche handelaars hebben mij hierin, als eene zeer gewone zaak, bevestigd. Onlangs trad ik in den winkel van een' koopman, die aan eenen anderen voor tweeduizend dollars aan koopwaren verkocht. Deze betaalde dezelve contant, en deed ze door zijne dienstbaren huiswaarts brengen: bij het inpakken greep hij van een' voor de hand liggenden stapel eene katoenen shawl, naauwelijks meer dan anderhalven dollar waard, en verborg dezelve tusschen de wollen stoffen, welke hij gekocht had. Intusschen verzekerde mij de verkooper, dat hij aan denzelfden man gereedelijk een krediet van duizend dollars zou verleenen. Deze soort van kleine dieverij is gemeenzaam onder de Chiliërs van den besten naam en het grootste vermogen. Ik kan niet nalaten, hiervan een paar opmerkelijke voorbeelden bij te brengen van vrouwen uit de aanzienlijkste klasse. De beide diefstallen werden gepleegd aan Lady cochrane. De eerste had plaats op een Bal, door den Amerikaanschen Consul gegeven. Bij het binnentreden der zaal werd gezegde Dame aangesproken door drie Chilische vrou wen van den hoogsten rang, welke, naar de gewoonte des lands, haar veel onderscheiding en duizend beleefdheden bewezen, en haar beurtelings omhelsden. Maar ten zelfden tijde werd een kostbaar juweel aan haren opschik ontvreemd. Zij ontdekte zulks weldra, bij het opmerken dat haar gewaad gescheurd was. Vruchteloos werd in de zaal rondgezocht. Maar, een jaar daarna, deed zich een Priester bij de Lady aanmelden, en overhandigde haar, in een afzonderlijk onderhoud, het verloren juweel, zeggende dat eene Dame hem in de biecht den diefstal had bekend, en dat hij, tot eerste voorwaarde van boete, op de wedergave aan de wettige eigenaresse had aangedrongen. - De
tweede dieverij gebeurde bij een bezoek aan Lady cochrane van drie andere Dames uit een der eerste huizen van Chili. Zij verzochten hare kanten te mogen zien, ten einde eenige stalen voor zichzelve uit te kiezen. Men bragt eene doos, waarin kanten mutsen, die achtervolgens bewonderd werden; maar, bij het bergen, miste de Lady drie zeer sijne kanten mutsen en eenige stukken kant, in een papier gevouwen. Zij gaf zulks terstond aan hare bezoeksters te kennen; en, toen de Dames van derzelver sofa's oprezen, als om haar te helpen zoeken,

{==740==} {>>pagina-aanduiding<<}
viel de laatstgenoemde kant op den grond, gewikkeld in den zakdoek van eene harer. - Nog een ander voorval van eenigzins verdachten aard viel voor ten huize van Lord cochrane. Hij bezat een kabinetje van rozehout, inhoudende een aantal medaljes en munten, een gouden horloge, onderscheidene edelgesteenten, en eenige familiestukken, aan welke hij hooge waarde hechtte. Gedurende zijne afwezigheid op eenen kruistogt verdween dit kabinetje uit zijne zijkamer. Men deed vele nasporingen, vervoegde zich tot den Gouverneur, ondervroeg de bedienden, loosde belooningen uit; alles te vergeefs. Eenige maanden daarna ontdekte Lady cochrane, bij een bezoek aan de dochter des Gouverneurs, het kabinetje in een belendend vertrek, welks deur, uit onachtzaamheid, was opengelaten. Terstond eischte zij haar eigendom terug, welks wettigheid ontkend werd. De Gouverneur werd geroepen, en de zaak in zijne tegenwoordigheid bepleit. Hij verzekerde aan de Lady, dat er geene gedachte hoegenaamd bij hem was opgekomen, dat dit kabinetje vermist werd, en dat zijne dochter hetzelve van eenen soldaat had gekocht. Het meubelstuk werd evenwel teruggegeven. Het was intusschen hoogst opmerkelijk, dat het 't éénige van dien aard was, op Chili te vinden, en dat hetzelve meermalen was bezigtigd door den Gouverneur en zijne dochter, bij de bezoeken, door hen afgelegd ten huize van Lord cochrane.

Voorlezing.

Nog nooit heb ik eene voorlezing gedaan, welke mij zoo veel hoofdbrekens heeft gekost, als deze, welke ik de eer heb thans te doen. Zij is daarom niet te beter; want zoo als het met menschen is, zoo is het in dit ééne geval ook met voorlezingen, - hoe geleerder, hoe gekker. De ontwarring toch van zaken, die er te geleerd uitzien, is door geleerden het minste mogelijk. Dit zal u deze geleerde voorlezing, hoop ik, zeer duidelijk en tastbaar maken.
Ik heb ook zoo veel te zeggen over hetgeen ik niet behandelen wil, dat mij, vrees ik, weinig tijds zal overig blijven tot ontwikkeling van het eigenlijke onderwerp dezer voorlezing.
Deze voorlezing heb ik de vrijheid genomen van geleerd te noemen. Over het woord geleerd wil ik iets vooraf zeggen, opdat het blijke, dat ik mij niets aanmatig, door dit uithang-
{==741==} {>>pagina-aanduiding<<}
bordje voor dezelve te plaatsen. Dan, ter zake. Die drie laatste woorden: Dan, ter zake, ben ik gewoon, met vele redenaars en voorlezers te bezigen, wanneer er in het geheel geene zaak is, tot welke men komen kan. Dit hoop ik, dat mijne hoorders zullen onthouden; terwijl ik het hun van tijd tot tijd nog wel eens wil herinneren.
Het woord geleerd zal ik bij wijze van inleiding verklaren. Indien gij allen, mijne Hoorders en Hoorderessen, weet, wat dit woord zeggen wil, dan heb ik één verzoek, dat niemand mij in de rede valle. Want, als ik over dit woord mijne gedachten niet mag zeggen, dan mag ik negen tiende gedeelten van mijn geschrijf wel overslaan. Het is immers zoo, dat ik eene voorlezing moet doen, welker voornaamste vereischte is, dat zij besta uit zoo vele woorden, dat het uitspreken van dezelve juist vijfenveertig minuten lagchens of geeuwens ons oplegt. Waarom zou tot mijne spijt ten eeuwigen dage aangeteekend staan, dat ik, in plaats van vijfenveertig, nog geene vijf minuten gelezen heb? Ja, ik zie het, gij zult mij laten lezen, en gij hebt er dan ook dit voordeel van, dat gij nu juist weet het kenmerkende onderscheid tusschen eene Voorlezing en eene Bijdrage. - Dan, ter zake.
Als mijne Hoorders en Hoorderessen het met mij zoo goed vinden, zal ik nu maar tot het ligchaam der voorlezing overgaan. Om ons geheugen te gemoet te komen, zal ik de onderscheidene deelen van deze voorlezing noemen, bij derzelver afzonderlijke behandeling. Dan kunnen wij aan het einde eerst zeggen, waarover gehandeld is. Deze noemt men de analytische manier van redevoeringen maken en houden, volgens welke men eerst een goed uur achtereen eene menigte zaken, of, juister gesproken, vele woorden, afpraat, zonder dat men nog het eigenlijke onderwerp bepalen kan. Het is ook hetzelfde, of men de hoofdzaken vooraf opgeeft; want dan zegt men wel, waarover men wil, niet waarover men zal, omdat men niet gaarne zegt, waarover men alleen kan spreken.
In de eerste plaats wil ik dan handelen over het woord geleerd. Men moge zich inbeelden, dat dit woord gemakkelijk te verstaan is; ik heb de eer en neem de vrijheid in dit geval van sommigen te verschillen. Het is zoo, dat men dit woord in oude tijden goed verstond, of liever meende te verstaan, omdat men toen slechts tweevoetige geleerden, en nog zoo zeldzaam als witte raven, vond. Doch nu men viervoe-
{==742==} {>>pagina-aanduiding<<}
tige geleerden vindt, onder welke de geleerde munito door geheel Europa als een wonder geroemd wordt; nu de honden zelfs kans hebben om Professor en hooggeleerd te worden, nu mag men wel vragen: ‘wat beteekent het woord geleerd?’ Ten opzigte nu van munito en zijne geleerdheid zult gij het wel met mij eens zijn, al ware het alleen daarom, dat hij op de kermis het spreekwoord bevestigd heeft: de geleerden loopen om brood. O ja! wij beleven heerlijke, ik wil zeggen geleerde tijden. Onze eenvoudige voorouders bekommerden zich minder om namen dan om zaken, en zouden daarom hunne kinderen naar de school en den schoolmeester; en daarom zag het er ook met de geleerdheid sober uit. Maar wij hebben Instituten overal en voor alles. Ja, een dresseerder van honden zou thans geene onderwijzelingen hebben, indien hij niet met gouden letteren op een groot houten bord openlijk den voorbijganger deed lezen: Instituut voor de viervoetige jeugd. Heeft ons de jongste kermis (zie Amsterdamsche Courant van 19 Sept. II.) niet eenen Heer l. capelli, van Florence, aangebragt, die ‘voor het kunstminnend Publiek’ zijne Academie de Chats dressées (het zijn des Katten-Professors eigene woorden) heeft opengesteld? Zoo geleerd ziet het er thans
met de geleerdheid uit, dat bijna ieder meent Professor te kunnen - neen, te moeten zijn. Ik zou mij ook kunnen beroepen op de geleerde kanarievogels, die, volgens de Rotterdamsche Courant van 26 Febr. 1825, in Saksen bij den nachtegaal in de leer geweest zijn, en wier aankomst op ons grondgebied zelfs in de nieuwspapieren gemeld wordt. Deze gevleugelde geleerden nu staan met de loopende of liever zittende geleerden in vele opzigten gelijk. Beide hebben slechts twee beenen. Beide deunen op hunne manier van buiten geleerde lesjes op, met dat onderscheid, dat de gevleugelde geleerdenons vrolijk, de andere ons suf en droomig maken. Er is nog één onderscheid van belang: dat de gevleugelde geleerde kan en wil, maar niet mag, de andere wil en mag, maar niet kan vliegen. Intusschen is hier wederom ieder regtvaardig bedeeld; want de geleerdheid zou misschien uitlandig worden, als de een zijne kooi, de ander zijne dierbare muren verliet. En dat zou toch een groot verlies zijn, te weten voor die menschen, die niet binnen dezelfde muren met de zittende geleerden zijn opgesloten.
Nu zult gij mij dan toch wel willen toestemmen, dat ik

{==743==} {>>pagina-aanduiding<<}
wel vragen mag naar de beteekenis van het woord geleerd. Het antwoord op die vraag wordt zelfs daarom te belangrijker, naarmate het getal, daarin betrokken, grooter is. Dit is juist in onze dagen het geval, daar men zelfs kanarievogels, honden en katten onder de leden van het genootschap der geleerden betrekt. En de tweevoetigen, al rekent men de gevederde geleerden niet mede, zijn ontelbaar. Ik had bijna gezegd talloos; maar dat is eene fout, want er zal wel een getal van zijn, al kan ik ze niet tellen. De krukken, zonder welke sommigen niet kunnen loopen, reken ik ook niet mede. Het is zoo, dat velen bij wijze van papvoêring, even als de kanarievogels en papegaaijen, al die geleerdheid hebben ontvangen. Dat hoort men spoedig, als Lorretje zoo alles door elkander haspelt. Doch hebben is ook hier de hoofdzaak, en het krijgen de kunst. Ik wenschte wel, dat iemand eens de moeite nam, om op te tellen al die geleerden, tot de juiste verzameling der eenheden. Men zou het zich gemakkelijk kunnen maken, door de halven en de kwarten ook maar als eenheden op te tellen. Hierop hebben die Heeren regt; want een half centje is niet minder eene eenheid dan een tientje. De qualiteit en quantiteit is hier als nul, ik houd er één. Doch dat cijferen is zoo mijne liefhebberij niet; ik laat dus alles over aan die geleerden, die, als hoofdstudie, steeds centen tellen, en de nullen uit de eenheden zoeken. - Dan, ter zake.
Over de beteekenis van dit woord wil ik niet raadplegen met de Moesogothen of Angelsaxen. Dit laat ik over aan hen, die alles overhoop halen, en daardoor alles zoo geleerd maken, dat niemand er raad voor weet. Ook geloof ik, dat die vreemde Heeren de woorden zwaard, roof enz. beter verstonden, dan de woorden geleerd of geleerdheid, ten ware dezelve op hunne groote kunst, rooven en moorden, betrekkelijk worden gemaakt. Al die onderzoekingen laat ik over aan de liefhebbers, en vergenoeg mij met hetgeen desaangaande stellig wordt gezegd door hen, die, uit hunne werken te oordeelen, in welke die brabbeltaal telkens voorkomt, die vreemde woorden nog beter schijnen te verstaan, dan al de Moesogothen en Angelsaxen in massa. Dit alles is in de onderstelling gezegd, dat gij in de boeken dier geleerden het een en ander desaangaande vinden zult. Zelf heb ik het niet gevonden; maar daarnaar heb ik ook niet gezocht, omdat ik van oordeel ben, dat dit geheele volk slechts

{==744==} {>>pagina-aanduiding<<}
schreef met het zwaard, en nooit met de pen; en het eerstgenoemde, het zwaardschrift, is mij altoos nog duisterder, dan het hieroglyphische der oude Egyptenaren.
Ten opzigte van de beteekenis van dit woord ga ik mijnen eigen' weg; en ik wil u gaarne dezelfde vrijheid laten, indien gij mij maar drie minuten vergunt, om mijn eigen gevoelen voor te stellen. Het is mij niet te doen om mijne gedachten anderen op te dringen, maar om u te toonen, dat ik ook denk. En mijne denkbeelden (dit wil ik u wel in vertrouwen zeggen, mits gij er nooit misbruik van maakt) zijn mij natuurlijk veel dierbaarder, dan die ik van anderen heb moeten leenen. - Dan, ter zake.
Het woord geleerd houde ik, in vele gevallen, voor verkort, en in plaats van geladderd. Taalkundigen, aan wie (tot mijne blijdschap mag ik het zeggen) het ons niet ontbreekt, weten het, dat men in gemeenzamen stijl zoo spreken, ja ook schrijven mag: geleerd bij verkorting voor geladderd; mits men in het laatste geval, t.w. bij het schrijven, een verkortingsteeken of hoofddeksel boven de laatste e zet, sic: geleêrd. Doch eerst heeft men uit schaamte dit teeken weggelaten, omdat men in een' anderen zin wilde geleerd zijn dan een varken na zijnen dood; en naderhand heeft de wellevendheid dit teeken, als hoofddeksel, onvoegzaam verklaard, toen namelijk het ontblooten van het hoofd als bewijs van welgemanierdheid werd aangezien. Doch, het weglaten van dit teeken moge nu algemeen zijn, en den oorsprong dier benaming verdonkeren, het karakter dier geleêrden, of, zoo gij wilt, geladderden, verraadt nog duidelijk genoeg, aan welken boom die vruchten gewassen zijn.
Ik moet eens ééne vraag doen: wat is toch de reden, dat sommige menschen anderen, die grooter zijn dan zij, voor dwergen of Lilliputters aanzien, en zichzelven voor reuzen houden, al staan zij niet op de teenen? Uw antwoord kan en wil ik niet gissen; maar, daar ik de vrijheid van spreken thans heb, wil ik dan ook maar de vrijheid nemen van te antwoorden. Ik kom terug tot het denkbeeld van geleerdheid, zoo als ik mij dat gevormd heb. Hoe hooger men op eene leer of ladder staat, hoe kleiner immers de menschen worden, niet op zichzelven, maar voor het oog in de hoogte, door de lengte der stralen. Voor zichzelven heeft men altijd de oogen in de nabijheid, en dan kan somtijds eene mug zoo groot schijnen als een olifant. Doch ook dit per-
{==745==} {>>pagina-aanduiding<<}
spectief werkt wederkeerig, zoodat de man in de hoogte zeer klein wordt voor het oog op straat. Hoe verder zich de menschen van elkander verwijderen, hoe kleiner zij voor elkander worden. Deze is ook de reden, dat deze menschen met elkander niet veel morgenspraak kunnen of willen houden, de een om niet duizelig, de ander om niet heesch te worden. Ieder is in zijne eigene oogen een reus, in eens anderen oog een dwerg; zij zullen het nooit eens worden, of zij moeten bij elkander staan, en daartoe zal de hooggeleêrde, uit vrees van te vallen, nooit besluiten. Dit reeds bewijst ons denkbeeld boven opgegeven. Doch hetzelfde blijkt ook, als gij twee hooggeleêrden ziet, - op twee onderscheidene ladders, dat verstaat zich van zelf; want al hebben twee geleerden het beide mis, ieder heeft het mis op eene andere wijze; dit is zoo de eigenschap van geleerdheid. De geleerden, zegt daarom het spreekwoord, zijn het niet eens; en ik zeg, dat ik vrees, of zij het ooit zullen worden. - Dan, ter zake.
Ziet, daar staan dan die twee hooggeleêrden, die wij zoo op twee ladders hebben geplaatst. De hoogste ladders, welke beide hebben kunnen vinden, staan hun ten dienst. De onderste sporten zijn het naaste aan elkander. De hoogste sporten zijn de antipoden of tegenvoeters der laagste. Hooggeleerd onderstelt de mogelijkheid om hoogergeleerd te worden, en de een wil hierin voor den ander niet onderdoen. Ieder van hen wil het hoogste plaatsje zoeken, en, met de ruggen naar elkander toe gekeerd, spreken zij elkander niet dan norsch toe, terwijl zij, afgeklommen, broederlijk konden spreken en kouten, maar nu dit niet doen, of zij tellen elkander de sporten toe, die dan afgeklommen worden; zoo blijven zij geleerden, en worden niet menschen en broeders.
Ik weet niet, of mijne verklaring omtrent die geleerdheid u bevallen zal. Mij, dat spreekt van zelve, bevalt zij bij uitstek; anders had ik ook de moeite niet genomen van ze mede te deelen. Op het denkbeeld ben ik gekomen door het uithangbord voor eene bekende herberg, met het opschrift: de geleerde Man. Op mijne wijze heb ik dit uithangbord opgehelderd. Ik wil verder maar niets zeggen van dergelijke uithangborden, fraai of slecht geschilderd, welke sommigen of uitsluitend voor zich, of ook voor anderen ophangen. Ook is het eerste stuk mijner voorlezing groot genoeg, om hier een sluitteeken te zetten.

{==746==} {>>pagina-aanduiding<<}

Het zij mij dus vergund, een tweede stuk te beginnen, dat van geheel anderen aard zal zijn, maar toch met het voorgaande in verband staan, al is het alleen dit verband, dat beide bij elkander staan. Zulk een verband is bij redenaars en voorlezers meer in gebruik, dan zij zelve wel willen weten. Weinigen zijn er, die dit willen weten, alleen om deze voldoende reden, dat velen het zelf niet weten.
Door mijn gesprek over de geleerden kom ik, ongezocht, tot de behandeling van kruiwagens, van welke de geleerden den mond altijd vol hebben, schoon zij, naar hun voorgeven, van dezelve zich nooit bedienen. Doch dit laatste mogen zij, zoo goed zij kunnen, zelve verantwoorden. Er is dus een naauw verband tusschen geleerden en kruiwagens. Dit verband is niet objectief, (want dan is het onmogelijk) maar subjectief, want dat knoopt alles zamen, licht en duisternis, de vijandigste dingen, die, subjectief vastgeketend, dan in schoone harmonie staan tot elkander, zoo lang, ja zoo lang - tot dat die keten breekt. Dit zij genoeg tot opheldering van het verband tusschen geleerden en kruiwagens. Wij zullen dan nu overgaan tot het ontwikkelen van het gebruik en de aangelegenheid der kruiwagens, voor geleerden zoo wel als ongeleerden. Slechts dit heb ik nog te zeggen, dat ik nu mijn tweede stuk onder handen heb. Dit wensch ik, dat gij vooral niet vergeet.

(Het vervolg en slot hierna.)




Nog iets over de Turken.

De Turken hebben eene soort van muzijk, welke niet door noten wordt uitgedrukt, en wier maat (takt) van de Europesche toonkunst verschilt. De melodie veroorlooft een' veel grooteren omvang van toonen dan onze muzijk; vanhier heerscht er ook meer verscheidenheids in de uitdrukking. In het teedere en zwaarmoedige bezit zij niet zelden ongemeenen nadruk. Geene noten kennende, gelijk ik zeide, zingen en spelen zij hunne liederen en andere muzijkstukken enkel op het geheugen. Zoo leert steeds de een den anderen. Hierin bestaat de gansche kunst der Turksche muzikanten en muzijkmeesters. Eenigen hebben voor zichzelven eene eigene manier van aanduiden en nederschrijven der toonen

{==747==} {>>pagina-aanduiding<<}
uitgevonden, die hun alleen van dienst is, en op geene algemeene, ook voor anderen verstaanbare, gronden rust. De toonkunstenaars van den Grooten Heer, die bijzonder uitmunten, maken even min als anderen gebruik van noten. Zij spelen bijkans allen dezelfde partij, en daarbij is geene andere harmonie, dan die in de verscheidenheid der speeltuigen ligt.
In de schilderkunst moeten de Turken zich bepalen tot bloemen en landschappen; want vooroordeel verbiedt hun al het overige. Portretten en historiestukken worden beschouwd als te zeer naderende tot beeldendienst. De Turksche schilders bepalen zich alzoo tot bloemstukken of Arabesken, of pogen de vederpracht der vogelen met het penseel na te bootsen; en hierin hebben zij het verre gebragt. - De beeldhouwkunst is nog meer beperkt; want dezelve dient alleen tot versiering van huizen en gedenkteekenen op de begraafplaatsen. Graveerkunst en het snijden van steenen zijn niet anders in gebruik, dan bij het bewerken van zegelringen met opschriften uit den Koran, en bij het versieren der wapenen of van andere metalen werktuigen.
De landbouw wordt over het geheel weinig geacht en behartigd. Men moet niet naar eenige welbebouwde vlakten in Romelië oordeelen. Veldarbeid valt geenszins in den smaak des volks, dat op alle werkzaamheden, welke men te voet verrigt, met zekere minachting nederziet, en aan het omzwerven te paard op zandige, onbebouwde heiden de voorkeur geeft.
Ook leggen de Turken zich niet toe op den handel. Men schrijve dit toe aan hunne verregaande vadzigheid en aan hunnen hoogmoed. Grieken en Europesche Christenen in het algemeen zijn daarom onder hen de eenige kooplieden van beteekenis.
De schoonheid kan hare eigenlijke en ware heerschappij niet uitoefenen over een volk, dat haar geene regten laat. Ja, de Turken zingen en dichten wel van liefde; maar slot, grendel, traliën en zwarte gesnedenen heerschen bij hen, op willekeurige wijze, over vrouwen en meisjes, waar liefde alleen hen behoorde te geleiden.
De Sultan bekomt zijne vrouwen in het algemeen van daar, waar hij de knapen voor zijne hofhouding krijgt. Uit Christenoorden worden zoo vele kleine meisjes en jongens weggevoerd, als er noodig zijn, om zijnen Harem te voorzien en

{==748==} {>>pagina-aanduiding<<}
zijne hofbedienden voltallig te houden. De schoonste meisjes, of die beloven het te zullen worden, geraken alzoo in het Serail. Hier komen zij in zalen, waar zij zich met naaijen, borduren en andere vrouwelijke handwerken bezig houden. Tot hare hoogere opvoeding behooren gezang, dans en het spelen op onderscheidene speeltuigen. Al deze vrouwen nu hebben niemand, die haar bedient, maar zij bedienen elkander, naar volgende orde: Het meisje, dat laatst aankomt, bedient zichzelve en hare voorgangster, deze weder de andere, die vroeger kwam; en dit klimt zoo op tot haar, die het langste in den Harem was, welke laatste bediend wordt, zonder iemand te bedienen.
Der Turken willekeurige en harde behandeling hunner vrouwen heeft deze eene soort van vrijplaats doen erlangen, waar zij kunnen heenvlugten. Eene mijl van Schumla, in Bulgarije, ligt de kleine stad Madara, waar alleen vrouwen wonen, wier verdorvenheid en zedeloosheid tot een spreekwoord zijn geworden. Derzelver aantal bedraagt omtrent tweeduizend. Zij leven in gemeenschap van goederen, zijn vrij van alle belastingen, en dragen geen' sluijer, ofschoon zij getrouw aan het Islamismus zijn gebleven. Madara is de toevlugt voor elke ongelukkige, die de wraak van haren man of van vertoornde nabestaanden wil ontwijken, wanneer die haar gedrag niet goedkeuren. Dien ten gevolge zijn hier vrouwen uit alle standen en uit alle deelen des Ottomannischen rijks te zamen.
De Deré-Beys kozen eens uit deze vrouwen hunne Guvendees (eene soort van danseressen). Van het hoofd tot de voeten waren zij op hare eigene wijze uitgerust en gewapend, en zij reden op moedige rossen. In den krijg moesten zij, als ligte troepen, tegen den vijand te veld trekken en allerlei wapen tegen hem beproeven, maar vooral door hare bekoorlijkheden hem trachten te verlokken. Dit gebruik, echter, heeft met de Deré-Beys zelve opgehouden, en zij komen thans alleen in de Turksche Geschiedenis voor.
Deze galante en krijgshaftige vrouwenkolonie schijnt reeds in de diepe oudheid bestaan te hebben. Oude of leelijke vrouwen waren er van uitgesloten. Zoude men welligt hier den oorsprong der vertelling van de Amazonen moeten zoeken?


{==749==} {>>pagina-aanduiding<<}

Herinnering aan de verwoesting, door de kinderpokken te Marseille aargeregt, van 1 mei tot 15 augustus 1828.

Ziet hier, ter waarschuwing van onnadenkenden en ter bekeering van bevooroordeelden, ook hier te lande, eene tafel van overledenen, aan de vernielende Kinderpokken, te Marseille, getrokken uit de Akten van den Burgerlijken Stand, door het Gemeentebestuur bekend gemaakt:
Mei 1828, aan andere, gewone oorzaken	315	
	- de Kinderpokken	204,	waarvan 1 gezegd wordt gevaccineerd te zijn.

Junij - aan gewone oorzaken	337	
	- Kinderpokken	438,	waarvan 18 zoo gezegd gevaccineerd.

Julij - aan gewone oorzaken	435	
	- Kinderpokken	429,	waarvan 24 zoo gezegd gevaccineerd.

1 tot 15 Aug. - aan gewone oorzaken	156	
	- Kinderpokken	163,	waarvan 16 zoo gezegd gevaccineerd.

Zamentrekking: aan gewone oorzaken	1243	
	- Kinderpokken	1234	

Alzoo 1234 menschenlevens vernield door verwaarloozing, onkunde of hardnekkigheid van ouders of nabestaanden! Immers, van dit ontzettend getal zijn slechts 59, welke gezegd worden met de Koepok te zijn ingeënt geweest. Maar, mag men billijk vragen, zijn zij, die zulks verzekeren, te dezen wel onderrigt geweest? En, dit zelfs toegestemd zijnde, is het zeker, dat de stof, daartoe gebezigd, goed geweest is? Heeft men den loop der inenting behoorlijk nagegaan, zoodat men stellig overtuigd is, dat dezelve gevat en aan de vereischten ter voorbehoeding heeft voldaan? Niets verschaft in dit opzigt eenige zekerheid. En het is geenszins overbodig, op te merken, dat ver het meerendeel der door de pest der Kinderziekte omgekomene kinderen tot de behoeftige volksklasse behoorde, welke, gelijk

{==750==} {>>pagina-aanduiding<<}
men weet, ook wanneer zij er toe overgaat, om van deze onschatbare weldaad gebruik te maken, weinig achts slaat op den loop der uitbotting.
Eene arme vrouw had zeven kinderen; zij heeft ze allen aan de Kinderziekte zien sterven! De ongelukkige moeder werd zinneloos, en bevindt zich thans in het Krankzinnigenhuis. Geen wonder: zij had hardnekkig geweigerd, dezelve te laten vaccineren.
Naar luid van eene verklaring der Geneesheeren, bevinden zich thans nog te Marseille ongeveer tienduizend kinderen, welke niet gevaccineerd zijn. Zóó vele in eene enkele stad; hoe groot moet derzelver getal wel niet in geheel Frankrijk zijn!
Ook te Marseille hebben gevaccineerden geslapen in hetzelfde bed met zulken, die met kinderpokken overdekt waren; zij zijn met derzelver kleederen en ligchaamsdeelen in aanraking gekomen, hebben gedronken uit denzelfden nap, hebben derzelver uitwasemingen ingeademd, en zijn niet besmet geworden.
Welk eene verschooning kan toch de gemeene man aanvoeren tegen de Koepokinenting? - Tijdverzuim? Maar men kan zijn gewoon dagwerk blijven waarnemen. - Pijnlijkheid? Maar zij smart minder dan een speldeprik. - Behoeftigheid? Maar het Gouvernement zorgt alomme voor het kosteloos toedienen van deze weldaad der Voorzienigheid, aan welke alzoo niemand, zonder zich aan zichzelven os de zijnen grovelijk te bezondigen, zich vermag te onttrekken.

Bruce en de spin. (*) Door Walter Scott.

Na de ontvangst der jongste ongunstige tijdingen uit Schotland, lag bruce in den vroegen morgen, vol bezorgdheids,

{==751==} {>>pagina-aanduiding<<}
op zijn leger, en pleegde met zichzelven raad, of hij niet liever alle verdere pogingen, om zijne regtmatige aanspraak op de Schotsche kroon te doen gelden, geheel opgeven, zijne getrouwen ontslaan, zelf met zijne broeders naar het beloofde land oversteken, en de rest zijns levens aan den strijd tegen de Sarracenen zou toewijden, ten einde daardoor zich met den Hemelte verzoenen wegens den manslag, aan comijn in de kerk te Dumfries begaan. Dan weder dacht het hem even misdadig als lafhartig te zijn, zijn streven, om Schotland de vrijheid te hergeven, te laten varen, zoo lang er nog eene schaduw van hoop op een' gelukkigen uitslag overbleef. Terwijl hij aldus geslingerd werd in zijne overleggingen, waren zijne oogen gerigt op het verhemelte zijner legerstede, en ontdekte hij eene spin, welke aan een' langen draad van eigen weefsel hing, en, overeenkomstig haar instinkt, bezig was, zich van den eenen stijl naar den anderen te doen slingeren, om de lijn te vormen, aan welke zij haar net wilde bevestigen. Het insekt deed verscheidene vergeefsche pogingen; zoodat bruce waarnam, dat zij tot zesmaal toe faalde in haar ontwerp. Thans schoot hem te binnen, hoe ook hij juist zes gevechten aan de Engelschen en derzelver bondgenooten had geleverd, en alzoo in hetzelfde geval met de onvermoeid werkzame spin zich bevond, welke nu zesmaal haar doel gemist had. ‘Wel nu,’ sprak bruce tot zichzelven, ‘naardien ik niet in staat ben te beslissen, wat mij thans te doen sta, zoo wil ik mij in mijn besluit door het lot dezer spin laten geleiden. Doet zij eene zevende poging, om haren draad vast te maken, en gelukt haar die, dan zal ook ik het ten zevenden male wagen, mijn geluk in Schotland te beproeven. Geeft zij het op, of mislukt haar doel, dan trek ik naar
Palestina, om nimmer in mijn vaderland weder te keeren.’ Terwijl bruce dit besluit vormt, doet de spin, met inspanning van alle hare krachten, nogmaals eene poging, om haren draad aan den stijl vast te hechten, en - het gelukt! Bruce volgde haar voorbeeld; en zie, daar hij tot dusverre geene enkele overwinning had mogen behalen, zoo leed hij voortaan geene nederlaag van eenig belang. - Dikwerf ben ik met lieden, die den naam van bruce voerden, in betrekking gekomen, die zich zoo stellig van de waarheid dezes voorvals overtuigd hielden, dat zij tot geenen prijs eene spin zouden gedood hebben, dewijl zulk een insekt hunnen grooten naamgenoot ten voorbeeld van volharding en ten zinnebeeld van den terugkeer eens gunstigen lots verstrekt had.


{==752==} {>>pagina-aanduiding<<}

Zeldzame soort van liefde.

(Een waar Voorval, ontleend uit de Gazette des Tribunaux, Nov. 1828.)

Voor het Hof van Assises der Cotes-du-Nord (St. Brieuc) verscheen onlangs eene dienstmaagd, met name francoise tardivel, als zoodanig sinds verscheidene jaren wonende bij de weduwe le voguer, pachtster, waar zij meer als eene vriendin dan als dienstbode werd bejegend. Dit meisje, alreeds niet jong meer, werd verliefd op den eenigen zoon van het huis, en schroomde niet, hem hare liefde te openbaren. Maar, zij werd afgewezen. ‘Wat kan ik doen, om u te behagen?’ vroeg hem françoise, op deze weigering: ‘Liefde baat niet; want gij weet, hoe zeer ik u bemin! Begeert gij misschien geld? Morgen zal ik het bezitten, en het aan uwe voeten nederleggen.’ Françoise wist, dat de geldelijke bezitting der weduwe besloten was in eene kast, van welke zij zich gemakkelijk den sleutel konde verschaffen. Hierop was men geenszins verdacht. Zij maakte zich meester van al het geld, ongeveer 1800 franken, en vernieuwde toen haar aanzoek bij allain le voguer. ‘Thans,’ zeide zij tot hem, ‘ben ik rijk, en gij zijt arm. Trouw mij; ik zal u gelukkig maken. Ik heb 1800 franken verstopt. Op den dag, dat wij van het altaar zullen wederkeeren, zal ik dezelve in uwe handen stellen.’ - Gedurende eenige dagen poogde allain de zaak in het vriendelijke te vinden met haar, die hem zulk een zonderling bewijs van hare liefde gaf. ‘Ik heb geen lust tot trouwen,’ zeide hij; ‘laat mij mijne vrijheid, en behoud, zoo ge wilt, 3 of 400 franken voor uzelve.’ Maar françoise, al meer en meer hartstogtelijk in hare min, wees dit aanbod met fierheid van de hand; alles of niets, was haar laatste woord. - Dit zeldzaam geval baarde opzien, en de weduwe le
voguer besloot in het eind, het meisje bij het geregt aan te klagen. Op den 22 October ll. werd zij verhoord, als beschuldigd van diefstal bij hare meesteres. Zij bekende terstond; maarniets was in staat, haarte bewegen tot het openbaren van de plaats, waar zij de 1800 franken had verborgen, verklarende zij, dat zij dezelve niet zoude wedergeven, dan op den dag, dat zij met allain uit de kerk zou zijn terugge-
{==753==} {>>pagina-aanduiding<<}
keerd; en zij heeft dezelve zoo wèl verstopt, dat het tot dusverre niet mogelijk is geweest, het geld op te sporen. Daar de diefstal bij hare meesteres gepleegd was, werd de beschuldigde veroordeeld tot vijfjarige kerkerstraf. Het zal te bezien staan, of, die tijd verstreken en de verborgen schat niet wedergevonden zijnde, françoise niet, op hare beurt, door allain ten huwelijk zal gevraagd worden!

Het verbond met den duivel.

In zeker Rijk leefde een man, door eene onbeperkte Eerzucht gedreven. Het vermogen der welsprekendheid kennende, leide hij zich inzonderheid toe op spraak en taal, het misbruik derzelven daaronder begrepen. Intusschen versperden mededingers hem den weg, en verkregen de posten, die hij beoogde. Jaren gingen voorbij; zijn ongeduld nam toe, en hij nam zijne toevlugt tot de Hel, zichzelven met al zijne talenten aanbiedende, in ruiling voor de gaaf, om kwaad te kunnen doen, zonder schaamte of wroeging te gevoelen. ‘Waartoe dienen mij (dus redeneerde hij) mijn vindingrijk vernuft, mijne fijne berekeningen, en mijn buigzaam geweten? Ik verteer mijzelven in magtelooze pogingen; mijne wangen zijn gegroefd, mijne lippen bleek, mijne oogen hol, en mijne dorre vingeren zijn onvermogend, om het roer te grijpen. Gij, Demon, die in mijn binnenste onverzadelijke begeerten ontstak, kunt mij behulpzaam zijn in dezelve te bevredigen; en zoude ik u mijne ziel overgeven, zonder daarvan eenig wezenlijk voordeel te rapen?’ De Satan, dus krachtig ingeroepen, sprong, als de nachtmerrie, op de borst van zijnen dienaar, en zeide tot hem: ‘Mijn zoon! gij hebt mij uwe ziel gegeven; 't is wel, maar niet genoeg. Gij weet, dat ik, ook ik begeerig ben. Indien gij belooft, mij een ijverig proviandmeester te zijn, dat is, mijn donker verblijf te bevolken, door het getal der schijnheiligen te vermeerderen, de onwetendheid voort te planten, hen te lasteren, die een onbescheiden licht verspreiden over al de werken der duisternis; zoo beloof ik u, op mijne beurt, uwe eerzucht, gedurende eene lange reeks van jaren, voldoening te verschaffen.’ - ‘Reken op mij; ik ben uw man.’ - ‘Gij verbindt u dan, om de

{==754==} {>>pagina-aanduiding<<}
zwakke stervelingen aan mij over te leveren?’ - ‘Dat wil ik!’ - ‘Om, zoo veel in u is, der Rede afbreuk te doen?’ - ‘Dat wil ik!’ - ‘Om de Waarheid te vervolgen, waar zij ook moge schuilen?’ - ‘Dat wil ik!’ - ‘Om het gezond verstand, waar gij het moogt ontmoeten, te verloochenen en te doen verloochenen?’ - ‘Dat wil ik!’ - ‘Gij zult alzoo de mijne zijn, naar ziel en ligchaam?’ - ‘Ja, dat wil ik! Doorluchtige voorbeelden bewijzen, dat men in uwen dienst kan grijs worden.’ - ‘Welk een man! Gij zoudt waardig zijn, dat mijne horens uw hoofd versierden. Kom, dat ik u omhelze!’
Van toen af verspreidden zich de onderdanige dienaren diens mans wijd en zijd, met Argus-oogen rondsluipende, en velerlei gestalte aannemende, ja ook somwijlen zich hullendê in die van Engelen des Lichts.

Edele trek van regtvaardigheid, door den keizer van Rusland, Nicolaas, betoond.

In Februarij van dezen jare 1828 gebruikte men, daar de gierbrug over de Newa afgebroken en het ijs nog niet sterk genoeg was, eene pont, om de lieden van den eenen oever naar den anderen over te zetten. Juist op het oogenblik, dat men weder van wal stak, kwam een Kapitein van de Garde aan, de Graaf ***, uit eene der voornaamste Familiën afkomstig, en eischte, dat men hem nog zoude innemen. Het getal der overvarenden was vol; het vaartuig had zijn' last in, en men verzocht hem, tot de volgende afvaart te wachten. De Graaf bleef op zijn stuk staan, en, een' armen ouden Vaandrig van een Invaliden-Regement in de schuit ziende, beveelt hij dezen, in ongepaste, vernederende bewoordingen, er uit te gaan en voor hem plaats te ruimen. De Vaandrig geeft hem rustig en bescheiden ten antwoord: ‘dat hij den vriendelijk verzoekenden gaarne zoude ingewilligd hebben, hetgeen hij den dreigenden en bevelenden moest weigeren.’ Hierop wendt zich de Kapitein tot eenige Officieren der Garde, welke gelijktijdig in de schouw stonden, en spoort dezelven aan, om den Invalide er uit te werpen. Deze wacht dusdanig eene gewelddadige handelwijze niet af, stapt weder aan wal, en begeeft zich regelregt naar den Militairen Gouverneur, alwaar hij zijn beklag doet. Deze

{==755==} {>>pagina-aanduiding<<}
laat den Graaf bij zich ontbieden, en vraagt den Invalide, welk eene voldoening hij verlangde. Hij verklaart, er mede tevreden te zijn, wanneer de Graaf hem verschooning vraagt voor zijn heerschzuchtig en geenen krijgsman voegend gedrag. De Graaf weigert zulks, en overlaadt den Vaandrig met nieuwe schimptaal en bedreigingen. Nu bleef dezen niets anders over, dan zijn regt bij den Keizer te zoeken. De Gouverneur zegt tot hem: ‘Wel nu, dan zullen wij te zamen gaan,’ en vergezelt hem naar het paleis, alwaar hij den Keizer van alles berigt geeft. De Keizer onderzoekt naauwkeurig de gansche toedragt der zaak, laat vervolgens den Kapitein ook roepen, en vraagt hem, waarom hij, die den Vaandrig beleedigd had, weigerachtig was, aan denzelven verschooning te vragen. ‘Omdat mijne eer mij zulks niet veroorlooft,’ geeft de Graaf trotsch ten antwoord. Hierop wendt zich de Keizer tot den Invalide: ‘En gij, waarom hebt gij den Kapitein niet voor de kling geroepen?’ - ‘Om drie redenen,’ antwoordt deze met eene achtbare deftigheid: ‘Vooreerst: zoo heeft uwe Majesteit bij eene Ukaze het tweegevecht verboden; ten andere: wat zoude daarvan het gevolg geweest zijn? Een van beide: had ik den Graaf nedergelegd, dan had ik mij aan de geheele gestrengheid der wet en aan de vervolgingen zijner Familie blootgesteld; en had hij het mij gedaan, dan zouden vrouw en kinderen zonder bijstand en zonder brood achtergelaten zijn: de derde reden is, dat ik slechts moed bezit, om tegen de vijanden uwer Majesteit te vechten.’ - Dadelijk beval nu de Keizer aan beiden, zich in twee afzonderlijke kamers, de eene regts en de andere links gelegen, te begeven. Een Adjudant kreeg bevel, hen derwaarts te volgen, met last om zich van hun opperkleed te ontdoen. Aan den Invalide bragt hij de uniform van den Kapitein, en aan den Kapitein die van den Vaandrig. Nadat zij dus, zonder
te weten waarom, van rok gewisseld hadden, bragt men hen weder voor den Keizer, die den Vaandrig Kapiteinsrang, den Graaf Vaandrigsrang in het Invaliden-Regement verleende, den eenen met lof, den anderen met eene gestrenge berisping van zich latende gaan, er ten slotte bijvoegende: ‘dat het alleenlijk uit aanmerking van bewezene diensten van zijne Familie was, dat hij hem geene gevoeliger straf deed ondergaan; dat geen Russische uniform moest beleedigd worden, en dat, in zijne oogen, de rok van een' Officier van de Garde volstrekt geene meerdere waarde had, dan die van eenen Invalide.’


{==756==} {>>pagina-aanduiding<<}

Netelige vraag van Ibrahim-Pacha aan den generaal Maison.

Ibrahim-Pacha bemint den Bordeaux-wijn, en dezelve schijnt het vernuft van den Zoon van mehemetali te scherpen. De Fransche Officieren, die met hem het middagmaal hielden, vermelden van hem onderscheidene kwinkslagen. Onder anderen deed hij den Generaal maison deze, waarlijk niet domme vraag: ‘Verklaar mij toch eens, Mijnheer de Generaal! waarom gij de Grieken komt vrijmaken, terwijl uwe Natie bevorens den Spanjaarden, door geweld van wapenen, de slavernij opdrong?’




De heilige schaar.

Eene Geestenstem.

XXII.


Vriendenhart aan vriendenharte, vriendenhand in vriendenhand, 
In gelid en rij onwrikbaar, hielden wij ter dood toe stand; 
Allen ruglings neêrgezegen, allen de oogen hemelwaart, 
In de borst de jongste wonde, in de vuist het bloedig zwaard. 
Noemt ons nietdelaatste Grieken. Wijdelaatsten, (welk eenschand!) 
Die en bloed en lijf en leven wijdden aan het vaderland? 
Noemt ons niet de laatste Grieken. Smartlijker, dan staal en lood, 
Grieft de haatlijke eeretitel, dien ons wreede erkentnis bood. 
Noemt ons niet de laatste Grieken. Wee u, zoo gij 't ons doet zijn! 
't Lijf in slaafschen grond begraven, baart der vrije ziel nog pijn. 
Broeders! wilt ge in 't graf ons eeren, onzer waardig en uw' pligt? 
Geene lofspraak aangeheven! geene zuilen opgerigt! 
Strijdt, gelijk wij voor u streden; groet met vasten blik den dood- 
En de Vrijheid dankt voorzeker aan ons bloed haar morgenrood! 
 
j.w. ijntema. 
Naar wilhelm müller. 

Meng. No. XIV. bl. 708. reg. 9. staat koopen; lees: koopen;’ zijnde het wegvallen dier’ zinstorend.





{==757==} {>>pagina-aanduiding<<}

Mengelwerk.

De Fransche vrouwen door eenen Franschman geschetst.

(Le Corsaire, 16 Nov. 1828.)

Ligt er in de uitdrukking der gevoeligheid, vooral bij het vrouwelijk geslacht, iets, waardoor zij hare ijdelheid pogen te streelen? - Ja, wanneer ik de gemoedsbeweging aanschouwe, welke onze Dames, met name in de Schouwburgen, ten toon spreiden. Neen, wanneer ik lette op de spotternij, welke andere bij de verteederendste plaatsen in onze tooneelspelen uitstallen. Elk ziet hier op hare wijze. Gene wanen zich belangrijk voor te doen, en hare goedhartigheid te bewijzen, door het storten van tranen. Deze willen, door eene geveinsde scherts, aan haar karakter een' glimp van moed en vastheid geven. De waarheid der zake is, dat wij dagelijks onze schoonen den gedienstigen zakdoek aan hare oogen zien brengen, schoon er geen traan in blinkt; terwijl andere, met een vol gemoed en vochtig oog, de aandoenlijkheid der aanschouwers bespottelijk noemen, en schijnen te blozen, als over eene zwakheid, over de verteedering, welke ook haar gelaat kenmerkt.
Ik herinner mij, dat, toen eenige fortuinzoekers ons met de hanengevechten, uit barbaarscher eeuw afkomstig, en die nog het geliefkoosde vermaak der Engelschen uitmaken, kwamen amuseren, gij de eersten waart, die u als verdrongt, om dien strijd der arme dieren op leven en dood te aanschouwen, en hen elkander te zien verscheuren te uwer verlustiging; het bloed stroomde; het slagtoffer worstelde, al vechtende, met den dood; mannen wilden aan dit wreedaardig spel een einde maken, en gij riept: ‘Niet scheiden! niet scheiden!’ - Ik spreek als ooggetuige.
Wanneer onze Geregtshoven weêrgalmen van enige

{==758==} {>>pagina-aanduiding<<}
regtzaak, welker bepleiting voedsel belooft aan uwe gretige nieuwsgierigheid, ziet men u den ingang als bestormen; gij bezet al de plaatsen; gij schijnt behoefte te hebben aan gemoedsbewegingen, die het hart doen ineenkrimpen; gij verslindt, als 't ware, de ontwikkeling van bijzonderheden, welke het menschelijk geslacht schandvlekken; uw oog is bestendig op de schuldigen gerigt; het gadeslaan hunner ontstelde gelaatstrekken schijnt voor u eene bron van genot..... Men zou alsdan zeggen, dat uwe sekse er roem in stelt, om zich ongevoeliger dan de onze te betoonen.
Wanneer een monsterachtig voortbrengsel op onze Schouwburgen ten tooneele wordt gevoerd; wanneer de misdaad zich daar geheel naakt vertoont, en hartverscheurende tafereelen elkander als verdringen; wanneer de dichter er die afgrijselijkheden heeft opeengehoopt, welke het bloed in de aderen doen verstijven, - alsdan is het, dat men u derwaarts ziet stroomen! Uwe zenuwtoevallen, uwe bezwijmingen kunnen ons geenszins van uwe ongemeene gevoeligheid overtuigen; door uwe afwezigheid bij dusdanige vertooningen alleen kunt gij ons derzelver ongeveinsdheid bewijzen.
Zal ik het zeggen?.... Treft men u niet bij menigte aan ter plaatse, waar de noodlottige kar den ongelukkige heenvoert, om den slag des doods te ontvangen? Hoe! Doet het denkbeeld alleen van het offer, dat daar aan de Geregtigheid wordt gebragt, u niet met afgrijzen terugdeinzen van dit ijsselijk schouwspel? Verre vandaar! Gij maakt het meerderdeel uit der menigte, welke zich verdringt bij deze bloedige teregtstellingen; gij ijlt met drift derwaarts, met een onvervaard en onbezwaard gelaat en een' glimlach om de lippen..... Beschuldigt mij niet van laster: ik heb het gezien; en in dat oogenblik (ik beken het gaarne) was mijne ziel verre vervreemd van het gevoel dier hulde, welke zij u anders zoo gaarne wijdt; een diep gevoel van verontwaardiging vervulde dezelve.
Ach! dat uwe sekse toch begreep, dat, zoodra zich eene vrouw verwijdert van die zachte en teedere gewaar

{==759==} {>>pagina-aanduiding<<}
wordingen, welke het erfdeel zijn van haar geslacht, zij niet meer vrouw is in onze oogen, en het schoonste deel verbeurt harer regtmatige aanspraak op onze hoogachting, onze bescherming en onze liefde.
[Ziet daar de Fransche Vrouwen, door eenen Franschman geschetst! Wij danken God, die ons betere gezellinnen op den weg des levens beschikte. Bijaldien echter eene of andere van haar hier haar beeld, als met een vergrootglas geteekend, mogt wedervinden, zoo doe zij, ter liefde van ons, hare sekse en zichzelve, er haar voordeel mede. - Vert.]

Over de toevallige kromming der ruggegraat bij jonge meisjes, en het onvoldoende of gevaarlijke der tot regtbuiging in gebruik zijnde rekbedden.

(Vervolg en slot van bl. 724.)

Tot hiertoe, zoo als men ziet, heb ik mij geheel onthouden, om van de kunstbedden, met behulp van welke men tegenwoordig de uitrekking doen wil, te spreken. Ik heb gemeend, dat men deze wijze van handelen in derzelver beginselen moest bestrijden, alvorens dezelve in de middelen van toepassing te wederleggen. Ook heb ik mij alleen bezig gehouden met de uitrekking door middel van eenig werktuig, trachtende het hoofd van het bekken te verwijderen, welke van die beide deelen daarbij dan ook verplaatst moge worden. - Werken nu deze bedden op eene dergelijke wijze? Ja. - Zijn zij zoodanig zamengesteld, dat eenige der ernstige ongemakken, aan de uitrekking door sedert langen tijd bekende werktuigen verbonden, daarbij niet worden waargenomen? Neen. - Derzelver beschrijving zal genoegzaam voldoen, om de waarheid dezer tweeledige stelling te bewijzen; zij zal bovendien aantoonen, dat die bedden niet alleen, zoo als ik reeds gezegd heb, alle de ongemakken, aan de beken-
{==760==} {>>pagina-aanduiding<<}
de en tot hiertoe in gebruik zijnde werktuigen verknocht, bezitten, maar daarenboven ook andere, die daaraan bijzonder eigen zijn. Zij hebben alle het aanzien van een gewoon bed, waarvan de grond, op lederen riemen hangende, met eene vrij dikke laag van paardenhair, in de gedaante eener matras, bedekt is. Die, welke het eerst omstreeks den jare 1820 te voorschijn kwamen, hadden, eenige duimen van het hoofdeneinde af, eene soort van ijzeren helm, geschikt om het hoofd te omvatten, en hetzelve, door middel van een stuk gevuld leder, als een kinband, stevig bevestigd te houden; en aan het tegenovergestelde einde was het werktuig, ter uitrekking bestemd, geplaatst. Dit werktuig was voorts heel eenvoudig: een ijzeren tandrad, aan het uiteinde van eene dwars geplaatste rol vastgehecht, en waaraan, in éénen vereenigd, twee sterke lederen riemen bevestigd waren, loopende aan iedere zijde naar een' breeden gordel, bestemd om den tronk boven de heupen te omvatten. Wanneer nu de lijder
geplaatst, men kon even zoo goed zeggen, gekneveld lag, trok het rad, bij deszelfs ronddraaijende beweging, de lederen riemen van den gordel aan, en met dezen het bekken, hetwelk men op een bepaald punt van het hoofd verwijderd hield, door de neêrzakking van een ijzeren klapper, aan de tanden van het rad hangende. Stalen veren moesten het geweld der uitrekking matigen. De Geneesheeren, echter, het middel, om voordeel uit deze bedden te trekken, vooruitziende, begrepen dus ook wel, dat de opene, en zonder omwegen op het menschelijk ligchaam geschiedende, aanwending van een dagelijks tot het opligten van de zwaarste lasten gebezigd wordend werktuig, bij het eerste gezigt, een gevoel van verwondering en weêrzin zoude inboezemen, niet dan zeer nadeelig voor den goeden uitslag hunner bedoelingen. Zij haasteden zich daarom, dit rad door een werktuig te doen vervangen, hetwelk dezelfde strekking had, maar waarvan de zamenstelling niet zoo gemakkelijk de wijze van werking kon doen vermoeden. Anderen, eindelijk, eene zekere (in mijne oogen zeer laakbare) onverschilligheid,

{==761==} {>>pagina-aanduiding<<}
waarmede de meeste Geneesheeren de eerste proeven, met deze bedden genomen, ontvingen, voor goedkeuring houdende, meenden, dat er niet meer moest verrigt worden, dan dezelve eenige verbeteringen te doen ondergaan. Van dit denkbeeld uitgaande, vervingen zij de kracht, bestemd om de uitrekking te doen, en het wederstandbiedend punt, de tegenrekking voorstellende, door gewigten, die, hangende aan koorden, door katrollen geleid, en over wipplanken, onder aan den bodem van het bed vastgemaakt, heenloopende, in tegengestelde rigting, het een het hoofd, en het ander het bekken naar zich toe trekken. Zoo doende, geschiedt de uitrekking der ruggegraat, waarvan de trap van verlenging buitendien, met eene naald, door de drukking der gewigten op eenige veren in beweging gebragt, op dit of dat punt van een cijferblad aangewezen wordt. Zoo al deze verandering in de krachten, met de uitrekking belast, geenerlei wezenlijke verscheidenheid in de gevolgen aanbrengt, gaf de geen, die dezelve voorstelde en ten uitvoer bragt, ten minste een bewijs van vernuft, door den werktuigelijken toestel in eene kast, onder den bodem van het bed geplaatst, te sluiten, en dusdoende het treurig gezigt van deze soort van foltertuig voor de oogen te verbergen.
Ik stelde dus niet dan waarheid, met te zeggen, dat men, zonder uitzondering, op deze bedden alles kan toepassen, wat ik van de uitrekking in het algemeen, met betrekking tot het onvoldoende en ook het gevaarlijke van dezelve, vermeld hebbe. Buitendien, echter, heb ik beweerd, dat zij boven de werktuigen, sedert langen tijd bekend, groote nadeelen bezaten; en ziehier het bewijs. Het werktuig van levacher was zamengesteld uit eene stalen staaf, aan het bovenst derde gedeelte de gedaante van een' boog hebbende, aan welks uiteinde de toestel tot bepaling van het hoofd vastgehecht was; en uit een corset van een zeer sterk weefsel, met baleinen voorzien, aan de voorzijde toegeregen, en van onderen in twee, op gelijke wijze met baleinen voorziene, kussens, diep genoeg, om de heupen en alle de deelen van

{==762==} {>>pagina-aanduiding<<}
het onderste en achterste gedeelte van den tronk te omvatten, uitloopende. Aan het achterste en middelste gedeelte van dit corset vond men eene koperen plaat, in welker lengte twee ijzeren banden, tot vasthouding en rigting van het benedenst derde gedeelte van de bovengenoemde staaf, overdwars geklonken waren. Wanneer deze laatste nu op eene geschikte wijze was geplaatst geworden, rigtte men het hoofd zoo hoog, als men wilde, op, en hield hetzelve op een' bepaalden trap, door middel van een' ijzeren haak, die op de koperen plaat vastgehecht, en in deszelfs bewegingen door eene drukkende veer en rustpunt bestuurd, in de kerven vat, waarmede eene der zijden van de staaf geheel bedekt is. Moet men nu van twee werktuigen, hetzelfde verrigtende, het minst zamengestelde kiezen, dan verdient voorzeker het laatste de voorkeur. Buitendien komt dit, de zieken het vrije gebruik van armen en beenen toestaande, de treurige gevolgen der volstrekte onbewegelijkheid voor, waartoe de bedden veroordeelden; en, lijnregt werkende, zoodat de bovenste helft van het achterste gedeelte van den tronk vrijblijft, heeft men tevens gelegenheid, de uitwerkselen der rekkingen gade te slaan, en ieder oogenblik het goed gevolg der behandeling waar te nemen.
Van welk eene zijde men deze bedden dus beschouwt, vindt men geenerlei stellige reden voor de onvermijdelijkheid van derzelver gebruik, en niets, volstrekt niets, kan ons doen terugkomen van het te eenemaal ongunstig oordeel, door de beste Heelkundigen onzer Eeuw, reeds sedert langen tijd, omtrent het denkbeeld, volgens hetwelk zij zamengesteld zijn geworden, geveld; integendeel, men ontmoet niet dan gegronde redenen, om voor de gezondheid en zelfs voor het leven dier genen, welke zich aan derzelver werking onderwerpen, te vreezen. Ondervraag eens, omtrent de gegrondheid hunner vooronderstellingen, de voorstanders dezer voorgewende nieuwe overwinning der orthopedische kunst zelve. Die, welke zich bijzonder met de zamenstelling der werktuigen bezig houden, zullen u antwoorden, dat de uitrekking

{==763==} {>>pagina-aanduiding<<}
het beste en zelfs het eenigste middel is, om een deel, welks zenuwen zamengetrokken en welks pezen verhard zijn, tot deszelfs natuurlijken staat terug te brengen. Maar, kan wel iets anders, dan eene volkomene onwetendheid omtrent de ware werkingswijze der oorzaken van de ruggegraatkromming, één van hen genoopt hebben, zijn bed zoodanig in te rigten, dat de ruggegraat daarbij afwisselend aan uitrekking, ontspanning en rust onderworpen wordt; eene wijziging, zijn werktuig geheel en al van het voordeel beroovende, hetwelk eenigen aan eene aanhoudende uitrekking, om de ruggegraat regt te buigen en in eene rigting te brengen, welke door de voeding en de verdere ontwikkeling van derzelver zamenstellende deelen duurzaam gemaakt moet worden, meenen te kunnen toeschrijven? Die, welke zich integendeel aan de uitoefening der Geneeskunde wijden, zullen het geschil, met betrekking tot de ware oorzaken dezer krommingen, listiglijk ontwijken, de gevaren, aan de uitrekking verknocht, ontkennen, of wel voorgeven, dat men dezelven met behoedzaamheid en ontleedkundige kennis vermijden kan, en met de vooronderstelling eindigen, dat de ondervinding alleen in dergelijke zaken beslissen moet. Maar is het niet, wat de ontzettende onkosten betreft, door hen tot de vervaardiging hunner bedden, en de inrigting der Ziekenhuizen voor de genen, die moeds genoeg hebben zich aan derzelver proefnemingen te onderwerpen, gemaakt, geoorloofd te denken, dat zij geene voldoende inlichting door de ondervinding zouden gelooven opgedaan te hebben, vóór dat zij al het voordeel van hunne bedden getrokken hadden, dat zij er van verwachteden? Dergelijke vermoedens zouden voorgekomen zijn met deze zaak vroegtijdig en naauwkeurig te doen onderzoeken, waardoor de Geneesheeren niet tusschen het verlangen om de waarheid te zeggen, en de vrees hen in de voldoening eener zoo winstgevende berekening te storen, geplaatst zouden zijn geworden. Wat de
waarnemingen van genezingen, volgens deze methode verkregen, welligt door den een of ander reeds verhaald, aanbelangt, zal of het bloot on-
{==764==} {>>pagina-aanduiding<<}
derzoek der ruggegraat doen zien, dat zij onvolkomen zijn, en dat, zoo de bedoelde jonge meisjes eene beter gevormde gestalte schijnen te hebben, men dit minder aan de werking der bedden, dan aan het naauwkeurig passen en de juiste vervaardiging der door haar gedragen wordende keurslijven, te danken heeft; of het zal, zoo deze genezingen inderdaad gelukkig plaats grepen, altijd gemakkelijk te bewijzen zijn, dat men ze ook door eenvoudigere, minder kostbare, en vooral minder gevaarlijke middelen zoude verkregen hebben. Is het niet door een volstrekt gebrek aan daadzaken, dat de Koninklijke Akademie der Geneeskunde, verzocht zijnde derzelver gevoelen omtrent een dezer bedden te zeggen, de aanneming der gevolgtrekkingen van de met het onderzoek van dit bed belaste Commissie, in derzelver algemeene vergadering van de maand Mei, nadat meerdere leden, bij het uiten van hun gevoelen, geene der ongelegenheden, aan de uitrekking verknocht, ontveinsd hadden, uitstelden? Is het wel mogelijk, voorzigtiger te zijn, dan de Rapporteur in deze omstandigheid geweest is, die, na het voorname punt des natuurkundigen vraagstuks listiglijk ontweken, en erkend te hebben, dat bij eenige jonge meisjes toevallen waren waargenomen, zich alleen bij dit zeggen bepaalde, gaarne te willen gelooven, dat men door eene dusdanige handelwijze eenige ruggegraatskrommingen zoude kunnen zien verminderen, en daarom aan de Akademie voorstelde, niet derzelver goedkeuring aan deze bedden te hechten, maar den uitvinder eenvoudiglijk in zijne proefnemingen aan te moedigen? - Het eenig geval, waarin het gepast konde schijnen, gebruik van deze bedden te maken, zoude dan zijn, wanneer het kind aan eene zoo geweldige ruggegraatskromming leed, en daardoor de hoofdverrigtingen des ligchaams in die mate kwijnden, dat er voor hetzelve bijna geene kans om het leven te
behouden overbleef. Men zoude de uitrekking alsdan niet meer aanwenden om het kind van deze kromming te genezen, maar eenig en alleen om de ruggegraat gedwee te maken, en derzelver buigbaarheid zoodanig te vermeerderen, dat

{==765==} {>>pagina-aanduiding<<}
zij in het vervolg aan de ligtste rekkingen kon toegeven; en, wanneer deze uitkomst verkregen is, bekleedt men het zieke kind met een keurslijf van eene zeer sterke stof, (daarenboven, in deszelfs lengte, en vooral onder den oksel, met sterke stalen staven voorzien) het ligchaam bij voortduring in dien graad van uitrekking houdende, waarin hetzelve door een zeer langdurig gebruik van kunstrekbedden, of van ieder ander gelijksoortig werktuig, is gebragt geworden. Die bedden, welke eene slingerende beweging uitoefenen, verdienen alsdan de voorkeur: want klaarblijkelijk bezitten zij meer dan alle de anderen het vermogen, de ontspanning der verschillende bandachtige, de wervelen onder elkander vereenigende zelfstandigheden, welker stevig weessel aan de ruggegraat dien trap van weêrstandbiedende kracht geeft, om het gewigt des hoofds te dragen, in een' vrij korten tijd daar te stellen. Ongelukkiglijk zal de zieke verpligt zijn, dit keurslijf zoo lang te dragen, tot dat het vorderen in leeftijd aan de tusschenwervelbeensche banden eene nieuwe kracht zal gegeven hebben, zoo intusschen de mogelijkheid daartoe geoorloofd is te hopen. Men zal buiten twijfel vrij wat moeijelijkheden te overwinnen, en vrij wat toevallen te duchten hebben, vóór dat men deze ontspanning bekomen heeft; en, dit het geval zijnde, zoude de genezing, wanneer de zieke in dezen zelfden staat blijven moest, nog niet veel eer aan de kunst doen. Kortom, dus handelende, zal men alleen den trap van waarschijnlijkheid op een' goeden uitslag, in vergelijking met de zekerheid van den dood, waaraan men was prijs gegeven, berekend, en zich naar dezen algemeenen stelregel gedragen hebben, dat het beter is, een twijfelachtig middel te beproeven, dan geheel geen te bezigen. Alwie denkt, dat voorzigtigheid steeds de proefnemers leiden moet, zal ook vinden, dat men, achter eene zoo onbepaalde en tot zoo weinig regt gevende stelling schuilende, in eene menigte gevallen zeer
onmenschelijk zoude kunnen handelen, daar men dagelijks vreesselijk mismaakte schepselen een' langen tijd leven, en daarbij bestendig een' redelijk goeden ge-
{==766==} {>>pagina-aanduiding<<}
zondheidstoestand behouden ziet. Zij zullen tevens erkennen, hoeveel reden ik heb te beweren, dat de herstelling der toevallig gekromde ruggegraat, door rekbedden of andere uitstrekkende werktuigen beproefd, onder die gevaarlijke kunstbewerkingen gerangschikt moet worden, welke, aan geene genoegzaam bepaalde aanwijzingen onderworpen, doen vreezen, dat de voordeelen, door dezelven, of bij toeval, of zelfs in eenige, echter ten uiterste zeldzame, gevallen verkregen, nimmer tegen de ernstige nadeelen, uit derzelver misbruik of ontijdig gebruik, door onwetendheid of eenige andere reden, onvermijdelijk voortvloeijende, zouden opwegen. Eindelijk haalt levacher twaalf voorbeelden van genezing, door middel van het in zijne verhandeling beschreven werktuig, aan; en zoo men nu den gemiddelden tijd, welken ieder der in deze waarnemingen bedoelde jonge meisjes verpligt was hetzelve te dragen, aanneemt, ziet men met verwondering, dat deze tijd zelden meer dan vier maanden was. Om deze reden is een van beide waar, of dat levacher ons omtrent de voordeelen, aan de uitrekking verknocht, en bij gevolg omtrent de gelukkige uitkomst na het gebruik van zijn werktuig, bedriegt, (omdat de nieuwe voorstanders dezer handelwijze beweren, dat men geen blijkbaar gelukkig gevolg van hunne rekbedden hopen kan, dan door zich, zonder tusschenpoozing, ten minste gedurende een jaar, of zelfs achttien maanden, aan derzelver werking te onderwerpen) of dat de door hem gebezigde middelen zeer verre alle nieuwe bedden overtreffen. Het eerste vooronderstellende, zoude ik regt hebben, aan het getuigenis der bij den goeden uitslag dezer bedden belanghebbenden te twijfelen; daar het bewijzen zoude, dat een man, die in zijne verhandeling blijken van geleerdheid geeft, en wiens gezag als schrijver
aangevoerd wordt, valsche waarnemingen vermeld heeft. Wanneer ik, echter, aan de door hem aangehaalde voorbeelden van genezing geloof moet hechten, zoude ik alle de nieuwere Orthopedisten aanraden, hunne toevlugt bij voorkeur tot het door hem gebruikt wordend werktuig te nemen.


{==767==} {>>pagina-aanduiding<<}

De jaculator, een visch van Java.

(Uit het Edinburgh New Philosophical Journal.)

De Heer john mitchell, Heelmeester, zag deze zonderlinge visschen in het paleis van een Javaansch Opperhoofd. Zij bevonden zich in eene groote, ronde kom, te midden van welke zich een stokje, ongeveer twee voet lang, verhief: het bovensle uiteinde was voorzien van punten, waarop eenige insekten werden gehecht. Zoodra het water in stilte was geraakt, naderden de visschen den stok; vervolgens schoot elk hunner, aan de oppervlakte gekomen, naar het door hem ontdekte insekt een' droppel waters af, zoo wèl gemikt, dat het diertje in de kom viel en terstond verzwolgen werd. - Deze visch, welks bestaan, zoo veel men weet, tot dusverre niet ontdekt is, houdt zich op aan de oevers van zee of stroomen, waar hij op voedsel aast: hij is een scherpschutter, die zijne prooi nooit mist; en, zoodra hij een insekt ontwaart op de planten, die altijd in ondiepten wassen, nadert hij tot op den afstand van vier, vijf en zelfs zes voet, en schiet, met verwonderlijke vaardigheid, een' waterdroppel op hetzelve af, die het diertje treft en te zijner beschikking stelt.

Voorlezing.

(Vervolg en slot van bl. 746.)

Wat kruiwagens zijn, behoef ik aan deskundigen niet te verklaren. Deze redekunstige figuur, van welke ik meermalen hoop gebruik te maken, zoo dikwerf ik van eenige zaak wil spreken, van welke ik weinig weet, doet mij hier een' grooten dienst. Het spijt mij, dat ik dit zeggen moet. Voor geleerden zou dat onnoodig zijn; want die doorspekken hunne redenen met zulke figuren. Deze heeten dan schoonheden van stijl, en maken van eene redevoering eene soort van bedeldeken, welke, bij gebrek van beter, dienen kan, als

{==768==} {>>pagina-aanduiding<<}
het de mode zoo wil. Deze figuren, om nog juister te spreken, zijn gelijk aan het help! help! roepen van iemand, die in het water ligt en zichzelven niet redden kan. Hieruit kan men zien, hoe laat het is bij iemand, die, zoo dikwerf hij van wal steekt, zoo fraai en redekunstig helpt! menschen, helpt! roept. Zij staan nagenoeg gelijk met de moesjes, die, ettelijke jaren geleden, zeer in zwang waren. Want beide worden wegens fraaiheid geroemd en verbergen iets. Wat? Dat kunt gij vragen aan zulken, die zich van beide bedienen of bediend hebben Of zij het u zeggen zullen, durf ik u niet beloven, maar moet gij afwachten. Intusschen kan ik van de kruiwagens toch iets meer, dan niets zeggen. Zij, van welke ik thans spreek, staan, in zeker derde, met de overige kruiwagens, van welke ik niet spreek, gelijk; en dat derde is, dat zij altemaal kruiwagens zijn. Meer weet ik van dezelve niet. Gezien heb ik ze nooit. Zij worden ook altijd bij donkere maan gebruikt. Daarom moet gij niets meer van mij vergen. Want ik heb niet beloofd, dat ik over de kruiwagens in se, maar over derzelver gebruik en aangelegenheid zou spreken; waartoe eene opzettelijke beschrijving van die kruiwagens in geenen deele, naar mijne en, zoo als ik hoop, ook naar uwe gedachten, noodig zou kunnen geacht worden. - Dan ter zake.
Zal een kruiwagen nut doen, dan is er volstrekt een kruijer noodig. Hoe fraai en gemakkelijk zulk een voertuig is, zoo lang men geene stoommachines aan kruiwagens vindt, moet een kruijer de beide armen in de handen nemen, en zoo voortgaan; dan staat men niet stil. Het stilstaan is toch eene verdrietige zaak voor iemand, die voort wil in de wereld, Men gaat ook op een' kruiwagen niet zitten, dan om met hulp van eens anders handen voort te komen. Dus kort en goed, er is een kruijer noodig.
Doch het gaat zoo met vele wereldsche zaken: wat men het meest noodig heeft, en het minst kan missen, is het moeijelijkst te vinden. Menschlievende kruijers, och! maakt u toch kenbaar, al ware het slechts door het afnemen of ophouden van uw hoofddeksel, hetzij hoed of muts; gij zoudt altijd vracht hebben, en menigen armen drommel voorthelpen. Ik hoop niet, dat iemand onzer ooit naar een' kruijer zal behoeven te zoeken; maar wel, dat hij, zoo dikwijls hij dien noodig mogt hebben, hem ook mag vinden. Indien ik u een raad verschuldigd ben, dan moet ik u zeggen, dat

{==769==} {>>pagina-aanduiding<<}
gij nooit uwen buurman vertelt, dat gij een' kruijer zoekt, zelfs niet, dat gij er een' noodig hebt; want met goed fatsoen zoekt hij voor u, en, indien hij iets of iemand, dat is hier hetzelfde, vindt, heeft hij het gevonden..... ja, maar voor zichzelven, en hij laat u staan of liggen, al moet gij ook, in de moeijelijkste houding, met angst en smart, op 's heeren straten vernachten.
Ga nooit af op de uithangborden. Op alle hoeken van de straten (in de steden kruit men het meest, omdat het den kruijer daar minder lastig valt) vindt gij de namen gespeld of gelezen, al naarmate dit u beter vlot, van mannen, die niet anders doen dan kruijen, maar die ook zoo door de wol zijn geverwd, dat zij allen voetgangers moedwillig de beenen stuk kruijen, op het eigen oogenblik, dat zij roepen, dat men de beenen moet in den zak steken. Indien gij het ongeluk hadt van zulk een' kruijer te hebben opgedaan, gij zoudt van geluk moeten spreken, wanneer gij ongemoeid op eigen beenen kondt loopen of kruipen, al naarmate uw krank vermogen dit u toeliet. - Wij hebben nu al zoo lang over kruijen en kruiwagens gesproken, en tot nog toe geenen kruijer gevonden. Daaruit kunt gij nu zien, hoe moeijelijk zulk een schepsel te vinden is. Die zich spoedig laat vinden, en alle waar op zijn' kruiwagen neemt, helpt u wel een oogenblik voort, maar, als hem de last te zwaar valt, helpt hij u op eens ..... van den wal in de sloot; en dan kunt gij uzelven troosten of beklagen, al naarmate gij u dan zult bevinden, met het spreekwoord: Het zijn allen geen koks, die lange messen dragen. Hartelijk wensch ik, dat gij van alle koks met hunne lange messen levenslang moogt bevrijd blijven. Daartoe is vooral dienstig, dat de kruijer u, en niet gij den kruijer opzoekt; want dat wint u veel verdriet en tijd uit, en gij komt dan toch voort, beter dan wanneer gij hadt gezocht, indien namelijk, en dat is hier hoofdzaak, de kruijer u wil vinden. Gij moet niet denken, dat dit eigenzinnigheid verraadt in den kruijer. Tot die gevaarlijke dwaling moet gij nooit vervallen. Gij moet nooit vergeten, dat deze kruijers zich schamen, om een patent te vragen. Wanneer gij dus iemand hadt gevonden, die de verlangde kruijer was; zou hij op uwe vraag, of hier of daar die of die kruijer woonde, want allen zijn niet eenerlei (denk maar aan de
koks met de lange messen); zou hij op die vraag goedschiks ja zeggen, of ja laten zeggen? En indien dan die kruijer zon-
{==770==} {>>pagina-aanduiding<<}
der patent u eens aanzag voor eenen bediende bij de directie der belastingen; want deze heeft ook Heeren in haren dienst, zoo groot, ja nog grooter misschien dan gij, en deze zoeken ook ongepatenteerde kruijers, nog meer dan gepatenteerde, op: waartoe? dat weet ik niet; maar die commissie draag ik u op, om dat eens aan die Heeren te vragen; zij zullen het beste dit weten, en, indien zij dit willen of mogen doen, uwe vraag volledig beantwoorden. - Dan, ter zake. Indien, zoo als ik boven heb gezegd, de gezochte en gevonden man u voor zulk een' Heer eens aanzag, (dat was immers mogelijk; want wie ziet de menschen in den krop?) zou hij dan uw vrachtje aannemen, en bezorgen, waar gij het hebben wilt? Doch gesteld eens, hij ging af op uw eerlijk gezigt, en hij bood zich aan op uwe aanvrage, dan zoudt gij nog niet zeker zijn, of de aangenomene vracht goed volgens adres, hetzij schriftelijk of mondelijk, zou worden bezorgd. Gij moet u nooit inbeelden, dat alle menschen doof zijn, (niet in een' Oostindischen zin; dit zou de zaak merkelijk veranderen) en gij hebt zoo luide naar den kruijer gevraagd. Zullen nu al de buren van dien kruijer hem zonder patent vrachten laten doen? Dat geloof ik niet; en zulk een geloof vertrouw ik, dat ook gij zult hebben. Wel nu, door uw hard roepen loopt gij zeker gevaar, dat men de vracht aanhoudt. Zoo zoude het algemeen bekend worden, wat aangehouden was, te weten uw persoontje met en op den kruiwagen, welke alle kruijers, bij dergelijke gelegenheden, met vracht en al gewoonlijk in den loop laten, om zelve te ontsnappen; en zoo zou te uwer gedachtenisse altijd staan aangeteekend, dat gij op den kruiwagen gezeten hadt: iets, hetwelk de grootste sukkel, die geen voet verzetten kan, nooit in het openbaar wil weten. Die het
verste zijn voortgekruid, zijn in dit derde wel de ergsten. Doch deze aanmerking maak ik hier slechts in het voorbijgaan.
Indien ik geweten had, dat wij zoo lang zouden hebben moeten zoeken naar den kruijer, zonder dat hij zich heeft laten vinden, dan had ik gaarne dien man aan zijne plaats gelaten. Doch wij hebben immers allen kruijers noodig. Daarom is het nog al vergeeflijk, dat wij eens de proef hebben genomen, om den man te vinden, zonder wien wij allen op onze plaats blijven. Gelukkig nog voor ons, als wij dan tamelijk tevreden zijn. Indien u de tevredenheid na aan het hart ligt, nader nog dan grootheid, dan bid ik u, zet u nooit

{==771==} {>>pagina-aanduiding<<}
op eenigen kruiwagen neder; want de tevredenheid komt nooit op den kruiwagen, maar verwijdert zich te verder, hoe verder gij zult zijn voortgekruid. Verzint, eer gij begint. Als gij op den wagen zit, is men begonnen, en is ook de tijd van verzinnen voorbij; terwijl de ziel van hem, die op den kruiwagen zit, (want, groote of kleine, zij zullen toch allen wel zielen of zieltjes hebben, t.w. een ieder de of het zijne) dien kruiwagen als haar ligchaam aanneemt, zonder welk voor die ziel geen leven meer is. Dat is de reden, waarom de eenmaal gekruiden altijd verlangen verder gekruid te worden. Zij hebben altijd in den mond: unus non sufficit orbis. Dit is Latijn; want de kenners van die taal zijn niet allen zonder kruijers en kruiwagens, en daarom moet gij u niet verwonderen, dat ik hunne oorspronkelijke taal getrouw overneem. Deze zal ik letterlijk vertolken. Die vier vreemde woorden willen of kunnen zeggen, t.w. in den mond dier arme sukkels: ‘Och, had ik slechts twee ligchamen!’ (over de ziel denken zij niet; want de hunne kan ook slechts door de beste mikroscoop gezien worden) ‘dan kon ik, op twee kruiwagens gezeten, in twee werelden (in twee wereld-deelen hebben zij geene ruimte genoeg) worden voortgekruid.’ Daarom, al staan zij op het einde der wereld, en al kunnen zij niet verder, dan zoeken zij nog naar eene groote plank, om, van deze aarde op eenen anderen bol voortgekruid, dat kruijerige vermaak aan hun zieltje te verschaffen.
Wilt gij dan volstrekt een' kruijer hebben, verg van mij niet, dat ik hem zoeke. Plaats slechts eene advertentie in de Haarlemmer Courant. Houd uw' naam geheim; er zijn genoeg letters in het A.b.c., om u van dezelve te bedienen. De een of andere boekverkooper zal u wel willen helpen. Gij zult uwen man dan wel vinden; want er zijn nog kruijers genoeg in de wereld. Zijt gij niet op de gedachte hiervan gekomen, bij het lezen der advertentie van dien welgemaakten man, en het antwoord eener jonge weduwe? (*) Op dienzelfden voet kunt gij uwe advertentie schrijven, als gij maar zorgt, dat gij uwen kruijer wèl onderscheidt van hetgeen in de beide advertenties bedoeld werd. Ik beloof u, dat ik de Haarlemmer Courant getrouw zal lezen, en dat het mij aangenaam zal zijn, dan te zien, dat iemand uwer den verlangden kruijer gevonden heeft.
Vooraf wil ik u nog aanwijzing doen van hetgeen iemand,

{==772==} {>>pagina-aanduiding<<}
op den kruiwagen zittende, zelf moet zijn en op het oog dient te houden. Het zou mij innig spijten, dat gij, ook bij het bezit van kruijer of kruiwagen, niet voortgingt. Het zitten op den wagen is niet de hoofdzaak; (want dat doet men thuis gemakkelijker) maar het is hulpmiddel, om voort te komen. Daarom, kort en goed, zij u van mij een raad gegeven, dien ik niet weet, of gij zult aannemen, maar ik geef u dien van ganscher harte. Quod fieri potest per pauca, non debet fieri per plura; dat wil zeggen: De langste Recepten helpen niet altijd het beste. Van Recepten wil ik dat toegeven, omdat ik van die geleerdheid weinig weet; maar ik ontken, dat dit op de geheele redevoering moet worden toegepast. Want deze heeft vijfenveertig minuten uitsprekens noodig, om redevoering te zijn; zoo als boven door ons in het breede is aangemerkt. Doch ook een Philosophisch Recept (ja, zulke Recepten zijn er ook; want men vindt zoo wel Philosophische als Medische kwakzalvers) moet kort zijn. Ten opzigte van alle Recepten ben ik het dus volkomen eens met ieder, die denkt zoo als ik; en dat is, dunkt mij, al veel toegegeven van mijnen kant. Doch, wij zullen die Receptengeleerdheid daarlaten.
De raad, dien ik u ten opzigte van kruijers en kruiwagens heb mede te deelen, komt hierop neder. Ik verzoek, dat gij slechts eenige weinige oogenblikken wacht met het verzenden van uwe advertentie naar de Haarlemmer Courant. Want het zou u niet fraai staan, wanneer gij uzelven A.B.C. hadt genoemd, en gij waart met die drie onnoozele letters tevreden. Gij zoudt uzelven nooit kunnen verantwoorden. Al hadt gij zooveel berouw, als er haren op uw hoofd en op de hoofden van al uwe medemenschen te vinden zijn, het zou u niet baten, indien gij al de overige letters, tot Z toe, niet durfdet schrijven of opnoemen, tot zoo veel keeren als dit van u mogt worden gevergd. Daarom verzoek ik u, dat gij nog niet zoo haastig zijt met uwe advertentie geplaatst te willen hebben. Vooraf moet gij uzelven eens wegen, om te weten, niet hoe zwaar, maar hoe ligt gij zijt. Indien een kind van tien jaren u kan voortkruijen, en op den duur kan blijven kruijen, dan hebt gij de noodige ligtheid. Gij moet altijd denken: de kruijers, die gij noodig hebt, houden zich met ligt, en nog liever met geen gewigt op. Zwaar werken, willen die menschen niet, in het minste niet voor een ander. Om die proef te nemen, behoeft gij u niet in persoon op

{==773==} {>>pagina-aanduiding<<}
den kruiwagen te plaatsen, en uw zoontje zoo te laten kruijen. Indien gij geen zoontje hebt, is het met u te erger; dan zou het geval wereldkundig worden, en dat zou mij van u spijten. In beide gevallen zoudt gij in verlegenheid raken, wanneer zulk een kind u slechts ééne vraag deed; namelijk, waarom gij op dien kruiwagen zit? Het kind zou u niet begrijpen en u voor kindsch en krankzinnig houden, hoe verstandig gij ook van uw ligt gewigt melding maaktet. Kinderen vragen altijd meer dan groote menschen, omdat zij vragen, het zij dan dom of wijs. Groote menschen vragen dikwerf daarom zoo weinig, omdat zij niet dan dom kunnen vragen. En daarom is zwijgen hunne zaak, beter dan spreken. In het voorbijgaan merk ik nog aan, dat die groote menschen, die, om niet dom te kunnen vragen, in het stomme pak spelen, de allerdomsten nog niet eens zijn.
Ik onderstel, dat gij, na uzelven gewogen te hebben, weet, hoe zwaar gij weegt. Hebt gij tot uw doel de noodige ligtheid; zoek dan iets op, dat u slechts iets in zwaarte overtreft, en zulke dingen kunt gij dan bij duizenden vinden, schoon gij maar één ding van dien aard noodig hebt. Laat dit uw evenbeeld in ligtheid door het kind voortkruijen. Gelukt het, dan weet gij, hoe laat het is, en het kind ziet u niet op den kruiwagen. Zelfs in het oog van het kind zou dit een misselijk gezigt zijn. Nu kunt gij voortgaan met uwe advertentie, mits gij aanstonds uwen wagen smeert, opdat het kruijen uwen gemakkelijken kruijer nooit verdriete, noch het piepen van den wagen de gansche historie ruchtbaar, of uwen kruijer baloorig make. Eilieve, wat zoudt gij doen, als uw kruijer u op den wagen liet zitten en wegliep? Zorg dus, dat alles geschiede in stilte, ook zonder dat iemand in de wielen of tegen de beenen gereden worde; dan zal alles wel goed nederkomen, zoo goed als ooit eenige kruiwagen nedergekomen is. Oefen u in het balanceren. (Voltigeren maakt te groote beweging op een' kruiwagen, welke niet stilstaat.) Dit komt vooral te pas, indien, hetgeen ik nog onderstel, er eenig zwaartepunt, hoe ligt ook, in u te vinden is. Dit zou nog op de vracht invloed hebben. Zit met uw zwaartepunt voorop; dan hebt gij het voordeel, dat gij achter niet afvalt, en uw kruijer gevoelt dan niets van de geheele vracht. Indien gij geen het minste zwaartepunt in uzelven hebt, dan behoeft gij het balanceren niet eens te beproeven, en dan zijt gij aanstonds gereed, zoodra uwe ad-
{==774==} {>>pagina-aanduiding<<}
vertentie beantwoord wordt. Hoe veel invloed zou wel eene mug, op een' voortgaanden kruiwagen, door verschillenden stand, kunnen uitoefenen op het zwaartepunt van kruiwagen en kruijer? (Want deze zijn bij het kruijen ook met de vracht één ligchaam.) Indien gij deze vraag zoo ten naastenbij kunt beantwoorden,
zult gij gemakkelijk inzien, waarom, in dit speciale geval, de ligtste waren het beste, ten minste het verkieslijkste zijn. Ook vooraf kunnen wij bepalen, dat op een' kruiwagen beter eene mug, dan een olifant kan worden voortgekruid. Daarenboven zullen u vele vrachtjes, die reeds ter bestemder plaatse zijn aangekomen, door derzelver ligtheid genoeg zeggen, dat zij met de zwaarte van eenen olifant het zoo verre nooit zouden hebben kunnen brengen.
Mijn laatste raad, ten opzigte der kruiwagens, is deze, dat gij nooit van kruiwagens één enkel woord rept, vooral niet bij menschen, die aan den kruiwagen alles hebben te danken. Laat ieder zijne eigene waarde en waar behouden. Beoordeel, als gij dan koopen wilt of moet, bij uzelven eerst, wat en tot wat prijs en waartoe gij koopen wilt; maar laat voor het overige iederen kramer zijne eigene mars dragen en beoordeelen. Die raad komt het meest te pas, als gij, wat ik u hartelijk toewensch, op de plaats van uwe begeerte zult zijn gekomen. Dan eerst zult gij kruijers bij duizenden vinden, maar die u niet verder kunnen brengen. Deze bewegen hemel en aarde, om een enkel vrachtje te bekomen, ten einde anderen diets te maken, dat zij nooit op den kruiwagen gezeten, maar altijd achter denzelven geloopen hebben. Dan hebt gij gelegenheid, om te komen in het Grootkruijersgild, het eenigste, dat tot nog toe niet is vernietigd.
Doch ik heb thans geen last, en ook geen lust, om over dit Grootkruijersgild breedvoerig te spreken. Welligt zal aan hetzelve de beurt komen, indien ik eens, bij eene andere gelegenheid, handel over geleerde genootschappen en maatschappijen van allerlei soort van kunde en onkunde. Intusschen durf ik u niets beloven, omdat ik niet weet, of ik iets naders zal hooren of lezen van dit Grootkruijersgild En zonder geschreven of gedrukt schrift gaat het voorlezen niet. Dat weet ik, bij eigene ondervinding.
Dit alles viel mij zoo in, door de aaneenschakeling van denkbeelden, welke ik, om u dan maar de waarheid te zeg-
{==775==} {>>pagina-aanduiding<<}
gen, niet begrijp, maar welke door mij toch onaangevochten blijft. De geleerden zijn meest allen leden van het Grootkruijersgild. Deze stelling kan men niet omzetten, en dat is bewijs voor derzelver deugdelijkheid. Want ik durf niet zeggen, en ik geloof niemand, die zijn volkje kent, dat de leden van het Grootkruijersgild meest allen geleerden zijn. Zeggen is ook nog geen bewijzen. Ten slotte van dit tweede stnk mijner voorlezing zeg ik, omdat het bewijs overtollig is, dat uit het bestaan van het Grootkruijersgild, boven omschreven, duidelijk blijkt, dat er een naauw verband bestaat tusschen geleerden en kruiwagens. Dit geeft mij innig genoegen, omdat dan ook het eerste stuk mijner voorlezing, over de geleerden, met het tweede, over de kruiwagens, in een naauwkeurig verband en in eene logische verhouding tot hetzelve staat. Of dit ook het geval met het derde stuk zijn zal, kan ik eerst op het einde zeggen. Hartelijk verlang ik, dat ik dat dan zal kunnen doen.
Het derde of laatste stuk mijner voorlezing zal handelen over de stokpaarden. Het spijt mij, dat ik niet dit in allen opzigte rijke en dus ook belangrijke onderwerp alleen ter behandeling heb gekozen. Gedane dingen nemen geen keer. Anders! .... ja; maar het zou immers jammer geweest zijn, indien ik al het bovenstaande had uitgeveegd, gesteld dat ik had kunnen besluiten dit koelbloedig te doen. Doch gij weet het, schrijvers en redenaars vechten, als voor haardsteden en altaren, (dat is, om mij duidelijk uit te drukken, pro aris et focis) het dapperst voor eigene meeningen, als vruchten hunner hersenen. Het spreekt van zelf, dat ik gaarne aan het bestaan ook van anderer hersenen geloof. Aan het bestaan mijner eigene hersenen heb ik nog nooit getwijfeld. Daarom laat ik aan ieder de vrijheid, om ten opzlgte zijner hersenen al of niet te twijfelen. Maar bij ontstentenis of gebrek van hersenen wordt de strijd niet minder hevig; daar het in allen gevalle dan toch meeningen zijn, afkomstig uit dat deel van het hoofd, waar men de hersenen steeds zoekt, maar niet altijd vindt. Het doet ook weinig ter zaak, of men ongemeubeleerde bovenkamers te huur heeft, indien men dan maar de lagere verdieping, hetzij dan rijk of gering, mits maar goed gemeubeleerd, aan niemand verhuurt, maar in eigen gebruik houdt. Doch wij willen dit onderwerp niet verder behandelen; daar ik nog maar eenige minuten overig heb, om de stokpaarden, zoo goed zij kunnen, te laten dra-
{==776==} {>>pagina-aanduiding<<}
ven. Over geene soort van paarden, hetzij koets- of sleperspaarden, is zoo veel geschreven en gesproken, als over de stokpaarden. Mijn woord trek ik voor niemand in, al wil hij ook monsteren den Bucephalus van alexander den grooten, of den Ronsinant van den eerlijken don quichot, of Malle Jan, met al
zijne gouden zweepen. Doch monsteren wil ik niet; want voor de monstering van alle stokpaarden hebben wij nu tijd noch gelegenheid. Ook heeft ieder zijn eigen stokpaardje, hetwelk hij, hetzij goed of slecht gezadeld, liever dan eenig ander paard berijdt. Wij zijn dus, waar wij wezen willen. Dat is ons genoeg. Waarom zouden wij ook monsteren, daar niemand een ander stokpaard, dan zijn eigen stomme beest, verkiest, en hij voor een ander geen half centje besteden wil? En voor dien prijs verkoop ik mijn beestje nog niet.
Ik heb er niets tegen, dat de ruiters te stokpaard nu en dan hun beestje afrijden, mits dat bij wijze van uitspanning en ter bevordering der gezondheid geschiede. Maar dat altoosdurend rijden en draven is tot niets nuttig. Wanneer men nooit afklimt, loopt men gevaar, met lijf en ziel aan het stokpaard vast te groeijen. Zulke Centaurussen houden op menschen te zijn. Hoe verder zij ons ontrijden, hoe beter voor ons.
Ik neem de vrijheid van te onderstellen, dat gij allen weet, wat een stokpaard is. Indien er iemand ware, die dit niet wist, die zelfs zijn eigen beestje niet kende, hij is er niet te beter om; want dan loopt hij gevaar, zandruiter of nog iets ergers te worden. Vóórdat men dan op 's heeren wegen zich vertoone, zoeke men zijn eigen paard te leeren kennen; dan weet men, of men met of zonder sporen dient te rijden. En dat brengt reeds groot voordeel aan. Ik onderstel dus, dat gij weet, wat uw paard kan en niet kan doen. Rijdt dan nu voorspoedig en gerust, zoo lang u niemand op een stokpaard tegenrijdt; dan zult gij geene scherven maken. Maar gij moet u altijd de mogelijkheid voorstellen, dat ook anderen een toertje zullen doen; en dan is het dienstig, dat gij voor uw paard de oogen in de hand houdt, en vooraf op alle mogelijke eigenschappen van stokpaarden denkt; dat zal u zeker te pas komen.
Op 's heeren wegen moet gij nooit toonen, dat gij iets verstaat van de kunst der paardrijders. Ik bedoel die halsbrekende sprongen, die men vooral, maar niet alleen, op

{==777==} {>>pagina-aanduiding<<}
kermissen ziet. Wanneer zelfs alle capriolen u gelukken, betaalt niemand u voor de moeite. Maar mislukt u een enkele greep of sprong, dan gaat van alle kanten er een gejuich op, dat door u al kermende wordt geaccompagneerd, indien schaamte over uwen val u niet doe medelagchen. Het lagchen en de kiespijn wonen zelden lang bij elkander. Het voorbeeld van anderen (want onder de berijders van stokpaarden heeft men zoo wel gekken als overal) verleide u niet. Wilt gij volstrekt spongen doen, en niet naar mijnen raad luisteren, berijd uw paardje binnen vier muren; en al wordt gij dan kamerruiter of vloerruiter, dan staat gij weder op, alsof er niets gebeurd was, indien gij u niet bezeerd hebt, en dat zou mij spijten.
Eilieve, breng uw stokpaard eens van stal; en, als de reis niet te lang duurt, wil ik dat toertje voor deze enkele keer wel met u doen.
Wie komt daar zoo onbezuisd aanrennen? Hij schijnt een groot Heer, met een' gouden rok. Haal uit voor hem, en sta met uw beestje stil. Want rijdt gij één voetstap verder, dan moet gij hem een nieuw kleed bezorgen, al zijn alle vlekken op den rok zijn eigen werk. Dit gevaar zijn wij gelukkig te boven. Ik bid u, rijd nog wat zachter; gij moet niemand willen voorbijrijden, ook niet dien ellendigen knol, die daar vooruitsukkelt; houd uw beestje op, en laat den man vertellen en opnoemen al de deugden van alle stokpaarden, als het integrerend eigendom van zijn beestje. Gij doet den man vermaak. Op een' anderen tijd zal hij even geduldig omtrent u zijn, zonder dat gij nu zijne lofrede geheel behoeft over te nemen. Doe niemand leed. De ellendigste knol van uwen mederijder zou u zandruiter kunnen maken. Zoo iets kon gevolgen hebben.
Doch, laat ons nu afzitten. Men moet niet te lang achtereen rijden, of men loopt gevaar altijd te willen rijden, ook waar het niet voegt. Hoe gewigtiger uw overig werk is, hoe erger dat rijden u zal vergaan. Bij deze gelegenheid moet ik u iets herinneren, aangaande een' beer, die, in plaats van te verscheuren, aan het boksen raakte, waarin hij bij uitstek ervaren was, omdat hij op zijn bokspaardje te veel en te lang had gereden. Het is u bekend, dat dit geval in Engeland heeft plaats gehad. Nu, in dat land loopen vele groote beeren los, maar die noch bijten noch verscheuren. Die beer moest dan op de Comedie spelen, en een mensch verscheu-
{==778==} {>>pagina-aanduiding<<}
ren; want er werd een treurspel vertoond. Doch, daar hij een menschlievende en menschelijke beer was, ontdeed hij zich van zijne beerenhuid, toen hij bij den eersten aanval op zijn paardje ging zitten, en, zoo goed als een beer dat ooit heeft kunnen doen, met zijne partij bokste. Een luid gejuich ging van alle kanten op, en men was algemeen verheugd, dat dit treurspel, door de stokpaardigheid van den beer, in zulk een onverwacht kluchtspel eindigde. Gesteld nu eens, dat die zelfde beer eens op straat een' Lord had ontmoet, en dat hem dezelfde lust tot boksen had bekropen; die zelfde daad, welke in de Comedie een treurspel in een kluchtspel veranderde, zou op 's heeren wegen aanleiding geven tot een treurspel, in hetwelk de beer niet ten tweeden male op het tooneel zou verschijnen. Alles heeft zijnen tijd en zijne plaats; dus ook het berijden der stokpaarden.
Als een' laatsten raad deel ik u nog mede: dwing niemand op uw stokpaardje te rijden, zelfs den man niet, die u zonder stokpaardje tegenkomt. Met den besten wil, doet gij hem een' slechten dienst, en, terwijl gij nooit op dankbaarheid kunt rekenen, zijn al de gevolgen van deze uwe dienstwilligheid geheel voor uwe verantwoording.
Het spreekwoord zegt:

Eens iegelijks paardje 
Is naar zijn aardje. 

Of ook:

Eens iegelijks aardje 
Is naar zijn paardje. 

Ik wil er geen speld om geven, welk van deze twee spreekwoorden gij verkiest. Ja, ik geef ze u beide prezent, indien gij ze beide, om goed te handelen, mogt noodig hebben. Denk eens, indien gij het geluk hadt, dat iemand achter u op uw paardje zat, en hij kende uw paardje niet, (en dat is duizend tegen één) en hij viel in het zand of op harderen grond, en uw paardje vertrad hem en trapte hem op het hart: zou dan, zelfs bij de onschuldigste begeerte om wederom te paard te stijgen, u het hart kalm slaan? Indien dan het enkele gezigt van uw paard u niets had te zeggen, ontrijd dan, zoo gij kunt, met uw beest de geheele menschheid, hoe verder hoe beter!

{==779==} {>>pagina-aanduiding<<}

Doch zoo ver hoop ik niet, dat gij zult behoeven te gaan. Wij hebben ook al genoeg gereden. Gelukkig, dat wij reeds weder terug zijn tot het punt, van waar wij met de stokpaarden zijn afgereisd. Ziet dan toch eens al die stokpaarden. Wien behooren zij? Wel, Mijne Heeren! het is de stal van het Grootkruijersgild. Die ontdekking is geld waardig! Zoo bevinden zij zich dan bij elkander, Geleerden, Kruiwagens en Stokpaarden, in hetzelfde gebouw. Is het u dan nu wel zoo vreemd meer, dat ik ze bijeen heb gezet in deze voorlezing? Hoe schoon hangt dus deze geheele redevoering zamen! Geachte Hoorders, ik hoop, dat ook gij het zoo zult bevinden; indien het anders ware, dan zou het mij van harte leed zijn.
Hier zou ik hebben kunnen eindigen, indien ik niet, onbezonnen genoeg, had beloofd, den titel of het uithangbordje van deze voorlezing te zullen opgeven. Gij zult er niet tegen hebben, dat ik deze voorlezing noem: Proefondervindelijke behandeling van het spreekwoord: hier heb ik u, daar verlies ik u. Die titel is zeker vreemd. Minder vreemd is het onderwerp. Ten minste heb ik meermalen aan dit onderwerp gedacht, ook wanneer redenaars en woordvoerders mij iets anders wilden opdisschen. Maar zeggen is geen bewijzen. Het eenige onderscheid tusschen mij en anderen, die hetzelfde onderwerp hebben behandeld, of nog zullen behandelen, (want alle groote geesten treffen elkander wel eens aan, waar zij het niet durven denken) het eenige onderscheid is, dat ik het bij slot van rekening opgeef, waarover eigenlijk gehandeld is, en dat is voor een eerlijk man geene de minste verdienste; en dat de anderen zeilen onder vreemde vlag, schoon zij dezelfde lading aan boord hebben, maar dit niet willen weten. Zoo lang het schip niet wordt gelost, kan dat goed gaan. Doch als de inventaris der geprojecteerde lading op zichzelve accoord is, maar met de wezenlijke lading niet overeenstemt, zal u dan de vreemde vlag helpen? - Wat men belooft, moet men geven; het doet er niet toe, of men schipper is, zetschipper of redenaar. De laatste vooral blaze nooit victorie, omdat de hoorder zwijgt. Denken is hier des hoorders zaak, meer dan spreken. Het is mijne schuld niet, dat de hoorders nu en dan het denken vergeten. Of zij het denken ook verleeren, is nog minder mijne zaak, thans te bepalen. En daarom, als gij ooit weder lust hebt, om met mij datzelfde onderwerp te behandelen, zeg het gul uit, hetzij bij het begin of op het einde. De redevoering is er geen halve

{==780==} {>>pagina-aanduiding<<}
cent te minder om. Geachte Hoorders en Hoorderessen! u dank ik voor het geduld, bij het hooren van deze voorlezing te mijnen opzigte betoond; en ik wensch hartelijk, dat gij, als het dan zoo wezen moet, alleen van redevoeringen, en nooit van menschen of vrienden, zult moeten zeggen: hier heb ik u, daar verlies ik u. Want in het laatste geval duurt de pijn langer dan vijfenveertig minuten. En, om pijn te hebben, is die tijd al lang genoeg. Dus punctum.




De godsdienstoefening der methodisten en die der kwakers, in Noord-Amerika.

(Brief eens Reizigers.)


O wie taumelt 
Hier die Vernunft! welch Wunder ist der Mensch 
Dem Menschen! 
 
herder. 

Nooit had ik de menschelijke natuur in twee zoodanige uitersten gezien, als te Philadelphia. Des morgens was ik in eene Neger-Methodisten-kerk en des namiddags in een bedehuis der Kwakers. Ieder weet, dat er goede en booze, trage en vlugge, opgeruimde en sombere personen zijn; maar wanneer men gansche hoopen volks, naar hetzelfde doel strevende, in elkanders nabijheid geheel strijdige wegen ziet inslaan en met inspanning van alle krachten vervolgen, terwijl beide het even opregt meenen, zoo vertoont zich aan den opmerker datgene in een klein bestek ten duidelijkste, wat de geschiedenis van eeuwen meer in het groote, doch op eene niet terstond zoo merkbare wijze, doet aanschouwen - onze dwaasheid.
Het is bekend, dat de Methodisten, kort na hun ontstaan, zich schielijk onder de Noord-Amerikanen, die van Engelsche afkomst zijn, uitgebreid hebben, en thans een der talrijkste aanhangen in de Vereenigde Staten uitmaken, alwaar men op de tien millioenen inwoners omtrent 1,800,000 Methodisten aantreft. Zij zijn onder de Protestanten van verschillende belijdenis diegenen, bij welke een zeker opgewekt gevoel hoofdzaak is. Zij drijven dit tot uitersten. Twee dingen komen in hunne preken, gebeden, gezangen, muzijk en feestvieringen steeds uit: sterke opwekking des gevoels, niet zelden

{==781==} {>>pagina-aanduiding<<}
tot onstuimige wildheid klimmende, en eene verbrijzeling in het gevoel van zondigheid, waarbij men zichzelven geheel vernietigen wil, om zich alleen in de oneindige genade weder te vinden. (Dit laatste hebben zij echter ook met de Kalvinisten alhier gemeen.) Altijd kan men in het voorbijgaan hooren, wanneer in eene kerk Methodisten hunne godsdienstoefeningen houden; gebed, leerrede en gezang zijn steeds luid en heftig. Er worden echter onder de Methodisten ook afdeelingen gevonden, die of in grondstellingen, of in kerkeörde zich onderscheiden, ofschoon ze niet vijandig tegen elkander over staan. Een' tak derzelven vormen de Hopkinsianen, dus genoemd naar den prediker hopkins, die stelde, dat de verlossing eerst na de geheele vernietiging van den zondigen mensch, bij het gevoel van zonde en verdoemenis, bij den voorsinaak van de hel, en bij een volkomen overgeven aan de genade, volgen konde. Daarom gebruikte deze man allerlei geestelijke en ligchamelijke middelen, om den geest te verschrikken en tot verbrijzeling te brengen. Dien ten gevolge is het gebeurd, dat zwakke menschen, met name jonge meisjes, uit angstige vrees voor verdoemenis, krankzinnig zijn geworden, of zichzelven van het leven beroofd hebben, dewijl het ligchaam te teeder was, om zoodanige overspanning te verdragen. Men kan ligt begrijpen, dat de Methodisten hier en in Engeland hunnen aanhang grootendeels, ja bijkans eeniglijk, onder de geringere standen hebben; want de onbeschaafde mensch leeft doorgaans meer bij het gevoel, en helt over, om zekere ligtbewogene aandoenlijkheid en zelfs hartstogtelijke gevoeligheid voor godsdienstig gevoel te houden. Om deze reden zijn dan ook de meeste kleurlingen Methodisten; want ofschoon deze op vele plaatsen scholen hebben, zoo maken zij toch dat gedeelte der bevolking van de
Vereenigde Staten uit, hetwelk in ontwikkeling nog op den laagsten trap staat. De Methodisten doen intusschen veel voor armen, kranken in de gasthuizen, zendelingen en slaven. Het sterkste openbaart zich hun wilde geest bij de zoogenaamde Veldvergaderingen (Campmeetings), waar verscheidene gemeenten onder den blooten hemel eenige dagen achter elkander zamenkomen, en bidden, zingen, zich aan het opgewekte gevoel overgeven, en tevens allerlei ongeregeldheden bedrijven, die bij Roomsche bedevaarten en bij den godsdienst der Methodisten van de kleur gelijkelijk plaats grijpen. Ik besloot dezen morgen, eene

{==782==} {>>pagina-aanduiding<<}
Methodistische vergadering bij te wonen, en trof juist eene buitengemeen onstuimige godsdienstoefening.
Toen ik in de kleine kerk trad, waren er slechts weinige menschen, waarvan eenigen in gezang- of gebedenboeken lazen, sommigen half overluid gebeden mompelden, anderen brommend zongen, anderen op hunne kniën baden en luide weenden, en nog anderen, met gesloten oogen en het aangezigt naar den hemel, als met diepgeroerde ziel, schenen te bidden. Allengs werd de kerk vol, en men begon zonder orgel te zingen. Het gezang ging evenwel veel beter, dan men verwachten kon; want de Negers hebben gewoonlijk een zeer goed gehoor, zoo als men duidelijk kan bemerken in de havens, waar zij, door hun juist aanheffen zelfs der ruwe scheepsdeunen, die bij het lossen gezongen worden, zich van de blanken onderscheiden. De beide liederen, welke men zong, waren zeer verschillend. Het eerste behelsde eene dichterlijke en wèl volgehoudene vergelijking van onze ziel bij eenen tuin, vol onkruid, waaruit de hovenier, christus, de schadelijke gewassen moet uitroeijen. Het andere was eene vervelende en somwijlen zeer belagchelijke voorstelling, dat wij krijgslieden in dienst van christus zijn, waarbij onze uniform als wit, gelijk het licht der waarheid, en met roode opslagen, aan het bloed van christus gelijk, en tevens de uniform des Satans als prachtig en schitterend beschreven wordt. - Nu verscheen de prediker, een schoenmaker van zijn handwerk en Bisschop tevens; want deze gemeente behoorde tot de Episcopale Methodisten, welke den vorm der Engelsche Kerk behouden hebben. Zijn Diaken en Voorzanger was een kelderknecht; zijnde zij beide, gelijk ik naderhand van lieden, die hen kenden, vernam, zeer brave mannen. De prediker had omtrent tien minuten gepredikt, en daarbij verscheidene malen zoo luid geroepen, ja geschreeuwd of gebruld, dat ik mij geene sterkere verheffing als mogelijk kon voorstellen; ook hadden
reeds, bij de hevigste uitroepingen, enkele leden der gemeente uit volle kracht geschreeuwd: o Jezus, red ons! of: God Almagtig, erbarm u over mij! toen de preek en de geheele godsdienstoefening zoo wild begon te worden, dat het mij onmogelijk is, eene zamenhangende beschrijving daarvan te geven; want alles ging door elkander. De prediker sleepte, door het wilde vuur zijner rede, door de ijsselijkheid zijner beelden, en door zijn buitensporig gebed, de gemeente mede, en slingerde die heen en weder,

{==783==} {>>pagina-aanduiding<<}
naarmate hij meer of minder raasde. En, wonderlijk! dit religieuze vuur, dat zich aan de gansche menigte mededeelde, liet mij zelfs niet koud. De preek zelve bestond intusschen uit verward zaamgeraapte gedachten van hel, zonde en verlossing. De prediker kan zelf niet lezen, en laat zich hierom door eenen knaap in huis den Bijbel voorlezen; desniettegenstaande haalde hij vele schriftuurplaatsen aan, en wel vrij naauwkeurig.
Maar, hoe zal ik u nu eene slechts eenigermate naauwkeurige schets van de wilde onstuimigheid bij deze godsdienstoefening der Methodisten geven? Dikwijls waren de beelden, waarvan de spreker zich bediende, zoo overdreven, en verhefte hij zijne stem zoo zeer, dat hij ten laatste niet meer kon, en dan brulde hij, met naar den hemel uitgestrekte handen, zonder iets, dat naar woorden zweemde, meer te uiten. Nu greep hij, afgemat, naar eene kruik water, dronk, en schreeuwde weder. Eindelijk zonk hij, geheel krachteloos van vermoeijenis, neder, en zijne overspanning loste zich, op eene natuurlijke wijze, in tranen op. Intusschen had de gemeente, bij elke rijzing van het gevoel des predikers, des te luider geroepen: God Almagtig, wees met ons! of iets dergelijks. Zoo riep b.v. de prediker eens Wat dunkt u van de hel? -Een algemeen kermen en jammeren. - Tien jaren zonder eten! - Velen: o God, erbarm u onzer! - Twintig jaren zonder drinken! - Velen te gelijk: o Christus, red mij! - Duizend jaren zonder vriend! - Hemelsche Vader, verlos ons! - Tienduizend jaren den vuigen Oceaan te ploegen! - Telkenmale gilde en schreeuwde de gemeente luider. - Millioenen jaren op den bodem der zee, en een rotsklomp op uwe borst! - Vele stemmen: Ik zink! ik zink! Help! help! - Eindelijk schreeuwt de prediker: o, Dat ik bazuinen hadde, om u de woorden luide in de ooren te donderen! Heden ontbrandt mij de Geest Gods in mijn binnenste, waarachtig! zoo als nooit voordezen! En eene oude vrouw roept: Mij ook! mij ook! Nu stort zij in stuipachtige bewegingen ter aarde, begint wartaal te spreken en akelig te gillen. Een verschrikkelijk gezigt!
- Maar de prediker zwijgt, tot dat zij ophoudt te schreeuwen, en daarop begint alles weder van voren aan. Hier zaten eenigen, die, met gesloten oogen, overluid, doch onverstaanbaar, baden, en tevens met de voeten stampten; daar weder anderen, die, in eene houding, alsof zij zich geheel en al overgaven, het hoofd onophoudelijk heen

{==784==} {>>pagina-aanduiding<<}
en weder slingerden. Hier weenden grijsaards, dat hun de tranen gedurig langs de gerimpelde wangen rolden; daar riepen eenigen: Ik ben verdoemd! ik ben verdoemd! Sommigen rukten zich in vertwijfeling de haren uit; anderen jammerden luide, en velen prevelden, als in angst, bij zichzelven. Wel drie of vier malen verhief zich en bedaarde deze religieuze dronkenschap. Doch ten laatste werd de prediker zoo wild en onstuimig, (ik overdrijf niet; want dit zoo wel, als het gansche verhaal, is letterlijk waar) dat hij den kansel aangreep, alzoo zich plotseling in de hoogte verhefte, met de voeten naar buiten uitsloeg, dan op de zitbank sprong, die in den kansel staat, en als krankzinnig in het rond stampvoette. Toen werd de verbijstering algemeen; sommigen vielen als in stuiptrekkingen op de banken neder; de meesten echter liepen in woeste verwildering rond, en riepen: De Duivel! de Duivel! -Ik achtte deze menschen, zoo als zij thans waren, tot alles in staat, en de gedachte kwam bij mij op: Hoe, zoo nu eens de prediker mij als den Satan aanduidde! daar ik de eenige blanke en welgekleede persoon in de vergadering was. Zij waren in staat geweest om mij te verscheuren. Ik sprong dus op eene bank, en hield mij voorbereld op alles, wat gebeuren mogt.
Welligt hebt gij onder het lezen reeds gelagchen; en dit komt daarvan, dat in de voorstelling van onstuimige of hartstogtelijke tooneelen uit het menschelijk leven meermalen iets voorkomt, dat tot lagchen opwekt, ofschoon ook de zaak zelve geheel niet om te lagchen is. Zoo ik u verhalen wilde, hoe ik te Rome den Kapelmeester baini bij de uitvoering der Sextinische muzijk van verrukking in de armen van twee zangers heb zien vallen en bij nieuwe aanheffing weder oprijzen, zoudt gij misschien ook lagchen. Maar het was zeer schoon, ernstig, gelijk deze godsdienstoefening verschrikkelijk ernstig was. Nu heb ik duidelijker begrip van de religieuze razernij der Ouden bij eenigen hunner feestvieringen. Deze Methodistische godsdienst was, mag ik zoodanige uitdrukking gebruiken, eene Christelijke Bacchanalie of Maenaden-feest, waarop uitzinnige vrouwen in religieuze razernij omsprongen en tierden. Zij zijn wellustelingen in het drijven van eigene verbrijzeling en vernietiging, en zij zwelgen in het gevoel van zondigheid.
Ik had vroeger slechts eenmaal iets dergelijks gezien. Het was te Napels, ten tijde van het feest van den heiligen janua-
{==785==} {>>pagina-aanduiding<<}
rius, als zijn bloed niet vloeijen wilde. Daar zag ik toen voor het altaar, waarop de flesch met het bloed stond, twee vrouwen, op de kniën liggende, als krankzinnigen den Heilig zoo onstuimig aanroepen, dat men bezwaarlijk zou hebben kunnen bepalen, of zij baden, dan of zij vloekten. - Daar de Methodisten in verscheidene aanhangen verdeeld zijn, past zeker de gegevene beschrijving niet geheel op allen; ofschoon dat opgewekt, hartstogtelijk gevoel, vooral in de gebeden, welke nu eens overluid uitgeroepen, dan weder weenend opgezegd worden, en altijd op geheel bijzonderen toon, met een lang gerekt en bevend uitgesproken: o Lord! (o Heere!) rijk gestoffeerd zijn, hen in het algemeen kenmerkt.
Nog naauwelijks was ik van deze onstuimige godsdienstoefening eenigzins bekomen, toen ik des namiddags naar eene vergadering van Kwakers ging. Men had mij namelijk gezegd, dat waarschijnlijk een hunner beste redenaars prediken zoude. Ik kende de diepe eenvoudigheid van den eerdienst der Kwakers; doch waarschijnlijk ware mij dezelve niet zoo zeer in het oog gevallen, had ik dien niet onwillekeurig vergeleken bij de tooneelen, heden morgen in de kerk der Methodisten bijgewoond. Eene getrouwe afbeelding van de werkelijke toedragt zou wel eene spotprent kunnen gelijken. Ieder mensch, die langen tijd stil zit, zonder te spreken, of zonder zijne opmerkzaamheid op iets uitwendigs te bepalen, zoo als bij het aanhooren eener redevoering geschiedt, schijnt allengs trekken aan te nemen, die naar domheid zweemen, De spieren van het gelaat hebben niets te doen en verslappen langzamerhand, zoodat zij geenerlei uitdrukking, zelfs niet die der stille rust, als in den slaap, op het aangezigt laten, daar, volgens de wet der zwaarte, het kinnebakken iets naar beneden zakt, gelijk ook de oogleden en eenige andere spieren. Daarvan komt het dan, naar het schijnt, dat men in eene vergadering van Kwakers eene verzameling van domme gezigten meent te vinden; en evenwel zijn er onder hen gewoonlijk slechts weinige domkoppen.
Vele Kwakers schijnen hemelsche verschijningen in den slaap te verwachten; want ik heb in elke Kwakers-vergadering slapenden gevonden. Anderen zitten daar neder met een gezigt, waarop de verveling haren looden schepter schijnt te laten rusten. Eenige jonge Kwakers, die, zoo veel maar eenigzins doenlijk is, het Kwakerdom in hunne kleederdragt

{==786==} {>>pagina-aanduiding<<}
verzaken, en den oud-Frankischen rok met de Mode pogen te vereenigen, zien wel eens rond, of zij niet onder de tegenoverzittende meisjes eene aardige tronie begluren kunnen; want, wanneer deze stil zitten, kan alleen hij, die vlak voor haar staat, den bodem van haren, met schriklappen voorzienen, tuitvormigen hoed - haar aangezigt - ontdekken; of het moest zijn, dat eene schoone Kwakerin (en er zijn vele hupsche meisjes onder haar) ook haren hoed naar nieuweren smaak gefatsoeneerd en deszelfs opening zoo wijd gemaakt had, dat men er den Kwakerinne-hoed nog even in zien kan. - Ongelukkiglijk werd heden niemand der Vrienden door den Geest bewogen, gelijk zij het noemen. Alles bleef stil. Nu en dan een naauwelijks merkbaar neussnuiten, een zacht snorken, een onrustig kind - dit was alles, wat ik, oningewijde, binnen deze kale, koude vier muren te hooren kwam. Eerst filozofeerde ik, vervolgens ergerde ik mij, daarop sluimerde ik in, eindelijk ging ik naar huis. Wie ooit in eenen toestand is geweest, dat hij, zonder boeken, zonder omgang met menschen, zonder voorwerpen voor het oog, b.v. in eene gevangenis, geheel tot zijn eigen nadenken of tot het spel zijner verbeelding bepaald was, die zal weten, hoe zwaar het eenen zelfs in nadenken geoefenden geest wordt, slechts een enkel uur lang met aaneengeschakeld denken zich bezig te houden. Het is zeer zwaar, en vereischt eenen welgeoefenden geest. Zijn het godsdienstige overpeinzingen, in welke nadenken en gevoel vereenigd gevorderd worden, zoo valt het nog moeijelijker, en het hangt zelfs geheel niet van onzen wil af, een' geruimen tijd geregelden gang der gedachten te houden. Wie is meester van het wilde spel der verbeelding? Wie kan zeggen, tot welke verkeerde beelden, ja tot welke onzinnigheid onze geest geraakt, zoodra wij dezen van de buitenwereld afscheiden? Wie had immer de beelden des geheugens zoo in zijne magt, dat hetzelve niet
wel eens hem na den heiligsten naam een' onheiligen in het oor fluisterde? Gaarne geloof ik, dat de vorm van de godsdienstoefening der Kwakers het best beantwoordde aan de persoonlijke behoeften van den stichter; deze kon daarin eigenlijk regt leven. Hij en zijne naaste betrekkingen waren vol geestdrift; toen ging de zaak wèl. Maar had hij göthe gelezen, zoo zoude hij geleerd hebben, dat geestdrift geen ding is, hetwelk den mensch van buiten wordt aangebragt; of, om het

{==787==} {>>pagina-aanduiding<<}
op eene naïve wijze uit te drukken, niet, als haring in de ton, wordt ingestampt. Was de morgengodsdienst bij de Methodisten Spaansche peper, in brandewijn gekookt, zoo zou men dien van den namiddag driemaal aangelengde watersoep mogen noemen.

Lijfsbehoud van den hertog van Plaisance, tijdens de Fransche omwenteling.

(Mémoires sur le Prince le brun, Duc de Plaisance; par M. du mesnil. Paris, 1828.)

Op den 1sten September 1793 werd le brun, als een schelmsch Aristocraat, door het Schrikbewind gevangen genomen, en vervolgens, na het doorstaan van vele doodsangsten, weder ontslagen; dat wil zeggen, onder toezigt, te zijnen huize en koste, van ‘een' goeden en getrouwen Sansculotte.’ Doch, na eenige maanden in eene halve gevangenschap te hebben verkeerd, werd hij andermaal in denzelfden kerker geworpen, nadat zijne overige ambtgenooten (leden der Constituérende Vergadering), door den goddeloozen fouquier-thinville en diens medestanders, alreeds waren omgebragt. Dezen toch bespiedden de geringste gemoedsbewegingen: een woord, een gebaar, een traan was misdaad in hunne oogen, en elk, die schuldig stond aan deugd en vroomheid en gevoeligheid, werd terstond gegrepen, gebonden, veroordeeld en onthalsd. Le brun verbeidde alzoo hetzelfde lot. Eene vrouw, wier man was uit geweken, hem door de handlangers van robespierre ziende wegvoeren, liet zich eenen uitroep van medelijden ontvallen. Onmiddellijk werd zij aan hare acht jonge kinderen ontrukt, die schreijende haar omvatteden, en ook het kleinste, dat aan hare borst hing, haar ontscheurd. Voor de onverbiddelijke regtbank gesleept, schenen zelfs fouquier en zijne rotgezellen met hare onschuld bewogen; maar, overtuigd van medelijden en op de daad betrapt, werd zij niettemin ten dood veroordeeld. Met eenen edelen moed beklom zij het schavot; de beul zelf werd daardoor getroffen; met de eene hand bedekte hij zich het gelaat, terwijl hij met de andere het doodelijk slagtmes op het arme slagtoffer vallen liet. Le brun scheen dus volstrekt verloren. Maar een reddende Engel waakte voor zijn leven. Mejufvrouw le

{==788==} {>>pagina-aanduiding<<}
brun de rochemont, voor eenigen tijd het gewaad harer sekse met dat der onze verwisselende, wist, onder begunstiging dier vermomming, door te dringen tot in het hart der bureaux van het Comité van Algemeen Welzijn. Het edel gevoel, dat haar bezielde, schonk haar den moed, om al de gevaren te braveren en al de bezwaren te boven te komen. Zij onderwierp zich, geruimen tijd, aan de moeijelijke rol van kopijïst, en, toen zij in de geheimen van het bureau was ingewijd, maakte zij zich meester van de stukken, welke ten grondslage van de veroordeeling, of liever van den regterlijken moord, haars ooms moesten strekken. Terwijl deze stoute verdonkering het Comité met vruchtelooze nasporingen bezig hield, kwam de 9de van Thermidor, en - le brun was behouden. Zij, die, in de Conventie, de gehoorzame werktuigen van robespierre waren geweest, begonnen thans te vreezen, zelve het slagtoffer zijner blinde woede te zullen worden. Lecointre was de eerste, die het waagde, den tijger aan te randen. In het Veld van Mars, op het feest van het Opperwezen, (!) door dezen ingesteld, zeide hij tot hem: ‘Robespierre! uw feest heb ik lief; maar u, u haat ik!’ - Tallien was een der ijverigste medewerkers van het komplot. Hij was verliefd op Mevrouw de fontenai, door robespierre in hechtenis genomen. Deze vrouw schreef aan haren minnaar, en blies hem, van uit haren kerker, den moed en de wraakzucht in, die haar bezielden. Aldus spande de min, meer dan burgerdeugd, tegen de dwingelandij zamen, en de koppen van den gruwzamen robespierre en 83 zijner goddeloosste medestanders vielen op het schavot, nog klam van het bloed hunner slagtoffers. Zoo verslonden de partijen, die beurtelings de
Conventie beheerschten en Frankrijk décimeerden, elkander, en het klein getal wijze mannen, aan het zwaard der vervolging ontsnapt, verscheen allengs weder op het staatkundig tooneel. Naauwelijks had le brun zijne vrijheid herkregen, of de Conventie riep hem tot haar Comité van Financiën. Hij begaf zich derwaarts, en alwat hij zeide bestond in het nederleggen, ter tafel van dat Comité, van deze verklaring, eigenhandig geschreven en onderteekend: ‘Mij is geenerlei hulpmiddel bekend, om de rampen des Vaderlands op te heffen, zoo lang de Conventie bestaat. Om het vertrouwen te herwinnen en de orde te herstellen, moeten andere mannen optreden.’ Na dit krachtig protest verliet hij de zaal.


{==789==} {>>pagina-aanduiding<<}

De heer De Villèle - eene snuifdoos met speelwerk - afzetting van den minister - twee stuivers per dag - een pond kastanjes in ijs.

Welk een titel! zal men zeggen: een Ex-Voorzitter in den Raad der Ministers, kastanjes, eene snuifdoos! Hoe kunnen deze zaken en die groote personaadje iets met elkander gemeen hebben? Zulk eene zamenvoeging is inderdaad vreemd; en evenwel bestaat zij. Luister, Lezer!
In de Departementen zoo wel, als te Parijs, houdt men zich veel met Politiek bezig, en de nieuwstijding-verspreiders, met de Courant in de hand, benoemen Ministers en zetten ze af, teekenen traktaten van vrede en oorlog, naar hun welbehagen, somtijds naar hunne bijzondere meening. Te Melun dan raadpleegde de Heer colinet met een' vriend over vrede en oorlog, en beschikte zelfs over de vergulde portefeuille van het Ministerie van Financiën. Dit viel voor op eenen tijd, dat de Heer de villèle verscheidene malen het onderspit delfde. De wet op de drie percent verworpen; die op het eerstgeboorteregt vlakslaande, tot algemeene blijdschap - alles, in één woord, kondigde, op het einde van 1825, den nabijzijnden val aan van het Ministeriéle Driemanschap. Het onderhoud was tot dit punt gekomen, wanneer, in het koffijhuis, waar zulks plaats greep, de Heer duclos binnentrad. De sprekers naderende, bood hij hun een snuifje aan, uit eene doos met speelwerk. Dit kleinood, door hem getrokken, op een briefje van 15 stuivers, uit eene loterij, behaagde aan den Heer colinet: hij wilde het koopen; duclos weigerde zulks, maar gaf eindelijk zijne toestemming, en het kwam nu slechts alleen aan op het bepalen van den prijs; hieromtrent konde men het niet ééns worden, en de koop was op het punt van te worden afgebroken, wanneer een derde, kooper en verkooper elkander willende doen naderen, tot den Heer colinet zeide: ‘Hoor eens! Gij, die van meening zijt, dat de Heer de villèle welhaast zal worden bedankt, koop de doos voor twee stuivers per dag, tot aan de afzetting des Ministers.’ - ‘Dat wil ik wel,’ zeide colinet. - ‘Op ééne voorwaarde,’ hernam
duclos; ‘te weten, dat ge mij de twee stuivers dagelijks, en wel in persoon, zult brengen.’

{==790==} {>>pagina-aanduiding<<}

De koop werd op den 12 December 1825 gesloten. Ten zelfden dage werd dezelve ten uitvoer gelegd. Elken morgen bragt colinet zijne twee stuivers, en, terugkeerende, boezemde hij telkens zijne wenschen uit voor de afzetting van den Heer de villèle. Helaas! hij was de eenige in Frankrijk niet. Maar men weet, hoe, in spijt van alles en van allen, de maker van de wet der schâvergoeding het roer van Staat met vaste hand geklemd hield. De 12 December 1826 verscheen, en de Heer colinet had nu 365 dagen zijn offer trouw gestort. Thans, echter, begon hem zulks te vervelen, en hij zeide tot den Heer duclos: ‘Op mijne eer, uwe snuifdoos komt mij duur te staan; ik heb dezelve reeds voorlang betaald, en het staat, helaas! te vreezen, dat de Heer de villèle usque ad secula se culorum in het bewind zal blijven. Ik zal aan uwe zuster op Nieuwjaarsdag 1827 een pond kastanjes in ijs geven, en daarmede moge de zaak vereffend zijn.’ - Duclos wilde in deze schikking niet treden.
Nieuwjaarsdag verscheen, en colinet bragt zijne kastanjes in ijs aan Mejufvrouw duclos; maar haar broeder verklaarde andermaal, dat hij zich daardoor geenszins van zijne verpligting moest ontslagen achten, ter voldoening der oploopende rente. ‘Dat zullen wij zien!’ antwoordde colinet, en hield van dien dag op, zijne twee stuivers aan te zuiveren. Drie maanden verstreken, en, in weerwil der herhaalde aanmaningen van den verkooper, betaalde colinet niet meer - ‘Maak er staat op,’ zeide duclos, ‘ik zal u dagvaarden voor den Vrederegter!’ - ‘Dat durft gij niet.’ - ‘Dat zult gij zien.’ - Inderdaad, eenigen tijd na dit onderhoud ontving de Heer colinet, Geemploijeerde bij eene publieke Administratie, eene aanschrijving, om te compareren, ten einde zich te hooren veroordeelen ter betaling eener som van 15 francs, voor den prijs eener snuifdoos met speelwerk, verkocht onder beding der betaling van twee stuivers per dag, tot aan de afzetting van den Heer de villèle, en te hooren bevelen, dat de koop voortga zijn beslag te erlangen, gelijk te voren.
Ten dage der zitting verschenen de Heeren colinet en duclos, te midden van eene talrijke verzameling. De eerste beweerde zijne vrijstelling, op grond dat duclos zijne regten aan zijne zuster zou hebben afgestaan; dat hij, van toen af aan, regt noch aanspraak meer had om te handelen;

{==791==} {>>pagina-aanduiding<<}
zijnde, daarenboven, een vergelijk getroffen voor een pond kastanjes in ijs. Stellige ontkenning van duclos; regterlijk vonnis, het compareren gelastende van Mevrouw en Mejufvrouw duclos, om zich te verklaren nopens het vergelijk der kastanjes in ijs.
In den tusschentijd van dit vonnis tot den bepaalden dag voor de verschijning der partijen voldeed de Heer colinet, gehoor gevende aan heilzame raadgevingen, en om een Proces te ontgaan, dat op dit tijdstip voor hem, in zijne betrekking van publiek Ambtenaar, van ernstige gevolgen konde zijn, de achterstallige rente en reeds gevallene kosten.

Mevrouw Talien de bewerkster van den val van Robespierre.

Mevrouw talien, naderhand de echtgenoote van joseph de caraman, Prins van Chimay, en zich, na de scheiding van haren eersten man, Mejufvrouw gabarus noemende, was de dochter van een' rijken Spaanschen bankier. Zij had talien enkel gehuwd, om het leven haars vaders, tijdens de Omwenteling, te behouden. Op den beruchten 9 Thermidor waren eenige Afgevaardigden van gedachte, dat de beraamde aanslag tegen robespierre in de Conventie nog moest worden uitgesteld. Toen zeide Mevrouw talien, die hen bij zich had vereenigd: ‘Lafhartigen! zoo gij Frankrijk niet van dat monster verlost, zult gij de verwoesting van uw vaderland niet aanschouwen; ik zelve zal hem de namen van u allen bekendmaken!’ Deze stoute toespraak bezielde de zaamgezworenen, en des anderen daags bestond robespierre niet meer. - De Prinses van Chimay had eene dochter bij talien, die, bij den doop, den naam ontving van thermidor.

De doorluchtige spotter tot nadenken gebragt.

Tijdens den zevenjarigen oorlog, ging frederik de groote eens, vol ongedulds over den tragen marsch met het geschut langs een' hollen weg, te voet bergwaarts, in gezelschap van den Generaal, Graaf schmettau. Gedu-
{==792==} {>>pagina-aanduiding<<}
rende den vervelenden togt bekroop den Koning de lust, om, tot tijdverdrijf, den Graaf, die een zeer godsdienstig man was, een weinig te kwellen. Hij begon met hem naar den naam en den welstand van zijnen Biechtvader te Berlijn te vragen, en vierde vervolgens zijnen luimigen en spotzieken geest vrijen teugel. ‘Uwe Majesteit is veel geestiger dan ik, en ook veel geleerder,’ hernam schmettau, toen hij eindelijk eens aan het woord konde komen; ‘en daarenboven zijt ge mijn Koning: de wedstrijd van vernuft tusschen u en mij is dus, in elk opzigt, ongelijk. Maar met dat al kunt ge mij mijn geloof niet ontnemen; en zoo u dit ook gelukte, wel nu! dan hadt ge mij, wel is waar, een onberekenbaar nadeel toegebragt, maar uzelven te gelijk niet weinig.’ - De Koning bleef vlak voor schmettau staan, terwijl zijne oogen van gramschap vonkelden. ‘Wat zal dat beduiden, Monsieur schmettau?’ zeide hij: ‘Ik zou mij benadeelen, wanneer ik u uw geloof ontnam? Hoe meent gij dat?’ Met ongestoorde kalmte antwoordde de edele man: ‘Uwe Majesteit meent thans een goed Officier in mij te hebben, en ik hoop, dat ge u hierin niet zult bedrogen vinden; maar, zoo ge mij mijn geloof kondet ontrukken, dan hadt ge in mij een erbarmelijk wezen, een riet aan den oever, waarmede noch in den Raad, noch in het veld iets viel uit te regten.’ De Koning zweeg, en ging een' geruimen tijd, in stil gepeins, voort; vervolgens sprak hij op een' minzamen toon: ‘Zeg mij eens, schmettau, welk is dan
eigenlijk uw geloof?’ - ‘Ik geloof,’ antwoordde deze, ‘aan eene Goddelijke Voorzienigheid, die elk haar op mijn hoofd telt; aan de verzoening van alle mijne zonden in Christus, en aan een eeuwig zalig leven na den dood.’ - ‘Gelooft gij dat werkelijk?’ hernam de Koning: ‘gelooft gij dat waarlijk, met volkomen vertrouwen?’ - ‘Ja, waarachtig, uwe Majesteit!’ De Koning vatte, geroerd, schmettau's hand, drukte die heftig, en zeide: ‘Gij zijt een gelukkig mensch!’ Nadenkend ging hij voort, en van dat uur af aan veroorloofde hij zich nooit weder, het godsdienstig geloof van schmettau te bespotten.

De dichter en de snijder.

Eene echte Anekdote.

Gottlob wilhelm burmann, geboren in den jare 1733, was in zijnen tijd een der geliefdste Dichters van Berlijn. Hij deelde in het lot van vele Apollo's - zonen, en had dikwijls, het zij met of buiten schuld, met eene schrale beurs te kampen. Hij stelde diensvolgens zijn talent op woeker, en zag zich vaak gedrongen, zijne schoone gaven te besteden aan gelegenheidsgedichten, waartoe hij dan ook, als

{==793==} {>>pagina-aanduiding<<}
bekend en bemind Poëet, veelvuldig werd aangezocht. Zoo kwam eens een snijder tot hem, die een bruiloftsdicht verlangde; en burmann, na het noodige bescheid wegens het verloofde paar en deszelfs betrekkingen te hebben ingewonnen, verzocht den man, over een paar dagen terug te komen. Deze verscheen op den bepaalden tijd. Burmann stelde hem het gedicht ter hand, en was hem bovendien te wille, in hetzelve, op zijne bede, overluid voor te lezen. De kleermaker scheen ten uiterste voldaan, en vroeg vervolgens, wat hij hem schuldig was. ‘Een dukaat, mijn vriend!’ De man verschrikte. ‘Een dukaat, Mijnheer? Ik moet u openhartig belijden, dat had ik mij niet voorgesteld. Een' daalder heb ik er wel voor over. Kunt ge het gedicht niet korter maken?’ - ‘o! Dat kan gemakkelijk geschieden. Het gedicht heeft negen coupletten. Ik wil er u het derdepart van laten: zijt ge daarmede tevreden?’ Nu sneed hij er drie coupletten af, en bood die den snijder aan; deze betaalde zijnen daalder, en ging zeer voldaan naar huis, in de overtuiging, dat men verzen, gelijk laken, bij de el kocht!

Te huis.


Wie in den kring van onbeproefde vrinden 
Voor zich een bron van zoet genot kan vinden, 
En levensvreugde schept bij 't feestgedruisch: 
'k Ben ongeschikt mij in dien kring te voegen, 
Maar zoek voor mij een' tempel van genoegen 
Te huis. 
 
Schoon 't lot voor mij met neev'len dekk' de kimmen, 
Geene enk'le flonkerster der hoop doe glimmen, 
De zee des levens woest mij tegenbruis': 
Ik smeek aan God met gade en kroost ontferming, 
En eene onzigtb're magt schenkt mij bescherming 
Te huis. 
 
Wanneer de nijd zijn scherpgepunte schichten 
Tracht op de rust van mijn gemoed te rigten, 
En hoop voedt, dat zijn wrok mijne eer vergruiz': 
Dan voel ik ras mijn leedgevoel vermind'ren, 
Smaak ik den welkomgroet van vrouw en kind'ren 
Te huis. 
 
En schoon ik al eens lauw'ren mogte gâren, 
Of 't lot mij op een blij verschiet doe staren, 
Het lied der vreugde langs mijn schreden ruisch': 
Ik doe alsdan, te midden mijner panden, 
Op 't feestältaar het offervuur ontbranden 
Te huis. 
 
Kweek, God! die zucht naar huiselijk genoegen 
Steeds bij mij aan, in voorspoed en in zwoegen; 

{==794==} {>>pagina-aanduiding<<}

Schenk ootmoed mij bij heil, en kracht bij kruis; 
Laat steeds mijn ziel voor de eeuwigheid bereid zijn, 
En in het uur des doods mijn bed gespreid zijn 
Te huis! 
 
g. van enst koning. 
's Gravenhage. 





De Atheensche jonkvrouw.

XXIII.


Rozestruiken deed ik planten, onder 't venster, in mijn' hof; 
En zij bloeijen, en zij geuren, rijk in bloemen, frisch van lof; 
En de nachtegalen fluiten, in dien gaard, van liefde en lust; - 
Staakt, gij vogeltjes, uw zangen; staakt ze! Of is u niet bewust, 
Dat mijn minnaar is getogen naar het veld, met lans en zwaard, 
Om voor 't heilig kruis te kampen en voor eenen vrijen haard? 
Zaagt ge niet, dat ik mijn paarlen van den hals heb losgesnoerd, 
En ze, 't vaderland ten beste, aan den priester toegevoerd? 
Zaagt ge niet, dat ik mijn lokken, maanden lang, niet heb gesmukt? 
Dat ik, al dien tijd, geen roosjen uit uw' gaard meer heb geplukt? 
Staakt, gij vogeltjes, uw zangen, tot mijn minnaar wederkeert, 
En ons nieuwe, schoone wijzen - Vrijheid, u ter eere! - leert. 
Bloeit, gij rozen, nog een poosjen, en ik vlecht u mij ten krans, 
Bij het vieren onzer helden met gejuich en zang en dans. 
Maar...zoo gij niet wederkeerdet, - gij, mijn lief, mijnlust, mijn all'! 
Ach! waar zoude ik mij verbergen, bij der maagden vreugd geschal? 
In deez' rozengaard gezeten, vlocht ik mij een dorenkroon, 
En één vogeltjen uit alle deelde ligt mijn' jammertoon! 





Troostlied.

XXIV.


Met ons, met ons is God, de Heer! Geen vrees bekruipe ons hart. 
Op! De on weêrs wolk, die onze kruin bedreigt, met moed getart; 
Ofschoon die wolk haar donders braakt, haar bliksemflitsen schiet. 
Met ons, met ons is God, de Heer! Mijn broeders, vreest dan niet! - 
De Heiden, wen de dood hem toeft, blikt niet tot Hem omhoog: 
De vuist gebald, het hair te berg', de wanhoop in het oog, 
Viert hij aan razernij den toom, verwenscht zichzelv' en 't lot, 
Bijt woedend in de bloedige aard', en vloekt den Logengod, 
Die hem de zege had beloofd op die zijn' standaard hoont, 
En nu met wonden, smaad en dood zijn slaven mild beloont. - 
Wij, Christnen, eeren 's Vaders hand: zijn de onzen ook verwond, 
Nog vouwen wij ze ootmoedig zaam, in onzen jongsten stond; 
En vallen wij, wij zinken dan al knielend neêr op de aard'; 
En breekt ons 't oog, het heft, voor 't laatst, zich biddend Hemelwaart. - 
Met ons, met ons is God, de Heer! Wij kussen vroom de hand, 
Die ons, door zege of graf, geleidt naar beter Vaderland. 
‘Uit nood en dood in 't morgenrood!’ - dat dit de leuze zij: 
Is 't hier niet, daar toch worden wij ééns allen, allen vrij. 
 
j.w. ijntema. 
Naar wilhelm müller. 




(*) Zie dat Magazijn, 1827. No. VII. bl. 277, 278.

(*) Matth. XXVI:13. Joann. XII:1-8.

(†) Luk. XI:27, 28.

(*) Luk. II:24.

(*) Eene oude boerin in de nabuurschap, die den naam had van te kunnen tooveren.

(*) Vaderl. Letteroeff. voor 1826, No. VII.

(*) Zelfs schijnt geysbeek den 8vo druk boven den zoo grootelijks verbeterden 4to te stellen, en plaatst onder zijn verslag van den Friso de volgende noot, bij wier lezing wij naauwelijks onze oogen konden gelooven: ‘Friso regeerde acht-en-zestig jaren, en stierf in 245 voor de geboorte van christus, te Stavoren, welke stad hij gesticht had. Bij zijne gemalin hylla had hij zeven zonen en eene dochter. Q. curt. L. IX. C. 2. M. hamconii Frisia, p. 7. P. winsemius, Chronijk van Friesland, bl. 10.’ - Geysbeek, die zoo menigmaal met Bijbelsche personen en verhalen den draak steekt, gelooft dus nog in de negentiende Eeuw (waarschijnlijk alléén) aan het bestaan van den sabelachtigen friso, die er even zoo min geweest is als de Amadis van Gaulen en andere dolende Ridders?

(*) Gedichten van Mr. j. van lennep, bl. 98-103.

(*) Het boek heeft ten titel: Mémoires de charlotte arbaliste sur la vie de du plessis mornay, son mari; écrits par elle-même pour l'instruction de son fils,
et publiés pour la première sois sur le manuscrit autographe. A Paris, chez treuttel et wurtz, 1824.

(*) Wil men dus in Vriesland, of elders, aan zijnen Vriend gemeenzaam schrijven, allen titel van onderscheiding weglatende, zulks is misschien naar oud gebruik zeer goed, ja in den stijl der Romeinen. Maar eenen Edelman Hoogwelgeboren, en eenen Predikant alleen bij zijnen naam te noemen, in een en hetzelfde boek, teekent toch eene ongelijkheid, eene afwijking van den ouden stijl, een mengsel van hoffelijkheid en boerschheid, ja strijdt met de les van horatius:

Reddere persona scit convenientia cuique. 


(*) In de Taalk. Bijdragen, St. I. bl. 135 enz.

(†) J. scheltema, Meng. D. III. St. 2. bl. 49 enz.

(*) Willem van nassau was te weinig met vaandels en trofeën ingenomen, om, onder dezelve stervende, aan zulke veroverde nietigheden zoo groot eene waarde te hechten, als arnault zich verbeeldt, die den Napoleontischen Maarschalk duroc misschien voor oogen had. De vrome en nederige willem had ook te veel vertrouwen op God, om eenige vrees voor de eeuwigheid onder een bon mot te bedekken.

(*) De kunne van dit vrouwtje moge mannelijk of vrouwelijk zijn; dit doet hier niets ter zake.

(†) Wij behouden de spelling van dit vrouwtje, omdat wij bang zijn voor de vraag aan verwey, bl. 1: waar bemoeid de man zich dan meden?

(*) Geysbeek deelt zelf die plaatsen mede, VIde D. bl. 49.

(*) E. wassenbergh, Taalk. Bijdragen, St. I, bl. 185, r. koopmans, Redev. D. II, bl. 293, verg. met j. scheltema, Anna en Maria Tesselschade, bl. 85.

(*) Omtrent enkele tastbare navolgingen, waaronder die van huygens, door gysbert verfraaid, is namelijk geen geschil.

(†) Wassenbergh, t.a.p. bl. 189.

(*) Deze Recensie is van eene andere hand, dan die van het geschrift, waartegen dit stukje is gerigt. Redact.

(*) Zie zimmermann, de Aarde en hare bewoners, XIXde D. bl. 301 der Nederd. uitgave.

(*) De vervaardiger dezer vertalingjes, Redacteur van dit Tijdschrift, heeft wel zeer in beraad gestaan, of hij deze beoordeeling in hetzelve zoude opnemen, daar zij hem te vleijend scheen, om hier geplaatst te worden; maar de bewustheid, dat hij zijn stukje, bij voorkeur, in handen had gesteld van iemand, wien hij evenzeer hoogachtte, als hij tot denzelven in geene bijzondere vriendschapsbetrekking stond, deed hem hem tot de plaatsing besluiten; terwijl hij, echter, zich deze opregte verklaring voorbehield, welke hij aan zichzelven zoo wel. als aan dit Tijdschrift, meende te zijn verschuldigd.

Redact.

(*) Zie ons Mengelwerk voor 1827. No. X, XI en XII.

(*) Oratio, de Auditorio Academiae Rheno-Traiectinae, variam olim fortunam experto, nunc praesenti eius conditioni adaptato, pag. 164 sq.

(*) Men kan op dit punt niet te voorzigtig zijn, of men brengt brave mannen in verdenking. Men weet, welke kreet tegen hesselink's Woordenboek is opgegaan. Maar men weet ook, hoe goed de Hoogleeraar zich heeft verdedigd, in een stukje achter het tweede deel der eerste uitgave van zijn werk. Indien al de meeningen, ook de goede meeningen der Neologen verfoeijelijke dwaling ademen, dan moet men ook ophouden te gelooven, dat er een God is; want dat gelooft, volgens jacobus, de Duivel ook! Ook van senden heeft, in zijne Verdediging van Bijbel en Openbaring, Iste D. bl. 568, 9, te voorbarig over den waardigen hesselink geoordeeld. Omdat hij met sommige Neologen in de verklaring van eenige plaatsen overeenkwam, wordt hij daardoor niet in alles hun medestander. Wie zoo uit het bijzondere tot het algemeene besluit, heeft veel tegenspraak te lijden, vooral van hen, die niet behooren tot de eerste schreeuwers, maar tot de meer bedaarde beoordeelaars en regters. Wij behooren niet tot 's mans
Kerkgenootschap; maar onze leus is: Eere, wien eere toekomt! De lezer verschoone deze aanteekening over den geleerden hesselink!

(*) Hij was zoo klein, dat hij, bij den Paus ten voetkus toegelaten, door dezen aangemaand werd om op te staan, nadat hij reeds een' geruimen tijd gestaan had.

(*) Ter bevordering van duidelijkheid, heeft men hier de meer gewone Grieksche letters gekozen.

(*) Mengelpoëzij, Iste Deel, kleine uitgave, 1823, bl. 142, 143.

(*) Dit woord bezigen wij hier opzettelijk. Zulks dient tot narigt van maronier en dergelijke voorvechters van bilderdijk's geleerde razernij. Ook wij gelooven, dat bilderdijk Godentaal spreekt; maar welke men in den Tartarus beter dan op den Olympus zou verstaan. De man moet zich niet boos maken; want bijen leveren geen honig, maar maken slechts gegons, als zij boos zijn. Ook hij kan betere waar leveren, dan zijn brommend rijmpje op bilderdijk. Maar als men toornig is, gaat het niet. Zie bilderdijk.

(†) Nagelaten en verspreide Letterarbeid, Iste D. bl. 124.

(*) Mengelpoëzij, boven aangehaald, bl. 255.

(*) Redacteur verkeerde in dezelfde meening, welke hem echter stellig, als eene dwaling, is betwist geworden. Doch, wat hiervan zijn moge, zij bewijst, in allen gevalle, de waarheid van het gezegde: Les beaux esprits se rencontrent.

(*) Wij volgen hier telkens het Grieksch van den Schrijver.

(*) Zie Letteroefeningen voor 1825, bl. 364.

(*) Teyler's Godg. Gen. D. XXVII.

(*) Zie onze Letteroeff. voor 1816, bl. 49 enz.

(†) Relandi Palaestina, Lib. III, p. 654.

(*) Onzes oordeels, namelijk, heeft zich de geer omtrent de aanbidding van christus, buiten genoegzame aanleiding, te gunstig verklaard. Althans het gezegde: ‘den naam des Heeren aanroepen,’ sluit noch 1 Kor. I:2, noch Hand. II:21 iets meer in, dan eene godsdienstige vereering, of belijdenis, van den Heiland. Men zou daarbij voor bewezen moeten aannemen, wat in geschil staat, indien men daaruit wilde opmaken, dat christus een voorwerp van aanbidding zij, en niet bedacht, dat er geschreven staat: ‘den Heere uwen God zult gij aanbidden en Hem alleen dienen,’ matth. IV:10.

(*) Spreuken XXX:9.

(*) Na hetgene de geer, wegens den toestand der Gemeente van Korinthe, en de bedoeling van paulus, om de Geloovigen aldaar van hunne dwalingen en zedeloosheid terug te brengen, op bl. 71 te regt had opgeteekend, dunkt ons, dat hij den zin van 1 Kor. VI:9 en 10, op bl. 149, te flaauw heeft uitgedrukt. Zijne woorden luiden aldaar dus: ‘Geene onregtvaardigen kunnen als echte leden erkend worden van Gods koningrijk.’ De Lezer oordeele, of de wandaden in vs. 10 niet eenigzins hadden behooren gedacht, en daaraan herinnerd te worden. Ook de herhaling der uitdrukking van paulus: zullen het Koningrijk Gods beërven, schijnt ons meer aan te duiden, en eene uitsluiting der toekomstige zaligheid te dreigen. Trouwens zoo verklaart de Schrijver zelf deze plaats op bl. 157, en wederom op bl. 165 en 166. Welligt beging hij dus op bl. 149 slechts eene onbedachtzaamheid in het aanhalen van vs. 10. - Overigens, onder de moeijelijke plaatsen in deze Brieven van paulus verdient gewis 1 Kor. X:1-4 geteld te worden; en in derzelver toelichting, in de noot onder bl. 171, dunkt ons de
verklaring van de geer minder verkieslijk te zijn, dan de vrijere, die men aantreft bij van hemert, in teyler's Godg. Gen. Deel XII, bl. 128. Althans zoo men meent de letter hier te moeten drukken, of het figuurlijke met stipte naauwkeurigheid wil overbrengen, zouden wij de tusschenrede in vs. 4 liefst, met van der palm t.a.p., voor eene oude glos aanzien. Men vergelijke eindelijk hier den rijken voorraad van plaatsen uit Joodsche, Grieksche en Latijnsche Schrijvers, door wetstein in l. bijeengebragt, tot beter verstand van den Apostel, redekavelende naar bloot begrip en zonderlinge bevattingen van zijne tijdgenooten.

(*) Matth. XXIV:32.

(†) Hoogl. IV:6.

(‡) Openb. IV:5. V:6.

(§) Openb. I:20. Zacch. IV:12.

(*) Dat hij wettige redenen tot strijden had, die echter weinigen begrepen.

(*) Het is dus zeer belangrijk, dat iemand, zoo tegen de witt ingenomen, erkent, dat hij de Staatsche land- en zeemagt op een' geduchten voet zocht te brengen, maar dat zijn aanhang hem daarin de handen bond. (Bl. 39.)

(*) Zie Lett. voor 1826. D. I. bl. 409 env.

(*) Bij seneca leest men: Ambitio non respicit.

(†) Het weglaten van te, later in deze aanhaling van zich, enz. teekent ons kleine onnaauwkeurigheden in den stijl, die wij niet allen op rekening der drukpers durven stellen. Wij brengen er ook toe, hetgene wij op bl. 84 lezen: ‘Doch laten wij ons bij geene ongerijmdheden langer ophouden;’ woorden, buiten oogmerk des Schrijvers, in dien zamenhang zeer ongepast.

(*) Voor deskundigen slechts één staaltje! Het tympanum wordt voor het geheele os petrosum gehouden; men leze nu de volgende beschrijving, en vorme zich een klaar begrip van het gehoor-orgaan: Ces os sont allongés transversalement, fort durs et compactes, et offrent, dans toute la longueur de leur face postérieure, une ouverture contournée qui aboutit à une cavité oblongue, laquelle contient une pulpe nerveuse. Quoique ces os soient épais, on n'y remarque, soit à l'intérieur soit à l'extérieur, aucun trou qui pénètre dans leur substance, de sorte qu'il est probable que l'organe de l'ouïe réside exclusivement dans la pulpe nerveuse qu'on trouve dans la cavité dont nous venons de parler. P. 25. Is het niet als waren er noch labyrinthus, noch gehoorbeentjes aanwezig? De Schrijver zie eens de IXde Plaat van het werk van camper (hetgeen hij overigens wel kent): Observations anatomiques sur plusieurs espèces de Cetacés, Paris 1820.

(*) Paulus bezigt hier hetzelfde καλῶς als jezus, marc. VII:9. in denzelfden spottenden zin. De veranderde toon in het 4de vers heldert dit duidelijk op.

(*) De lofspraak, welke châteaubriant den Jezuiten hier geeft, vindt bij friedmann gegronde tegenspraak: De Jezuiten, enz. bl. 428 volgg. Verg. châteaubriant, Schoonheden des Christendoms, IIde deel, bl. 179-199.

(*) Voorgelezen in het Letterkundig Genootschap: Prodesse conamur, te Arnhem.

(*) Geschiedenis der Menschheid, VIIde Deel, bl. 241.

(*) Verh. van Teyler's Godgel. Genootsch., Vde Deel, bl. 196.

(*) In het Mengelwerk onzer Nieuwe Algemeene Vaderlandsche Letteroefeningen, No. X, (voor 1790) vindt men mede eene Beschrijving en Afbeelding van de Giraffe, naar le vaillant, en door dezen Kameelpardel geheeten. Wij hebben echter geen oogenblik geaarzeld, deze nieuwe Afbeelding te geven, als zeer aanmerkelijk van gene verschillende, waarschijnlijk inzonderheid ter oorzake, dat de onze naar het leven, en die van le vaillant, zoo 't schijnt, werd vervaardigd, nadat het gedoode dier was opgezet; zijnde dat een mannetje, van den hoef tot aan het eind der horens gemeten, 16 voet en 4 duim hoog. En dit heette reeds eene verbeterde Afbeelding van die, bij buffon en vosmaer voorkomende. - Redact.

(*) Het is eene der vier wetten, op welke de beginselen der wijsgeerige ontleedkunde berusten; dezelve heeten: de theorie der overeenkomsten, het beginsel der verwantschappen, het evenwigt der organen, en de keurverwantschap der organische elementen. Van deze wetten komt men tot eene andere, die dezelve alle omvat, namelijk tot het beginsel van de eenheid der organische zamenstelling.

(*) Dit is geene geheel nieuwe ontdekking, maar reeds in het jaar 1826, te Frankfort aan den Main, aan de door den Heer rüppell ingezondene schedels opgemerkt. Aan den voet der nevensstaande Afbeelding hebben wij van de schedels der Giraffe, en wel die van het mannetje en wijfje, eene kleine schets gevoegd. - Aanteek. van den Hoogduitschen Vertaler.

(*) Zie Vaderlandsche Historie, D. XIV. bl. 178, druk van 1782.

(†) De Gedenkweerdige Stukken, enz. door wagenaar hierbij aangehaald, worden doorgaans, edoch met veranderingen en toevoegsels, gevonden achter het Treurspel van j. oudaan, Dolle blijdschap, of de Haagsche Saturdom.

(*) Uit een satyriek stuk van canning.

(*) Navarino is, volgens de overlevering, het Pylos van nestor, door homerus bezongen.

(*) Deze is de laatste Leerrede, door den wijzen en goeden de koning, wiens nagedachtenis allen steeds dierbaar zal blijven, die den waardigen Man gekend, wèl gekend hebben, uitgesproken, in de korte tusschenpoos van schijnbaar herstel uit eene zware krankte, welke, zich daarna van nieuws verheffende, hem, nog in den bloei des levens, weldra ten grave sleepte. Derzelver mededeeling in dit Tijdschrift, dat in hem een even ijverig als bekwaam medewerker verloor, zal ongetwijfeld zijner Gemeente en bijzondere vrienden niet alleen, maar allen Christenen van elk Kerkgenootschap welkom, hartelijk welkom zijn. De Redacteur vraagt geene verschooning aan den Lezer, dat hij deze stemme des grafs, hem heilig, gelijk de vertrouwelijkste vriendschap van dien, die haar deed hooren, hem heilig zal biijven zoo lang hij leeft, onverkort liet spreken tot allen, wien zijn Tijdschrift in handen valt; waarom hij ook de Voorasspraak, het Gebed, alsmede de aanwijzing der Gezangen, te lezen geest.

(*) In de onlangs hier ter stede uitgegevene berigten dezer maatschappij wordt gezegd, dat dit kapitaal zelfs dat der maatschappij, te Amsterdam gevestigd, en hetwelk maar van f 500,000 is, overtreft. Welke van de hier bestaande maatschappijen daarmede bedoeld wordt, blijkt niet; doch zeker is het, dat dit gezegde op die van de Heeren hartsen en croese en zuyderhoff niet toepasselijk zijn kan, daar deze beide een' werkelijken waarborg van een millioen guldens opleveren, hoezeer daarin, voor de laatstgenoemde, ook door de verzekerden tegen brand gedeeld wordt.

(*) Zie de oude kaarten en de Arabische zeereizigers.

(*) De naam van beethoven heeft sinds lang eene Europesche vermaardheid verworven. Wij meenden daarom onzen slechts eenigzins muzijkkundigen Lezeren dienst te doen met de mededeeling van dezen Brief, in den jare 1802, tijdens eene gevaarlijke krankte, geschreven aan zijne Broeders, en, terwijl dezelve ons een' blik doet slaan in de ziel des armen mans, tevens allezins berekend ter juiste beoordeeling en regte waardering zijner onsterfelijke Compositiën. - Redact.

(*) De voornaam des nog levenden Broeders (karl stierf vóór onzen ludwig) is door den Uitgever der Allg. Musik. Zeitung, waaruit wij dit stuk ontleenden, achterwege gelaten.

(*) Het oorspronkelijke noemt hier en vervolgens jezus en zijne Apostelen. De kiesche Lezer zal den Inzender gewisselijk dankweten voor de in dezen genomene vrijheid; ofschoon dan ook ginds en elders het naïve daardoor eenigzins moge verminderd zijn.

(*) Nadat Athene door de Turken weder was overweldigd.

(*) Uitgesproken, in Mei 1827, in het Departement Zaandam der Maatschappij tot nut van 't algemeen.

(*) Bij deze opgaven hebben wij de honderd-en-zoo-veel, als bij zulke getallen luttel afdoende, schoon zij de naauwkeurigheid dier opgaven schijnen te bevestigen, weggelaten. Vert.

(*) Zonder ons land met Duitschland te willen gelijkstellen, of zelfs alles berispelijk te vinden, wat de schrijver van dit stukje zoo luide wraakt, - b.v. het noemen van Hemel en Voorzienigheid, als eene soort van verzachting, om den heiligen naam van god door zekere gemeenzaamheid niet te onteeren, - houden wij het toch daarvoor, dat het veel waars, veel gewigtigs, veel leerzaams en voor niet weinigen waarschuwends bevat, en op eene geestige, indrukmakende, zoo wel als onderhoudende wijze voordraagt.

Vert.

(*) D.i. het natuurlijk ijzervitriool, de zoogenoemde Atramentstein der Duitschers.

(*) Matthias martinius, Rector der Illustre School te Bremen. Hij werd gehouden voor den billijksten der buitenlandsche Theologanten, maar daarom ook zoo fel door gomarus en anderen gescholden, dat hij, volgens het verhaal van den Schotschen Theologant balcanqual, op 't punt stond om de Synode te verlaten.

(†) Hetzelfde moet hij aan den zoon van poppius gezegd hebben. Brandt, Hist. der Ref. III. 436.

(‡) De drie Duitschers, zoo ik meen, waren henricus alting, Professor te Heidelberg, wegens de Paltz; georgius cruciger, Professor te Marpurg, en paulus steinius, Hofprediker te Kassel, beiden wegens Hessen. De Zwitser was sebastianus beckius, Professor te Bazel. De laatste begon met te zeggen, dat hij naar de wijze der Atheners zonder voorrede dadelijk ter zake zoude treden, en tot bewijs haalde hij dadelijk uit met eene vrij lange voorrede. Hierop ziet dat destige quamquam, straks door niëllius te melden.

(*) De leer van twee beginselen, één goed en één kwaad, in hetzelfde Goddelijk wezen.

(†) In het 4de Artikel hadden de Remonstranten verklaard, dat tot het geloof en de volharding in dien de genade Gods noodzakelijk, maar ‘wat de maniere van de werking derselve genade aenging, dat die niet onwederstandelijk was.’

(‡) Deze uitdrukking is zeer juist. Niet de Remonstranten, gelijk men meest denkt, hebben zich van de Contraremonstranten, maar de Contraremonstranten zich van de Remonstranten afgescheurd.

(*) Deze brief is van den 15 Februarij, en in den loop van Januarij voorgaande werd er een pasquil aan de deur der Synodale vergaderplaats geplakt, dat getuigt van het afgrijzen, hetwelk de stellingen der Dordsche vaders in sommigen verwekten:



‘Triumphe van den Gereformeerden Duivel onder syne Synode, vergadert tot Dordrecht.

Toen in Hollandt tot Dort de Synode was begonnen, 
Vuurde de Duivel voor de Hel met piktonnen: 
Want al heeft hy alom veel vrienden en knapen woonen, 
Nochtans en kreeg hy nooit by één alsulke persoonen, 
En nergens op aerde vergaderde alsulken Raedt, 
Om te bewijsen, dat Godt is oorsaek van alle quaedt; 
Of dat hy den mensch ondoenlyke dingen gebiedt, 
Of eeuwelyk verdoemt de gestorvene sielen om niet. 
Want al is 't, dat de Duivel wel weet door reden, 
Dat dit geheel strydt tegen alle Goddelyke seden, 
Nochtans is hy bly, dat soo veel kloeke mannen 
Leeren Godt te wesen een Prinse der Tyrannen, 
En dat Godt van eeuwigheit den vrijen wil heeft gebonden, 
Willende als vriendt kiesen d'een, en d'anderen verwerpen als honden; 
En hoopt door dees' leer te krygen met groote hoopen 
De geenen, die meinen 't quaed niet te konnen ontloopen. 
Dies bedankt hy Calvyn voor dit nieuw kamerspel; 
En d' anderen sal hij bedanken, als sij komen in de Hel.’ 




Deze regelen had brandt opgenomen in het 3de deel zijner Historie der Reformatie, bl. 419; doch de toenmalige Regering duldde niet, dat ze door den druk bekend werden. Naderhand heest men dat blad toch gedrukt naar de kopij van den schrijver, en in sommige exemplaren, waaronder ook het mijne, op nieuw ingeschoven. Zoo wel om deze reden, als om een denkbeeld te geven, hoe men bitterheid met bitterheid betaalde, heb ik deze regelen hier niet willen achterhouden.

(*) Walravus de brederode uit Holland en Westvriesland en henricus van essen uit Gelderland, beiden van wege de Staten Generaal tot de Synode gelastigd.

(*) Adolf van de waal, Heer van Moersbergen. Daar het schavot, waarop oldenbarneveld het hoofd liet, tien dagen na den moord staan bleef, dacht men, dat het dezen Heer gelden zou. Door medelijden met zijne vrouw en den raad zijner vrienden verleid, verlaagde hij zich om vergiffenis te verzoeken voor misdrijven, waar hij niet schuldig aan was. Deze kleinmoedigheid wordt eenigzins vergeeflijk, indien 't waar is, wat niël hier zegt, dat men hem de pijnbank voorgehouden heeft; en dat het waar is, daar twijfel ik niet eens aan, omdat ook ledenberg en de groot met de pijnbank gedreigd zijn.

(†) Prins maurits eischte de afdanking der Waardgelders, welke de Magistraat van Utrecht had aangenomen, om zich tegen een oproerig gemeen en eene nog oproeriger geestelijkheid, die beide op de hand zijner Excellentie waren, te handhaven.

(*) Menigeen hoort ligt wonder op, dat men bij onze Duitsche naburen, bijna op eens, weêr zoo regtzinnig is geworden! Wij voor ons zijn tevreden, als men het Christendom in zijn geheel maar nederig en hartelijk aanneemt, zonder met iemand over het juist begrip van sommige hooge of diepe leerstukken te willen twisten. Vert.

(†) Dit is zeker te stout en te algemeen beweerd. Vert.

(*) De Redacteur voelt, gelijk de geëerde Vertaler, zich gedrongen, den Lezeren van dit vertaalde stukje, hetwelk vooral met den geest der onderscheiding dient gelezen te worden, te doen opmerken, dat hij wel verre is van al het daarin gestelde of beweerde te beamen, of, onbepaald, op ons Vaderland toe te passen. Ook hier geldt wel degelijk het: Beproeft alle dingen, en behoudt het goede.

(*) Mr. w. bilderdijk, Mengelpoëzij, I, voorrede, bl. XVI.

(*) Het veelvuldig en meestal verkeerd gebruik van dit vreemde woord deed mij besluiten, over de Ambitie eene voorlezing te doen. Eenige en daaronder ook zeer sobere aanmerkingen spoorden mij aan, deze lezing, door middel van dit geacht Tijdschrift, meer algemeen bekend te maken. Indien ik eenigen, die van de Ambitie geene slaven zijn willen, tot ware en altijd geldende eer opwek, en afschrik van de Ambitie, welke, als een ellendig surrogaat, in Frankrijk misschien veelal voor eer geldt, dan acht ik mijn doel bereikt te hebben. De Lezer beproeve hier alles, en behoude het goede!

(*) Het Fransche Ambition luidt, volgens het Woordenboek, Eerzucht. Doch, wat zegt dit tegen ons gevoelen? Wordt valsche munt dan echt geld, omdat een valsche munter het voor echt geld uitgeeft, en de onkundige het zich in de handen laat stoppen? De Fransche Assignaten, waarmede de Carmagnolen hunnen broeders het geld uit den zak haalden, was en bleef, in Bataafsche handen, papier. Indien men eens een zakelijk Woordenboek van de Fransche taal schreef, het Fransche Ambition en Honneur zou niet naast het Nederlandsche Eer een plaatsje verdienen. Het karakter van elk volk moest men bij de woorden ook vertalen.

(*) Het tegenwoordig apokryf bestaan dezer huizen zullen wij nu maar, om des vredes wille, niet betwijfelen.

(*) De Franschen hebben, met den naam, ook de zaak van de Latijnen overgenomen. Gelijk deze rondliepen (ambibant), zoo loopen bij de
eersten de circulairen; met hetzelfde doel, om hun, die men vreest, het voetje te ligten. Het is misschien waar, dat het bestuur in Frankrijk minder geld kost, dan wel elders. Doch op het woord der Ambitie geloof ik het toch niet. Dan al ware dit zoo, dan mag de Franschman naar franken zijn geluk afmeten. Bij ons is nog een oud, maar niet verouderd spreekwoord: de Vrijheid is voor geen goud te koop. Om klanten te winnen, moet men den winkelprijs wel afslaan. Doch alle waar is ook naar zijn geld. En goedkoop is somtijds duurkoop. - Zoo beantwoorden Nederlanders het lomp gezwets van vreemde Jezuiten. Zie Staatscourant van den 17 Nov. 1827.

(†) Lat. virtus.

(*) Terrarum Domini. Een naam, bijna van gelijke gehalte als de groote Natie, in den mond onzer naburen, en hierin oud-naäpers der Romeinen.

(*) Zie de Staatscourant, boven aangehaald.

(*) De waardige man, die, blijkbaar met voorkennis en onder goedkeuring der drie groote Mogendheden, eene zeer moeijelijke taak op zich neemt, heeft, na zijn vertrek van Parijs, nog geruimen tijd op Maltha moeten doorbrengen. Van dit eiland is hij den 14 van Louwmaand dezes jaars aan boord van het Engelsch linieschip Warspite vertrokken, en den 18den te Napoli di Romania aangekomen, alwaar hij vooreerst den zetel der Grieksche Regering schijnt te willen vestigen. Tevens wordt gemeld, dat griva, die reeds lang de vesting Palamides bezet hield en de bevelen der Overheid niet gehoorzaamde, terstond het wettig gezag van den President heeft erkend. Mogten alle legerhoofden dit voorbeeld volgen, en bijzondere bedoelingen aan het algemeene welzijn opofferen! Capo d'istria, aan het hoofd van een welgevestigd Bestuur, bevordere alzoo eendragt, en brenge, onder Gods zegen, het zijne toe tot verligting der rampen van een deerlijk geteisterd volk! - Vert.

(*) Volgens het Fransche handschrift.

(*) Sedert eenigen tijd worden ook door anderen loffelijke pogingen aangewend, om jonge Grieken tot bekwame mannen te vormen. Eene school, te dien einde in het kanton Bazel opgerigt, schijnt vooral aan het edele doel te beantwoorden. De kweekelingen leeren aldaar het nuttige en noodzakelijke. Alle weelde wordt er geweerd. Zij
bekomen kleeding en voedsel, gelijk in hun vaderland, voor zoo verre luchtgestel en omstandigheden dit toelaten. Zij worden gehard tegen de veranderingen des weders, en houden zich dagelijks met ligchaamsoefeningen bezig, ten einde sterk en vaardig te worden. Men maakt er minder werk van onderwijs in schoone kunsten, dan van het leeren der oude en nieuwe talen, wis- en werktuigkunde enz. Dus tracht men deze jongelingen bekwaam te maken, om eenmaal tot de herstelling van hun vaderland te kunnen medewerken. De jonge Grieken, die te Munchen onder de bijzondere bescherming des Konings opgevoed worden, maken, volgens de berigten, grootendeels ongemeene vorderingen. Ofschoon men bij sommigen hunner zeer krijgshaftige neigingen bespeurt, wordt echter gemeld, dat zij over het algemeen zachtaardig en van opene inborst zijn. Vooral moeten zich onder hen onderscheiden demetrius bozzaris, uit Suli, in Epirus, en alexander rizo, van Konstantinopel.

(*) Voorgelezen in eene vergadering van het Departement Assen der Maatschappij tot nut van 't algemeen.

(*) De aanleiding tot dit stuk en verscheidene denkbeelden in hetzelve zijn ontleend uit een gedicht in rijmelooze jamben, getiteld: Vision, am Jahresschluss 1827, von g. schwab, in het Morgenblatt voor 1828, No. 1. De vorm is echter veranderd, denkbeelden zijn gewijzigd en ingevoegd, en het laatste gedeelte is geheel oorspronkelijk. Deze aanmerking scheen noodzakelijk, ten einde ieder zijn eigendom behoude.

a.b.

(*) In het Mengelwerk van No. IV, VI en XIV dezer Letteroefeningen voor 1827.

(*) Zie Ps. XXXV:19. LXIX:5, en gedenk, dat de bundel der Psalmen in de wet, of het wetboek, der Joden begrepen was.

(*) Letteroeff. als boven, No. IV. Mengelw. bl. 153, 154.

(*) Zie matth. XV en XXIII.

(†) Matth. V:20.

(‡) Matth. XXI:31.

(*) Matth. XI:19. Joan. VIII:48. Matth. XII:24. Luc. XI:15.

(*) Matth. XXIII:3.

(†) Matth. III:15.

(*) Matth. V:17.

(†) Matth. XIX:8.

(‡) Matth. V.

(§) Matth. XXI:43.

(*) Matth. XII:1-8. Marc. II, III. Luc. VI, XIII, XIV. Joan. V, VII, IX.

(†) Luc. XIII:15, 16. XIV:5.

(‡) Matth. XII:4 enz.

(*) Jerem. XXXI:31-34.

(†) Hos. VI:6. Matth. IX:13.

(‡) Mich. VI:6-8.

(§) Ps. LI:18, 19.

(*) Matth. XXIII:14, 23.

(†) Joan. XII:19.

(*) Joan. XI.

(*) Te Kingston zijnde, (oudtijds Esopus geheeten, een stadje nabij de Hudson-rivier, 31 uren boven New-York) verhaalde mij een landman, met name ten broek, dat het huis, waarin wij ons bevonden, nog aan zijnen grootvader gediend had tot eene vesting tegen de Indianen.

(*) Dit beginsel, zoo geheel in den geest der Roomsche kerk, heeft dan ook natuurlijk ten gevolge, dat men tot uitersten overslaat, en het getal der Universalisten en Rationalisten in Noord-Amerika gedurig grooter wordt, zoo als ik reeds aanmerkte in het tweede fragment van mijn Zomerreisje.

(*) Men zie 's mans Verhandeling, over de dwaasheid der twijfelarij, de ongerijmdheid van het meesterachtig beslissen, en den middelweg tusschen beide, in teyler's Godg. Gen. Deel VII.

(*) Door afwezigheid van den Redacteur en andere tusschenkomende omstandigheden is deze Brief, tegen de bedoeling van den Steller, reeds in dit Nommer geplaatst.

(*) Zoo veel als de stekelige, de scherpe.

(*) Zie van spaen, Inl. tot de Gesch. van Gelderland, IIIde Deel, bl. 62.

(*) Eertijds waren de leenen niet erselijk; dit werd eerst op het einde der elsde eeuw het geval.

(*) Onder de duizend-en-één onaangenaamheden dezes levens behoort, zonder wederspraak, die, van niet begrepen te worden. Toen ik, eenige jaren geleden, in dit zelfde Maandschrift eene proeve leverde over mijne behandeling der Cholera Morbus in Indië, hebben sommigen gemeend, uit den loop der aldaar aangegevene geneeswijze, in gemoede te kunnen opmaken, dat ik de leer van broussais met geestdrift was toegedaan. (In 't voorbijgaan gezegd, wordt, zoo als men mij meldt, thans, bij de behandeling der Cholera Morbus, de aderlating, die ik te Malakka het eerst bij die ziekte in het werk stelde, en hetwelk de Indo-Chinese Gleaner in der tijd heeft medegedeeld, genoegzaam algemeen, met het beste gevolg, aangewend.) Thans, daar het onderhavige geval eene plaatselijke bloedsontlasting dringend eischte, zal dit gevoelen er misschien niet op verminderen; en echter moet ik openlijk
verklaren, dat zij, die dit vermeenen mogten, zeer bezijden de waarheid zijn, daar ik de aanwending der leer van broussais, in onze streken en bij onzen landaard, voor geheel ondoelmatig en schadelijk houde, en ik veeleer geloove, dat zij, die zich, in ons Vaderland, door de lagchende theoriën van den Parijschen Hoogleeraar hebben laten wegslepen, vroeger of later van derzerver toepassing zullen terugkomen, of dezelve ten minste aanmerkelijk wijzigen. Het lijdt bij mij echter geen twijfel, of ook deze leer zal, bij derzelver verdwijnen, eenen weldadigen invloed achterlaten, en een meer helder licht blijven verspreiden op de inflammationes occultae, dan er tot nog toe over was opgegaan. Dit is bij alle Systhemata (dat van brown b.v.) altijd zoo geweest; het is de weldadige slibbe op den akker, na eene overstrooming. Het zij dus verre van mij, op de voorstanders dier leer te smalen. Ik eerbiedig hunne bijzondere wijze van zien, als een onkreukbaar regt in het eeuwig vrije gebied der wetenschappen. Het mag overigens met het heiligdom der Geneeskunde wel hetzelfde geval zijn als met het hemelsch Jeruzalem, dat twaalf poorten heeft, en waar men dus zeer wel hopen kan binnen te geraken, al verkiezen niet allen door dezelfde deur te gaan.

(*) Zij loopen tot het jaar 1529 (hij overleed in 1530, 48 jaren oud).

(*) Deze beschrijving beslaat in de vertaling 25 digt gedrukte bladzijden in 4to., en geeft niet alleen verslag van de grenzen, bevolking, inkomsten en verdeelingen, maar ook van alle nuttige vruchten, boomen, vogelen, visschen en zoogdieren des lands, zoo naauwkeurig, dat het, zegt de Edinburgh Review, een hedendaagsch werk over de Natuurlijke Historie geene schande zou aandoen.

(*) Gelukkig Europa, waar het Christendom ons, te midden des oorlogs, door beschaving veilig stelt!

(†) Hoe zonderling, wonderspreukig, en gedeeltelijk zeker overdreven, deze uitspraken ook zijn mogen, zegt toch de Edinburgh Review, ‘dat baber's denkbeelden nopens Indië bijkans dezelfde zijn, als die van de meeste Europeanen der hoogere klassen, zelfs tot op dezen dag.’ Maar die Heeren zullen dan aan de landstreek, het klimaat en de zeden nog niet gewoon zijn, even als baber zulks zeker niet was, toen hij dit schreef. Hij kwam uit de berglanden ten Noordwesten van Indostan, (Kabul en Kandahar.)

(*) Deze omstandigheid is voorzeker de minst aan tegenspraak onderhevige van het gansche verhaal. In vroegere tijden liep de Rijn voorbij Kleef, dwars door den Dusseld, waar nu Kranenburg ligt, voorbij de bergen van Beek en Upbergen, naar Nijmegen.

(*) Zie wagenaar, tusschen de jaren 1632 en 1679, XI tot XVde Deel der Vaderl. Hist.

(*) Zoo de Heer van der kemp, wien de Redacteur even min de eer heeft persoonlijk te kennen, als deze verklaart den Heer bilderdijk nooit ofte ooit gesproken te hebben, dit Iets zonder zijnen naam had ingezonden, zou deze uitval, als strijdig met den liberalen geest van dit Tijdschrift, voorzeker niet behonden zijn gebleven. Nu, echter, had Redacteur geene vrijheid, iets weg te laten of te veranderen; maar vermeende hij, dit zoo wel, als den scherpen toon, dien de Steller zich omtrent den zachtmoedigen siegenbeek veroorlooft, te zijner eigene verantwoording te mogen en te moeten laten.

(*) Men zie de schoone Romance van den Dichter a.c.w. staring: eleonora van engeland, in den bundel zijner Nieuwe Gedichten.

(*) In een oud, bekend spreukje worden zij aldus aangeduid:

Berg de rijkste. 
Bronkhorst de edelste. 
Baer de oudste. 
Wisch de stoutste. 


(*) Tot informatie voor belanghebbenden diene, dat men oudtijds ook wel zware keijen tot den opbouw van sloten bezigde.

(*) De rozekrans der vromen bestaat uit 99 graankorrels en ééne, die grooter is. Bij elke korrel, die men aanraakt, moet men eene Goddelijke eigenschap noemen; bij de honderdste, grootere, spreekt men eindelijk den naam van allah uit. De rozekrans heet tesbih, d.i. lof.

(1) De geleerde christina, Koningin van Zweden, van het Luthersche tot het Roomsche Kerkgenootschap overgegaan, weidde te Rome uit over den moed van willem den III, den ijveraar voor, den handhaver van het Protestantendom.

(2) ‘Het Vaderland rekent op mij,’ zeide de Prins tot den Engelschen Afgezant buckingham, die hem vermaande, zich in de armen van den Koning van Engeland te werpen; ‘ik zal het nooit aan onwaardige bedoelingen opofferen, maar, zoo het vergaan moet, in de laatste verschansing met hetzelve sneuvelen.’

(3) In de vergadering van Holland deed de Prins eene aanspraak van drie uren, om de onteerende Fransche voorslagen te doen verwerpen. ‘Vrijheid en Godsdienst,’ riep hij uit, ‘zijn de hoogste goederen; en, om die te behouden, moet men alles gereedelijk opofferen.’ Elk stond verbaasd over deze taal in den mond van een' jongeling. Zij wond aller gemoederen op, en men besloot vrij te leven of te sterven. Zoo veel vermag een groot man.

(4) In de vlakte van Senes, ‘waar de Prins zich,’ volgens de getuigenis van condé, ‘als een oud Veldheer gedragen, behalve dat hij zijn leven als een jong soldaat gewaagd had.’

(5) In het jaar 1692 hadden de Franschen deze stad ingenomen, in het gezigt van Koning willem en een leger van 80,000 man; in 1695 hernam willem dezelve weder, in het aanzien van 100,000 Franschen.

Zie voor deze Aanteekeningen van kampen, verkorte Vaderlandsche Geschiedenis, als ook zijne Vaderlandsche Karakterkunde.

(6) Lodewijk de XIV.

(1056) Uitlegkundig Woordenboek ter opheldering van de Schriften des N.V. Amst. 1790. Tweede uitgave, 1803.

(1057) B.v. Koning, Bezetenen, Doop, Eed en anderen.

(1058) Men zie ypeij, a.w. IX D. bl. 175.

(*) Waarbij natuurlijk eene meer active plaatselijke behandeling niet behoorde verzuimd te worden.

(*) Voorgelezen in het Departement der Maatschappij tot nut van 't algemeen, te Assen.

(*) Odyss. III:74.

(†) Thucyd. I:5.

(‡) Il. VI:62.

(*) Dit zal wel zoo veel beteekenen als guillotineren. Vert.

(*) Lodewijk XVIII.

(*) Philippe d'orleans, vóór dat hij het schavot beklom.

(*) Stal, grondwoord van stallen of stellen, waarvan het afgeleide gestalte, dat éénsbeteekenend is met zijn grondwoord stal. Stal, voor beestenstalling, is hetzelfde woord in eene tweede beteekenis.

(*) De geachte zender houde het ons ten goede, dat wij zijne spelling naar de algemeen, ook in dit Tijdschrift, aangenomene veranderden. Redact.

(*) ‘..... dezer Letteroefeningen, die, van maand tot maand nietiger en ellendiger wordende, haar spoedig toenemend verval en aanstaanden dood maar al te luid en klaarblijkelijk verkondigen.’

(*) Hist. natar. III. 6.

(*) Plut. Leven van cicero.

(*) Allen, met uitzondering van den laatsten, hebben een' geweldigen dood ondergaan. De Abt royou, sedert Schrijver van l'Ami du Roi, en op zijn bed gestorven, was hun Leeraar in de Wijsbegeerte geweest.

(*) Gehouden in het Departement Zaandam der Maatschappij: Tot Nut van 't Algemeen, in Mei 1828.

(*) Ik bedank den Heer van senden, dat hij dezen misslag van mij verbeterd heeft.

M.

(*) Bijaldien hier of daar, in deze ingezondene vertaling, eenige leemten mogten worden opgemerkt, verklaart de Redacteur deswege zich niet verantwoordelijk. Hij achtte dezelve echter niet van dat belang of zoo veelvuldig, om den Lezer daarom van het genoegen, den Reiziger op zijnen wetenswaardigen togt te vergezellen, te versteken.

(*) Dezelve was gebroken en werd weder aan elkander gevoegd; zij bestaat uit kalkaardig, rood marmer, gelijk men het in de omstreken van Trente op vele plaatsen vindt. Het reeds ten deele uitgesleten, doch nu weder herstelde opschrift luidt als volgt: Dis Manibus. Rufinae Conjugi. Chrussonius Mucianus. et Rufinus et. Chrysis matri. Carissimae ponerunt.

(*) Wel te onderscheiden van de in de Alpen gebruikelijke griesbijl. De prikkel is slechts omtrent 3 voet lang, heeft een' langen ijzeren haak, en gelijkt naar eene kram. De gemsenjager bedient zich meestal van denzelven, om bij het mikken zijn ligchaam daarmede te ondersteunen, door zich op het ijzer te plaatsen.

(*) Uit deze enkele trekken blijkt reeds, dat de Bijbelsche geschiedenis belangrijk is boven alle andere.

(*) De nuttigheid hiervan drukt de schrijver, een weinig verder, aldus uit: ‘Hierdoor krijgt de ziel eene zekere behoefte, om de denkbeelden te rangschikken; door dezelve wordt het kind aanvankelijk in staat gesteld, in hetgene volgt vooruit te zien, te bepalen, hetgeen noodzakelijk volgen moet: eene werkzaamheid van onzen geest, welke ons door geheel ons leven bijblijft; eene werkzaamheid, welke hierom nooit te vroeg kan begonnen worden, en die, als het voornaamste vereischte in de behandeling der wetenschappen, welke zij ook zijn mogen, ten grondslag moet liggen.’ Laat ons er bijvoegen: het kind verkrijgt lust tot inspanning van den geest, eenen afkeer van het oppervlakkige, en leert alleen vragen, wat waarheid zij. Behalve dat deze uit haren aard geschikt is om den mensch tot nederigheid te leiden, wordt het bewaard voor veelweterij en hoogmoed, die magtige hinderpalen in 's menschen verstandelijke en zedelijke ontwikkeling.

(*) 12,352 Weener of 12,020 Parijsche voeten.

(*) Naauwkeurig beschreven in de Mémoires de l'Académie Royale de Chirurgie, Tom. IV.

(†) Kunst om de ligchaamsgebreken van jonge kinderen te genezen.

(*) Beclard, Mémoires de la Société de la Faculté, 1813.

(*) Traité du Rachitis, pag. 359.

(*) Getrokken uit een werk, getiteld: Périclès, de l'influence des beaux arts sur la félicité publique; waaruit een ander stuk: over het gelijken van Afbeeldingen en Portretten, voor Schilders en Beeldhouwers, door mij vertaald en door wijlen mijnen geachten vriend lublink ingezonden, bevorens in dit geacht tijdschrift is geplaatst geworden.

J.J.v.L.

Utrecht.

(*) Robert bruce, afstammeling van eenen tak des in 1289 uitgestorven' Vorstenstams, besteeg in 1306 Schotlands troon, en vestigde, door de overwinning bij Bannockburn, de onafhankelijkheid zijns vaderlands. Hij was een tijdgenoot van Koning eduard den I van Engeland. Als mededinger naar de kroon, werd hij langen tijd in Engeland gevangen gehouden: hij doorstak den soldaat, die hem bewaakte, en ontvlugtte naar Schotland, alwaar hij zich, gelijk macbeth, in de Kapel van St. Andries te Seone deed kroonen.

(*) Haarl. Cour. van 19 en 22 Febr. 1825.

