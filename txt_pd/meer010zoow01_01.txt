
    
        
            
                Zóó wordt men lid van de Tweede Kamer
                Henry van Meerbeeke
            
            
                
                    Dit bestand biedt, behoudens een aantal hierna te noemen ingrepen, een diplomatische weergave van Zóó wordt men lid van de Tweede Kamer van Henry van Meerbeeke uit 1869.
                
                
                    
                        p. 184: ‘n’ → ‘in’: ‘Herhaaldelijk beproefde oom Dagbrakers aandacht van Frits af te trekken en dezen in het gesprek af te lossen’. 
                    
                
            
            
            
                
                    
                    2
                    
                    
                
                
                    
                    504
                    
                    
                
            
            
                meer010zoow01_01
                DBNL-TEI 1
                
                    2011 dbnl
                
            
            
                
            
            
                
                    
                    exemplaar universiteitsbibliotheek Leiden, signatuur: 1069 E 30
                
                Henry van Meerbeeke, Zóó wordt men lid van de Tweede Kamer. Gebroeders Binger, Amsterdam 1869
                
            
        
        
            
                Wijze van coderen: standaard
                
            
        
        
            
                Nederlands
            
        
        
            
                Zóó wordt men lid van de Tweede Kamer
                Henry van Meerbeeke
                
                
                    
                    
                
            
            
            
                
                
            
            
            
            
        
        
            
                Zóó wordt men lid van de Tweede Kamer
                Henry van Meerbeeke
                
                
                    
                    
                
            
            
            
                
                
            
            
            
            
        
        
            
                2011-01-12
                
                    CB
                
                colofon toegevoegd
            
        
    

Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Henry van Meerbeeke, Zóó wordt men lid van de Tweede Kamer. Gebroeders Binger, Amsterdam 1869
 
Zie: https://www.dbnl.org/tekst/meer010zoow01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 




{==I==} {>>pagina-aanduiding<<}

ZÓÓ WORDT MEN LID VAN DE TWEEDE KAMER.

EEN HOLLANDSCHE VERKIEZINGSROMAN

door

HENRY VAN MEERBEKE.

AMSTERDAM,
GEBROEDERS BINGER.

1869.



{==1==} {>>pagina-aanduiding<<}

Eerste hoofdstuk.

De kommensaal.

Een der netste huizen van het welvarende landstadje Wijkerdam is ongetwijfeld dat van den schrijnwerker Wittemeijer. Groot is het niet, ten minste niet in verhouding tot het vele, dat het omvat. De eerste verdieping is verhuurd aan een kommensaal. Het achterhuis dient als werkplaats, en het voorhuis als winkel. Daar staan allerlei meubelen, naast en op elkander, in de meest verschillende graden van ontwikkeling, pracht en sierlijkheid. Zoo er ebbenhouten causeuses met groen fluweelen zittingen dadelijk het oog van den bezoeker trekken, ontdekt hij er ook in menigte geraamten van stoelen, zonder kussens of vulsel in den rug; andere stoelen waar een stuk tapijt over de leuning is gehangen, om vooraf eenig denkbeeld te geven van hetgeen er wel uit zou kunnen worden; brokstukken van kanapees, voeten van ronde tafels, die in een schroef eindigen, en

{==2==} {>>pagina-aanduiding<<}

welker glanzige bladen achter tegen den wand gerangschikt staan of verondersteld kunnen worden nog onder handen te zijn; vierkante en ovale stoven, elk met de verpligte vijf gaten doorboord; schrijfbureaux met opgehaalde cilinders, die veroorloven een blik in hunne binnenste geheimnissen te werpen; buffetten met en zonder spiegels; breede en hooge étagères; speeltafeltjes en ander huisraad van allerlei gedaante. Wie het om gemak te doen was, vond hier breede zetels met lage pooten en geriefelijke tafels, die daar juist bij pasten; en wie minder op gemak dan op sierlijkheid of modieuze vormen zag, zou zich ook veelhoekige tafels mogen uitzoeken, waaraan hij zich niet plaatsen kon zonder dat een harer punten tegen zijn lijf gerigt was, en stoelen, wier steile ruggen met gedraaide randen ten doel schenen te hebben iemand het leunen af te leeren; ook waren er voor den smaak van dezen hoekkastjes met ingelegde deuren en penanten van lofwerk en veelkleurig hout, terwijl de zoldering vol hing van matten keukenstoelen, in zulke vooroverhellende houding daaraan bevestigd, dat degene die er naar opzag, onwillekeurig terugweek, uit vrees dat zij hem op het hoofd zouden vallen. Sommigen beweerden dat baas Wittemeijer op zijne werkplaats niet veel anders dan die stoelen vervaardigde, en de meeste artikelen in zijn vollen winkel het eigendom waren van een groot meubelmaker uit Amsterdam, door wien hij zijne voornaamste bestellingen liet uitvoeren. Ofschoon dit eenigzins overdreven was, daar toch ook menige gladhouten linnenkast uit de nijvere handen zijner werklieden was voortgekomen, en hij zelf zich wel eens gewaagd had aan de vervaardiging van een notenboomen werktafeltje, leed het toch geen twijfel dat hij van het gros der pronkstukken in zijn voorhuis slechts de dépôthouder en niet de fabriekant was. De man behaalde

{==3==} {>>pagina-aanduiding<<}

dan ook geene winst, groot genoeg om hem het voordeel te doen versmaden, dat hij uit het verhuren van het beste gedeelte zijner woning aan den advokaat Molmer trok, die de voor- en achterkamer der eerste verdieping in bezit hield, en zich het regt had bedongen om daarenboven de opkamer achter den winkel als wachtvertrek te gebruiken, wanneer meer dan één kliënt tegelijk hem spreken moesten.
Er zou voor Wittemeijer en zijn gezin niet veel anders van het huis overgebleven zijn dan drie kleine kamers op de tweede verdieping, ware het niet dat de opkamer slechts in naam was afgestaan geworden. Mr. Molmer was daar reeds een half jaar in huis geweest, zonder dat op hetzelfde oogenblik twee of meer personen zich bij hem hadden aangemeld, ten zij vertrouwelijke bekenden, die hij tegelijk ontvangen kon. Jufvrouw Wittemeijer, die gedurende dat tijdvak reeds meermalen uit het voorhuis naar hare opkamer een blik had geworpen, vol smachtend verlangen als die van een Peri aan de gesloten poort van het Paradijs, kon eindelijk der verzoeking niet langer wederstaan, was, na op de teenen de drie trapjes overgeslopen te zijn, er binnengedrongen, en had zich nedergezet met haar werkmandje om kindergoed te verstellen. Den tweeden dag waagde zij het reeds dit werkmandje van haren schoot te verwijderen, en voor zich op de tafel te zetten; maar haar oog, dat bij het minste geruisch in het voorhuis verschrikt naar buiten keek, bewees dat zij voorbereid was om bij het eerste onraad haar lievelingsplekje te verlaten. Den derden dag vergunde zij hare dochtertjes, wanneer die uit de school kwamen, daar bij haar om de tafel plaats te nemen. Den vierden dag ontbeet zij er reeds met man en kinderen, en zat er verder zoo rustig, als of zij nooit te vreezen gehad had

{==4==} {>>pagina-aanduiding<<}

verjaagd te worden door een plotseling opdagenden kliënt. Mr. F. Molmer bleef den geheelen dag boven, tot 's namiddags drie uren (wanneer hij in het logement ‘de Drie Kievieten’ aan de table-d'hôte zijn middagmaal ging gebruiken), ontving daar nu en dan een vriend of een enkele maal een kliënt, maar zat er meestal eenzaam te lezen of te studeeren. Van de bestemming, welke inmiddels aan zijne anti-chambre was gegeven, vermoedde hij niets, en al had hij het geweten, zou hij het welligt alleen onaangenaam hebben gevonden, omdat het hem den uiterst geringen omvang zijner praktijk herinnerde.
Frits Molmer had zich, ruim een jaar geleden, te Wijkerdam als advokaat nedergezet, en ofschoon hij wist dat dit tijdsverloop te kort was, om reeds veel kliënten te kunnen opdoen, en hij onder zijne kollegaas nooit een had ontmoet, hoe voorspoedig ook in zijne loopbaan, die het gedurende het eerste jaar veel volhandiger had gehad dan hij nu, maar daarentegen een aantal, die na tien jaar nog geen stap verder waren, - verdroot het hem toch dagelijks, dat hij niet meer vooruit kwam. Aan talenten en kunde haperde het hem geenszins, en hij had alle reden om te hopen, dat het na eenigen tijd beter met hem gaan zou. Immers, de enkelen, die hem hunne zaken hadden toevertrouwd, waren zeer tevreden over zijne bemoeijingen geweest, daar het geluk zoowel als zijne bedrevenheid hem in de verzorging daarvan uitstekende diensten had bewezen. In Wijkerdam begon hij, wat voor een advokaat van groot belang kan zijn, in aanzien te komen, en vele familiën, die onder de eersten der plaats gerekend werden, gingen gaarne met hem om, en noodigden hem dikwijls als gast; daarenboven was er in dat stadje een bedaagde advokaat, met een vrij drukke praktijk,

{==5==} {>>pagina-aanduiding<<}

die hem nu en dan eene zaak van ondergeschikt belang had opgedragen en van wiens kliënten hij hopen mogt dat vele zich bij hem zouden voegen, wanneer Mr. Zemeling, zoo heette deze advokaat, zou overlijden of den arbeid staken. Immers buiten Frits Molmer en genoemden Zemeling waren er geen advokaten te Wijkerdam, die zich voornamelijk op de praktijk toelegden of bij het publiek goed aangeschreven stonden. De uitzigten van den eerste konden dus niet ongunstig genoemd worden, maar Frits verkeerde in omstandigheden, dat hij zelfs aan betere uitzigten niet genoeg zou gehad hebben. Wat hij verlangde was reeds aanstonds een behoorlijk bestaan, en dat hij dit nog niet bezat, maakte hem dikwijls verdrietig en neêrslagtig.
Zijn verlangen was zeker niet overdreven, wanneer men zijn ouderdom in aanmerking neemt, want hij had, sedert een paar maanden, de dertig achter den rug. Op zeer jeugdigen leeftijd had hij het ongeluk gehad zijne ouders te verliezen, die hem niets hadden nagelaten. Zijn oom Louis Molmer, die een rijk huwelijk gedaan had, en dientengevolge tot een der vermogendste grondbezitters van het naburige Dungermeer behoorde, had zich de verzorging en opvoeding van zijn jongen neef aangetrokken, en hem mildelijk de middelen verschaft om te Leiden te studeren. Die oom, een gulhartig man, liet het Frits aan niets ontbreken en voorzag ook nog geheel in zijn onderhoud, toen hij, na met den eersten graad gepromoveerd te zijn, zich te Rotterdam gevestigd en daar een jaar of vijf doorgebragt had met op kliënten te wachten, die zich niet aanmeldden. Ofschoon Frits, in zijne hartelijke erkentelijkheid, het altijd als een groot voorregt had aangezien, zulk een goeden oom te bezitten, zou het misschien voor zijne ontwikkeling beter geweest zijn, als hij dien had gemist. Hoewel, vlijtig en

{==6==} {>>pagina-aanduiding<<}

werkzaam van aard, liet Frits zich meer door de omstandigheden dragen, dan dat hij beproefde zich door inspanning van eigen kracht vooruit te werken. Steunende op zijn oom, dien hij liefhad en met wien hij vertrouwelijk omging als met een vader, was hij van kindsbeen gewoon voortgeholpen te worden, en van daar dat hij, bij ontstentenis van den prikkel der noodzakelijkheid, te Rotterdam rustig een gunstig getij had zitten te verbeiden, dat maar niet wilde opkomen. Verspild had hij de jaren van zijn verblijf in die stad wel is waar niet. IJverig had hij er de regtsstudie voortgezet, en daarenboven zich geheel op de hoogte gesteld der nieuwere binnen- en buitenlandsche letterkunde, zijn liefhebberij-vak. Maar die studiën waren hem voor zijne loopbaan van geen dadelijk nut geweest.
Zijn oom had hem er ten laatste aandachtig op moeten maken dat hij, op die wijze voortgaande, een kamer-geleerde en niet een advokaat worden zou, wat voor iemand zonder vermogen geen wenschelijke toestand was. Frits begreep de waarde van deze opmerking, ofschoon hij anders het lot van een kamergeleerde zeer benijdenswaard vond. Doch hij moest aan zijne toekomst denken. Oom, die zelf kinderen had, zou, hoe onbekrompen hij ook voor zijne opleiding had gezorgd en hem nog met zijne ruime beurs bijstond, hem toch eenmaal ontvallen, en buitendien gevoelde Frits, dat het nu eindelijk tijd voor hem werd in zijn eigen onderhoud te leeren voorzien. Dit besef kwam wel wat laat, maar toen het eenmaal in hem was ontwaakt, besloot hij aanstonds tot handelen. Zijn eerste daad was oom om raad te vragen, want deze man, die meer met boeken dan met menschen had omgegaan, en zich nergens zoo gelukkig gevoelde als in zijne studeerkamer, was er, ondanks al zijn goeden wil, verre van af, zelf een plan te kunnen

{==7==} {>>pagina-aanduiding<<}

vormen. Oom liet hem niet in den steek, vroeg regts en links inlichtingen, vergeleek die met elkander, hield zamen-sprekingen met zijne vrienden, en kwam eindelijk tot het besluit, dat het beste wat Frits doen kon, was, zich in Wijkerdam te vestigen. Daar kende men zijne familie; daar woonden nog vele vrienden van zijn vader en grootvader; daar zou het hem gemakkelijker vallen dan te Rotterdom om zich relatiën te verschaffen, vooral wanneer hij zich eenige moeite wilde geven, wat hij nog nooit had gedaan; daar woonde eindelijk de advokaat Zemeling, met zijne hooge jaren, zonder dat er nog iemand was, die hem, zoo hij eenmaal zou verdwijnen, kon opvolgen, en het vertrouwen zijner kliënten verdiende. Om al deze redenen verhuisde Frits naar Wijkerdam, niet dan na met een diepe zucht afscheid genomen te hebben van de studeerkamer, waar hij in zijne eenzaamheid zoo vele genoegelijke uren had gesleten. Te Rotterdam, behalve met enkele societeits- en restauratie-bekenden, had hij met niemand omgegaan; want onder omgang verstaan wij de konferentiën niet met de insolventen, in wier failliete boedels hij door de regtbank tot kurator was benoemd. Hij vertrok uit de stad, waar hij alzoo een vreemdeling was gebleven, op negen-en-twintigjarigen leeftijd met hetzelfde gevoel, dat de knaap bevangt als hij den gezelligen huiselijken haard moet vaarwel zeggen, en naar de kostschool op reis gaat. Wijkerdam was voor Frits als het ware de intrede tot het leven, met al zijn zorg, arbeid en hardheid, tot het leven, waarvan hij den druk tot dusverre niet had vermoed.
In een kleine stad is men spoediger bekend dan in een groote; toch zou onze advokaat ook aldaar niet veel met de menschen hebben verkeerd, als hij geen anderen weg had gehad om met hen in aanraking te komen, dan de vrienden

{==8==} {>>pagina-aanduiding<<}

zijner familie. Deze of hunne afstammelingen lieten zich, zoo als het gewoonlijk gaat, weinig aan hem gelegen liggen. Gelukkig had oom Louis hem echter in kennis gebragt met eenige zijner persoonlijke bekenden, die verpligting aan hem hadden, en door wier tusschenkomst Frits in de beste kringen van Wijkerdam werd geïntroduceerd. Zijne bescheiden manieren, zijne welbespraaktheid en zijn opgewekt onderhoud, dat door zijne groote belezenheid dikwijls belangrijk en aantrekkelijk was en van aangeboren geest getuigde, maakten hem daar spoedig een aangenamen gast. Hij zelf begon vermaak in de gezelschappen te vinden, en ofschoon hij nog altijd zeer aan zijne boeken gehecht bleef, hielden zij op het eenige te zijn, dat bekoorlijkheid voor hem bezat. Slechts wegens de overtuiging, dat hij voortaan zijne afgetrokken levenswijs moest laten varen, zoo hij zich voor het oogenblik vrienden en voor de toekomst kliënten wilde verwerven, maar ook omdat hij behagen in den gezelligen omgang schepte, zocht hij dien nu, gelijk hij hem vroeger had geschuwd. Het streelde voorts zijne ijdelheid dat hij, als er over merkwaardige voorvallen van den dag verschil van gevoelen ontstond, steeds geraadpleegd werd, vooral toen hij ontdekte dat men gewigt aan zijn meening begon te hechten. Nog een andere oorzaak voegde zich bij de opgenoemde om van den eenzamen kluizenaar een man te maken, die de gezellige bijeenkomsten even ijverig opzocht als hij ze vroeger ontweek. Op eene soirée had hij de familie Van Ramen ontmoet, bestaande uit den rijken bierbrouwer Van Ramen, een der populairste personen van Wijkerdam, mevrouw Van Ramen, geboren Stoning en mejufvrouw Clara van Ramen, hunne dochter, eene ranke en lieftalige blondine van een-en-twintig jaar. De laatste was begonnen met zijne oogen tot zich te trekken,

{==9==} {>>pagina-aanduiding<<}

had daarna zijne ooren door haar kunstvol gezang en meer nog door haar schrander en geestig gekeuvel betooverd, en weldra zich meester gemaakt van zijn hart. Frits beminde het meisje, dat tien jaren jonger was dan hij, met denzelfden gloed, dien de achttienjarige jongeling voor het voorwerp zijner eerste liefde gevoelt. Dat valt meer voor dan algemeen geloofd wordt bij eenvoudige en bescheiden karakters, die weinig in de wereld hebben verkeerd, niet in de gelegenheid zijn geweest de vrouwelijke bevalligheid zich in hare rijke veelzijdigheid te zien ontplooijen, noch zich bewust zijn van ooit een indruk op een vrouwenhart te hebben achtergelaten. Jean Paul vergelijkt de liefde van den jongeling bij het genot, dat iemand smaakt als hij in den ochtendstond een leeuwerik hoort zingen, en de liefde van den man bij het verlangen dat men des middags naar een gebraden leeuwerik ontwaart. Maar Frits verkeerde in het eerste geval: zijn leeuwerik klapwiekte en jubelde hoog in het azuur, en de dertigjarige man zag er met al de geestdrift van den jongenstijd naar op. Nogtans was Clara zijne eerste liefde niet. In zijn studentenjaren was hij ook eenmaal verliefd geweest, maar zonder het aan iemand te zeggen; daarvoor was hij te schuchter. Zijne uitverkorene had het echter bespeurd, en zoo lang en zoo wreed met zijn zwijgenden hartstogt een spel gedreven dat er de bitterheid door binnen gekomen was in zijn gemoed. Toen echter gaandeweg zijn neiging voor de onwaardige wegstierf, verdween die bitterheid tevens, maar sedert rekende hij zijn hart dood. Als hij somtijds in het verschiet aan huiselijk geluk dacht, verbeeldde hij zich altijd dat hij zijne gade eerst zou kiezen en daarna beminnen - als hij nog beminnen kon! En ziedaar, op het onverwachts, zonder dat hij zich rekenschap vermogt te geven

{==10==} {>>pagina-aanduiding<<}

van het hoe en waardoor, verrees dat doodgewaande hart tot een nieuw leven, en Frits erkende met verbazing dat hij Clara beminde, alvorens eenig plan tot kiezen bij hem was opgekomen.
Wanneer hij intusschen, met onbevangen oordeel, tot zulk eene keus ware overgegaan, zou zij bezwaarlijk beter kunnen zijn uitgevallen dan nu zijn hart ze niet had afgewacht. Clara, behalve hare slanke gestalte, hare levendige oogen en haar innemend gelaat, welke een veel grooter aandeel hadden in de genegenheid van Frits dan deze zou hebben willen bekennen, bezat een warm, gevoelig hart, was opgeruimd van aard en, zoowel door haren gelukkigen aanleg als uitmuntende opvoeding, zeer goed in staat om ook door haar onderhoud te behagen en te boeijen. Dit had de advokaat in menig gezelschap ondervonden, waar hij naast of in hare nabijheid geplaatst was geweest. Of hij wederkeerig haar jeugdig gemoed tot zich getrokken had? Hij wist het niet. Zijn neiging had hij haar zelfs niet bedektelijk laten blijken, maar zij kon toch voor zulk een schrander meisje geen geheim zijn gebleven, te minder daar in aangelegenheden als deze, zelfs de meest alledaagsche juffers een verbazend doorzigt aan den dag leggen.
Daar de heer Van Ramen een zeer vermogend man was, sprak het van zelf dat de geheele stad zich met de toekomst van Clara bemoeide, en op den uitkijk zat naar den gelukkige, die haar echtgenoot zou worden. Vermoedens over aanzoeken liepen er in menigte rond; geen trouwlustig jonkman van goeden huize, die niet onder verdenking lag van een kansje op haar gewaagd te hebben of te zullen wagen; geen ouders, met volwassen zoons gezegend, die zich niet in allerlei beleefdheden voor haar of hare familie uitputten en hunnen vrienden stof gaven tot het verspreiden van huwelijks-
{==11==} {>>pagina-aanduiding<<}
geruchten. En deze geruchten bepaalden zich niet tot de bewoners van Wijkerdam. Menigeen wilde weten, dat ook uit naburige plaatsen pretendenten waren komen opdagen; maar niemand kon intusschen zeggen of Claraas hart gevangen of nog vrij was, veel minder reeds tot eene keus was overgegaan of voornemens was dat weldra te doen.
Dat al deze geruchten Frits ter oore kwamen, en hem zeer onaangenaam troffen, lag in den aard der zaak. Niemand wist iets van de hevigheid der liefde, welke hij Clara toedroeg, of van al het leed dat hij er van ondervond. Zoo er al waren, die aan hunne scherpzinnigheid verpligt dachten te zijn van te gelooven dat hij een goed oog op haar had geslagen, vergisten zij zich toch geheel en al in zijne beweegredenen. Van den dertigjarigen man veronder-stelden zij niet dat het hart nog den boventoon bij hem voerde; maar zij oordeelden hem zeer wel in staat al het voordeelige en aangename te berekenen, dat een huwelijk met mejufvrouw Van Ramen voor hem zou opleveren. En toch, juist dat Clara een uitstekende partij was, kwelde Frits dag en nacht. Hij had het maatschappelijk onderscheid altijd voor oogen tusschen een vermogend, schoon en begaafd meisje en een man, zonder naam of fortuin, die nog moest beginnen zijn weg door het leven aan te leggen. Zoo Clara niets bezeten had dan haar aanminnig gezigtje, hare deugden en talenten, hij zou haar ongetwijfeld zijn liefde geopenbaard en baar gesmeekt hebben hem tijd te gunnen om zich een pozitie te verwerven. De rijke en schitterende Clara durfde hij met zulk een voorstel niet naderen. Zijne natuurlijke bedeesdheid kwam aan zijne kieschheid te hulp om hem daartoe den moed te ontnemen. Dikwijls vatte hij het besluit niet meer aan haar te denken, en alle

{==12==} {>>pagina-aanduiding<<}

trouwplannen zich uit het hoofd te zetten, tot dat zijne omstandigheden verbeterd zouden wezen, maar hij ontmoette zijn aangebedene te dikwijls om standvastig te kunnen zijn.
Gevoelende hoe ijdel de hoop was dat Clara, met het aantal pretendenten haar door elkeen toegeschreven, niet tot een huwelijk zou besluiten vóór dat de tijd en het gunstig lot hem in staat hadden gesteld tot een behoorlijk bestaan te komen, vleide hij zich desniettemin daar somwijlen mede, om weldra in zijne wanhoop terug te vallen, wanneer het gerucht van een nieuw aanzoek om hare hand de stad vervulde. Zoo bragt hij een langen en bangen tijd door, tot dat de overspanning, die van al dit leed het gevolg was, hem tot een handeling deed overgaan, waartoe hij, in zijn gewone gemoedsgesteldheid, nooit de zedelijke kracht gehad zou hebben.
Kieschheid en bedeesdheid beiden geweld aandoende, had hij aan den heer Van Ramen den dag, vóór dat ons verhaal begint, een briefje gerigt om hem een onderhoud te verzoeken, zonder te zeggen waarover dit loopen moest. Hij gevoelde zich verligt, toen dit briefje van drie regels, dat hem meer hoofdbreken had gekost dan zijn meest ingewikkeld pleidooi, geschreven en weggezonden was. De kogel was nu door de kerk: - hij zou den stap wagen het kostte wat het wilde. Den avond te voren had hij in Claraas gezelschap doorgebragt, en gelegenheid gevonden lang met haar te spreken, over onverschillige onderwerpen wel is waar, doch het scheen hem toe dat zij in zijne opmerkingen een meer dan gewoon behagen getoond, en bij het vertrek hem zeer vriendelijk toegeknikt had. Zou zij misschien, als hij zijn liefde haar verklaarde, die beantwoorden? Uit een glimlagchend oog of een welwillend woord put het minnend hart dikwijls een schat van hoop!

{==13==} {>>pagina-aanduiding<<}

Allerlei plannen waren hem door het hoofd gegaan. Hij zou bij de eerstvolgende ontmoeting Clara over zijn gevoelens spreken; neen, haar schrijven: dan was hij zekerder de juiste uitdrukkingen te treffen; neen, spreken: het geschreven woord is koel, een uitvloeisel van het overleggend verstand, het gesproken woord gloeit als het hart, waaruit het opwelt! neen, toch schrijven: welligt waren er luisteraars in de nabijheid of liet de verlangde gelegenheid zich wachten; neen, toch spreken: want de brief kon bij haar ouders teregt komen, en deze zouden hem welligt achterhouden! Haar dien langs een omweg in handen te spelen, wat misschien half door de vingers gezien zou worden bij een jeugdig student, was laakbaar en belagchelijk voor een deftigen, dertigjarigen advokaat..... Zoo tusschen het eene denkbeeld en het andere heen en weder geslingerd, had hij eindelijk de partij gekozen om, zonder nader onderzoek te doen naar Claraas meening te zijnen opzigte, zich tot haren vader te wenden.
Na deze noodzakelijke berigten betreffende het verleden en den tegenwoordigen toestand van den held dezer korte geschiedenis, hopen wij dat onze lezers aanvankelijk genoegzaam belang voor hem zullen gevoelen om te wenschen, dat wij hem persoonlijk aan hen voorstellen. Geen beter middel daartoe dan hen binnen te leiden in zijne voorkamer, waar hij zich thans bevindt, en die hem als studeervertrek, kantoor en tevens als huiskamer dient. Daar hij de kamers gemeubeld had gehuurd, maar desniettemin zich eenig huisraad had medegebragt, vertoonde de stoffeering van dit verblijf een in het oog loopend tweeslachtig karakter. De zes stoelen en de twee leunstoelen van zwart hout, met roodbruine trijpen zittingen en ruggen, hadden een nieuwmodisch voorkomen, en evenzoo was dit het geval met de bogtige

{==14==} {>>pagina-aanduiding<<}

notenboomen tafel in het midden, waaraan hij gewoon was te ontbijten en thee te drinken. De twee mahonyhouten speeltafeltjes evenwel, die uitgeslagen waren en op elk waarvan een wigtige hoop boeken, brochures en papieren lag opgestapeld, droegen het kenmerk van uit een vroeger tijdperk afkomstig te zijn, zoowel door hun gedraaide pooten, als door hun onberispelijk vierkant en de gapende reet met de koperen scharnieren in het midden. Zij waren dan ook erfstukken van zijne ouders, die ze bij hun huwelijk hadden aangekocht uit de vendutie van een boedel, welke, wel is waar, volgens den katalogus, deftig en wel onderhouden was geweest, maar er toen reeds de sporen van vertoonden, dat een vroeger geslacht hem verzameld en gebruikt had. Het cilinder-bureau, tegen den wand geplaatst, en waarvoor onze advokaat gewoon is lezende of schrijvende den voormiddag door te brengen, is van denzelfden oorsprong. Het diende of kon althans dienen tot een dubbel doel: van onderen was het latafel; de drie schuifladen, welke er dit karakter aan gaven, waren door Molmer ingerigt geworden tot bewaarplaats van zijne dossiers. De kastjes en loketten in de bovenste afdeeling, die door den cilinder werden bedekt, hadden geen eigenlijke bestemming, maar juist daarom waren zij welligt beter voorzien dan de beneden-laden. Rekeningen, kwitantiën, notitiën, diplomaas van lidmaatschap in letterkundige genootschappen, circulaires van maatschappijen die om aandeelhouders, en van liefdadige instellingen die om donateurs verlegen waren, stembiljetten, aanprijzingen van kandidaten, kaartjes van kleedermakers en andere dergelijke industriëlen, die de gunst en rekommandatie verzochten, briefjes van goede bekenden, beginnende met Amice en eindigende met t.t., statuten van societeiten, prospectussen van tijdschriften en werken bij inteekening uitge-
{==15==} {>>pagina-aanduiding<<}
geven, vizite-kaartjes, kortom, al die verscheidenheid van papieren, van velerlei aard, inhoud en vorm, waaronder de beschaafde zoon der negentiende eeuw bijna begraven wordt, waren, elk naar zijne soort, in de loketten gerangschikt en opgestapeld - misschien wel omdat Molmer een van die menschen was, welke geen minderen eerbied voor gedrukt of geschreven papier hebben dan de regtzinnige muzelman, en daarom een zeldzaam gebruik van hun snippermand maken; misschien ook, dewijl hij loketten, die voor ieders oog open stonden als de cilinder omhoog was, niet aan den toestand van verlatenheid wilde prijs geven, waarin de laden verkeerden bij de afwezigheid der gehoopte processtukken. Zooveel is zeker, dat die volle loketten aan het meubel zekeren schijn van bedrijvigheid verleenden, die er zeer goed aan stond.
Molmer is een persoon, waar niets bijzonders aan te zien valt. Daar hij echter een middelmatig lange gestalte bezat, welgemaakt van lijf en leden was, en een goed gevormd gelaat had met gevulde rosse bakkebaarden versierd, kon hij voor een knap man doorgaan. Het minst gunstige in zijn voorkomen was zijne magerte, en het gunstigste zijne goedige, heldere, donkerblaauwe oogen. Heden ziet hij er zeer deftig uit, daar hij zich van onderen tot boven in het zwart heeft gekleed, en twee nieuwe zwarte glacé-handschoenen, die op het blad van zijn bureau liggen, voorspellen dat zijne vingers weldra met denzelfden doodschen dos versierd zullen wezen als het overige van zijn persoon. Op een zetel met groen lederen zitting, een soort van middending tusschen een leunstoel en een kantoorkruk, door baas Wittemeijer opzettelijk voor hem gemaakt, heeft hij thans plaats genomen, de oogen strak gevestigd houdende op een briefje, dat naast de handschoenen ligt.

{==16==} {>>pagina-aanduiding<<}

Wanneer wij er op letten, dat de pendule op den schoorsteenmantel juist twaalf heeft geslagen, en dan acht geven op den inhoud van genoemd briefje, weten wij aanstonds wat de zwarte rok, de zwarte broek, het zwarte vest en de zwarte handschoenen te beduiden hebben.
Dat briefje luidt:

‘WelEdel Gestr. Heer!

‘Ingevolge het door u tot mij gerigte verzoek, zal ik u heden, tusschen een en twee uur, ten mijnen huize afwachten.
‘Met hoogachting verblijve:
‘Uw WelEd. Gestr. dw. dienaar,
‘P.G. van Ramen.

‘Den WelEd. Gestr. Heere
‘Mr. F. Molmer,

‘alhier.’
Zoo als men ontwaart bevatte dit antwoord op Molmers verzoek om een onderhoud niets anders dan het gewone formulier bij dergelijke gelegenheden. Molmer had het intusschen keer op keer herlezen, en na iedere lezing de enveloppe bekeken, die, met gom toegemaakt geweest zijnde, geen afdruk van een cachet vertoonde, en waarop almede dit adres stond:

‘Den WelEdelen Gestr. Heere
‘Mr. F. Molmer,

‘alhier.’

Zoo alledaags was dit een en ander dat de advokatenkunst om tusschen de regels te lezen, een kunst waarop onze vriend zich natuurlijk had toegelegd, hier geen

{==17==} {>>pagina-aanduiding<<}

toepassing vond. Het briefje, het adres en het enveloppe waren juist zooals hij verwachten moest dat zij zijn zouden. Dit hinderde hem echter. Die plegtige bondigheid verwenschte hij. Hoeveel zou het hem niet waard geweest zijn, wanneer de oude heer Van Ramen begonnen was met: ‘Amice’, of zich onderteekenende: ‘geheel de uwe’, zijn briefje gemeenzaam in drieën gevouwen en het adres overdwars geschreven had. Hij zou dat hebben kunnen opvatten als een aanmoediging of ten minste als een blij voorteeken. Thans, hoewel hij erkende dat het ontvangen antwoord volkomen paste voor zijne oppervlakkige verhouding tot de familie Van Ramen, geheel in den vorm was, en dus geen reden tot eenigerlei aanmerking opleverde, gaf het hem toch den indruk van een voorloopig blaauwtje.
Als iemand van Frits Molmers karakter op het punt staat een gewigtig voornemen uit te voeren, verbeeldt hij zich al spoedig, dat ieder het hem kan aanzien wat hij in zijn schild voert, vooral wanneer hij eenige zorg aan zijn toilet heeft besteed. Frits aarzelde, toen hij de hand naar het schelkoord uitstak, trok daar echter een oogenblik later met kracht aan, en zette, zoo goed het gaan wilde, een onverschillig gezigt bij de nadering der meid van Wittemeijer.
‘Ik heb heden een bezoek af te leggen,’ sprak hij op rustigen toon; ‘mogt zich iemand aanmelden, die naar mij vraagt, dan ben ik tegen zes uur terug.’
‘Best meheer,’ antwoordde de meid, wier bij de eene slip opgenomen voorschoot bewees, dat zij oven uit haar werk was geloopon, om te hooren wat mijnheer te belasten had.
‘En zoo mijnheer Patters komt....’ Frits wachtte even, want hij had bespeurd, dat de oogen der dienstbode hem met bijzondere opmerkzaamheid aanstaarden, waarschijnlijk om den zwarten rok en toebehooren.

{==18==} {>>pagina-aanduiding<<}

‘En zoo mijnheer Patters komt.... dokter Patters, die wel eens meer 's morgens hier aanwipt, je kent hem immers wel?’
‘Die ongezeneerde meheer?’
‘Nu ja, die ongegeneerde heer; zeg hem dan dat... dat... dat hij mij in de societeit kan vinden.’
Na deze aanwijzingen stapte hij met luchtigen tred de deur uit, en beproefde op het portaal een deuntje te fluiten, maar al wilde dat niet gaan, had hij zich toch goed genoeg gehouden om te kunnen hopen dat de meid geen erg zou hebben.
Om het huis van Van Ramen te bereiken langs den naasten weg, moest hij, bij Wittemeijers winkel, regtsom de straat inslaan. Hij ging links. Hij schuwde juist den naasten weg. De buren mogten uit de gekozen rigting eens afleiden waar hij heen wilde!
Nu hij eenmaal zich links had gewend, diende hij de buitensingels langs te gaan, en zoo deed hij ook. Hij mogt zich dien omweg veroorloven, want er moesten nog ongeveer twintig minuten verloopen, eer hij zich kon aanmelden. Het weder was schoon; de zomerzon tintelde in het loover, en glansde het vrolijke groen der grasvelden. In elke andere omstandigheid zou Molmer een groot behagen in deze wandeling hebben geschept. Nu maakte het hem kregel, dat het er buiten zoo liefelijk uitzag. Zijne gedachten waren somber. ‘Ik moet het wel doen,’ sprak hij tot zich zelven, ‘om uit deze onzekerheid te geraken, maar ik heb een voorgevoel, dat heden al mijn hoop de bodem zal worden ingeslagen.... Waarom zou Van Ramen mijn aanzoek bewilligen? Hij kan voor zijne bekoorlijke Clara aan elken vinger een goede partij vinden;... voorwendsels om mij af te schepen, zijn er in menigte,... en al waren die er niet, het verschil in jaren, en vooral het gemis

{==19==} {>>pagina-aanduiding<<}

van een behoorlijk bestaan, zijn redenen, waartegen al mijne argumenten wel niet ontvankelijk zullen worden verklaard, en evenwel.... ik moet het wagen!’
Zoo mijmerende, vervolgde hij zijn pad, en overlegde voor de twintigste maal, wat hij tegen elk der bezwaren, die de oude heer mogelijk kon opwerpen, wilde inbrengen, maar vreesde, dat een korte weigering, zonder opsomming van bezwaren, hem de gelegenheid zou ontnemen zijn welbespraaktheid aan te wenden. Hij was bijna tot de houten brug genaderd, die over de stads-gracht naar de markt leidde, waar het huis van Van Ramen stond, toen hij langs die brug twee bekenden zag komen, en den weg inslaan, dien hij opging. Verschrikt deed hij een stap of twee zijwaarts, maar zij hadden hem reeds in het oog, en het was te laat om zich achter een boom te verschuilen, zooals hij eerst half voornemens was. De ontmoeting kwam hem zeer ongelegen. Hoe zou hij, als zij hem ondervroegen, op dit uur zijne eenzame wandeling in een zwarten rok langs den buitensingel verklaren!
Een der beide wandelaars was, even als de advokaat, geheel in het zwart gekleed, met dit onderscheid nogtans, dat hij, in plaats van een rok, een vlug jasje droeg met één rij knoopen. Hij had, ondanks de deftige kleur van zijn gewaad, een tamelijk los voorkomen, wat welligt toe te schrijven was aan de omstandigheid, dat hij beide handen in de broekzakken gestoken en zijn glimmenden hoed schuins op het hoofd gezet had. Hij was van denzelfden leeftijd als Frits, maar forscher van gestalte en vrijmoediger in zijn bewegingen. Zijn naam was Arnold Patters, zijn beroep geneesheer. Hij was de persoon, dien Wittemeijers dienstbode zoo even als ‘die ongezeneerde meneer’ had aangeduid.
Zijn medgezel, die vertrouwelijk op zijn arm leunde, de

{==20==} {>>pagina-aanduiding<<}

heer Van Hoven, kontroleur bij de rijksbelastingen, was een lang mager man met een bril op den neus, waarachter een paar kleine graauwe oogen gluurden. Hij was kennelijk niet voornemens zich elders dan op den buitensingel te bewegen, want hij droeg den valen kantoorjas met de tot op den draad versleten mouwen, waarin hij gewoon was zijn schrijfwerk te verrigten. Ondanks den vriendelijken lach, die, als hij het woord nam, zich altijd op 's mans gelaat vertoonde, en zijne buigende, vleijende manieren, kon men, wanneer men den loerenden blik achter de brilleglazen ontdekte, het zich toch zeer wel verklaren, dat de kommiezen van Wijkerdam voor hem sidderden, en de handelaars in aan accijns onderworpen koopmansgoederen aldaar evenzeer. Hij scheen ongeveer zestig jaar oud te zijn.
Toen Frits Molmer in hunne onmiddellijke nabijheid gekomen was, kwamen de handen van Patters uit de broekzakken te voorschijn, verhieven zich, en vielen op de schouders van den advokaat neder.
‘Wel man,’ sprak de dokter, ‘op dit uur op de wandeling, dat overkomt u ook niet dikwijls. Ik dacht, dat gij hoog en droog op uwe studeerkamer zat, en wilde straks even bij u komen, want er is nieuws, groot nieuws! Geheel Wijkerdam zal morgen in rep en roer wezen; wij moeten daar eens over praten.... reken er op, dat het er spannen zal!’
De kontroleur, wiens arm door de snelle beweging van zijn vriend los was gekomen, had dien inmiddels gebruikt om zijn breedgeranden strooijen hoed van het hoofd te nemen. Hij boog nu, glimlachte, stak de hand uit, en zeide op dien fleemenden en halfluiden toon, in ziekekamers gebruikelijk:
‘Hoe vaart u, mijnheer Molmer, wèl hoop ik?’
‘Zeer wel, dank u,’ was het antwoord, ‘u ook?’
‘O, hij is het welvaren in eigen persoon,’ viel Patters

{==21==} {>>pagina-aanduiding<<}

hierop in, ‘als het geheele menschdom zijn gestel had, konden mijne kollegaas en ik wel inpakken; maar zet toch uw hoed op, mijnheeren; hier op den openbaren weg is het waarachtig geen plaats voor die komplimenten!’
De kontroleur glimlachte even en bragt den hoed weder op het hoofd, wat Frits reeds een oogenblik vroeger had gedaan. Patters ging voort:
‘Ja, Klingeveer en Vaargast moeten overhoop liggen; hun vrienden hebben getracht hen weder te zamen te brengen; gisteren avond is er een konferentie geweest; er is veel gepraat over en weder. Zij hebben elkander de hand gereikt, verklaard, dat zij elkander hoogachtten, eerbied hadden voor elkanders meening, maar dat zij bij hun gevoelen bleven volharden. Nu heeft men mij overgehaald om onzen vriend Van Hoven, die veel invloed heeft op Vaargast, te verzoeken, dat hij dezen zou bewegen wat water in zijn wijn te doen. Ik zie haastig drie, vier patiënten, ijl naar Van Hoven, leg hem de zaak bloot, want er is geen tijd te verliezen, maar hij wil niet, hij wil niet....’
‘Inderdaad, waarde dokter,’ merkte de kontroleur aan, ‘het is zulk een kiesch geval.... ik moet er over denken.... zulk een stap in politieke aangelegenheden.... inderdaad, gij moet mij tijd van beraad gunnen....’
‘Maar houd dan toch in het oog, dat tegen heden namiddag ten zes ure de bestuursvergadering en tegen morgen avond de vergadering der leden belegd is. Wanneer er niet binnen een uur of wat een vergelijk tot stand komt, is de tweespalt openbaar....’
De kontroleur verkeerde in hetzelfde geval van Frits Molmer; hij wenschte weg te mogen gaan, maar begreep wel, dat de dokter, die zijn hoed van de regter- naar de linkerzijde had verschoven - bij hem een onmiskenbaar

{==22==} {>>pagina-aanduiding<<}

teeken, dat hij een andere snaar op zijn boog ging spannen - nog geen kamp zou geven. Hij greep daarom naar den arm van den advokaat als naar een reddingsplank, vastbesloten dien niet los te laten.
‘Ik veroorloof mij een eind weegs met u te gaan,’ voegde hij aan dit gebaar toe; ‘ons beider weg ligt naar de markt, geloof ik; dokter, ik acht mij inderdaad aan mijne betrekking en mijn karakter verpligt....’
Patters hoed stond nu regt overeind op zijn hoofd. Hij ging vlak voor den kontroleur staan.
‘Wilt gij, of wilt gij niet?’ vroeg hij.
‘Ik vrees dat ik u in deze zaak, hoeveel leed het mij ook doet, niet behulpzaam zal kunnen wezen; ik wil zeker nog wel eens overwegen, maar veel uitzigt kan ik u toch niet geven; ja, laat ons zelfs aannemen, dat ik genoodzaakt zal wezen u te weigeren....’
En deze woorden op nog zachteren toon en met nog beminnelijker glimlach dan gewoonlijk uitsprekende, en den dokter een allervriendelijkst vaarwel toewenkende, ging hij, met zijn arm door dien van Molmer gestoken, stadwaarts.
‘Zie dat gij hem tot betere gedachten brengt,’ riep de dokter; ‘na tafel kom ik bij u, om te hooren, of het u gelukt is, maar ik vrees er voor....’
En daarop trok hij af. ‘Eigenlijk kan mij de geheele zaak geen sikkepit schelen,’ mompelde hij bij zich zelven. ‘Ik doe het enkel, om Sparrehout meer kans te geven, hoewel het mij onverschillig is of de gelen het winnen dan wel de grijzen. Nu, ik heb gedaan wat ik kon, maar zelfs wijlen Brugman zou dien kontroleur niet van gedachte doen veranderen, als hij het er eenmaal op gezet heeft niet van zijn stuk af te gaan.’
Frits wandelde intusschen naast den kontroleur voort, te-
{==23==} {>>pagina-aanduiding<<}
vreden dat hem door Patters geen opheldering was gevraagd over zijne deftige kleeding op dit uur en bij een wandeling langs de buitensingels. De heer Van Hoven, die minder gemeenzaam met hem was, zou, naar hij berekende, hiernaar wel geen onderzoek instellen.
‘Een best mensch, een opperbest mensch, die dokter Patters,’ zeide deze, ‘en zoo vol vuur; het doet mij wezenlijk leed, opregt leed, dat ik hem niet kan bijstaan.....’
‘Het is zeer verklaarbaar bij iemand van zulke drukke ambtsbezigheden,’ antwoordde Frits om iets te zeggen, ofschoon zijne gedachten elders waren.
‘Dat ook; maar daarenboven, hoe gaarne ik, gelijk ieder weet, mijne vrienden behulpzaam ben, en welke opregte hoogachting en genegenheid ik ook voor den gullen dokter koester, zoo gaat het toch bezwaarlijk voor een landsambtenaar, zich regtstreeks met de verkiezingen te bemoeijen. Er is altijd een partij, die, wanneer het uitlekt, het u ten hoogste kwalijk neemt. Hebt gij de ministeriële partij voor het hoofd gestooten, dan loopt gij gevaar dat het den minister wordt overgebriefd, die altijd middelen heeft om dat zijn ambtenaren betaald te zetten. Werkt gij de oppozitie tegen, dan hebt gij te vreezen dat, als haar mannen aan het bestuur komen, gelijk ligtelijk gebeuren kan in onzen tijd van kabinetswisselingen, zij daar wraak over neemt. Het geval is dus zeer moeijelijk.....’
‘Inderdaad,’ zeide Frits verstrooid. Zij waren nu op het marktpleintje, vlak bij het huis van den heer Van Ramen, en hij zocht naar een middel om van den kontroleur los te komen, zonder te laten blijken waar hij heen ging.
Maar deze stapte al pratende door.
‘Gij zijt zeer bevriend met dokter Patters,’ vervolgde hij met zijn beminnelijksten glimlach, ‘althans gij gaat veel

{==24==} {>>pagina-aanduiding<<}

met hem om. Welligt zoudt gij - daar gij toch mijne meening deelt - mij wel willen verpligten, door hem de eigenaardige eischen mijner maatschappelijke stelling uit te leggen.....’
‘Ongetwijfeld, nog heden namiddag,’ en Frits draalde, hopende dat Van Hoven nu afscheid zou nemen, en hem aldus gelegenheid geven regtsomkeert te maken. De kontroleur ging echter steeds met praten en stappen voort, en verklaarde op zijn gewonen zachten en innemenden toon: ‘Ik houd veel van dokter Patters; hij is zoo flink, zoo degelijk, zoo regtschapen;... men ontmoet niet veel zulke lieden in de wereld, gelijk gij reeds ondervonden zult hebben en later nog meer zult ondervinden.... Het is alles geen goud wat er blinkt, mijnheer Molmer.... er wordt veel komedie gespeeld en menige knol voor een citroen verkocht....’
Frits ontwaarde tot zijn schrik, dat zij het kantoor van den kontroleur reeds een eindweegs voorbij waren, en vroeg zich af, hoe lang deze nog wel naast hem zou blijven wandelen.
‘Het is daarom een zeldzaam voorregt iemand als dokter Patters tot vriend te hebben; op hem kan men rekenen; hem mag men vertrouwen; men behoeft bij hem niet te vreezen, zoo als bij de meesten, dat hij misbruik maken zal van de openhartigheid dergenen, die..... Maar ik vergeet te vragen of onze wegen wel dezelfde zijn.....’
‘Om u de waarheid te zeggen,’ antwoordde Frits, blijde dat hij van den man ontslagen zou worden, ‘ik ben reeds een eind te ver gegaan, en thans wordt het mijn tijd.’
‘Die is bij advokaten dikwijls kostbaar; ik mag u dus niet verder ophouden, ofschoon ik gaarne het gesprek met u had voortgezet.’
Frits boog, en de kontroleur glimlachte liefelijk.
Frits keerde om, en stapte toen in de tegenovergestelde rigting, als hij tot dusverre was gegaan, voort. De kontroleur

{==25==} {>>pagina-aanduiding<<}

keerde ook om en volgde dezelfde rigting een of twee passen achter Frits. Had deze zich maar gehouden als of hij het niet opgemerkt had! Maar hoe zou het mogelijk wezen een halve onbeleefdheid te begaan tegen een man, die zoo minzaam glimlachte en zoo innemend sprak? Hij draaide het hoofd even om, zeggende:
‘Maar, nu gaan wij weder denzelfden weg?’
‘Ik wist niet dat gij deze buurt uit moest, anders zou ik u natuurlijk niet midden op de straat hebben laten staan; ik ga naar mijn kantoor....’
‘Laat mij u dan zoover vergezellen.’
Frits kon niet minder zeggen, vooral nu het bleek dat Van Hoven om zijnentwille zijne bestemming een halve straat voorbij was geloopen.
De kontroleur stak zijn arm op nieuw door dien van den advokaat, en begon dadelijk weder te spreken; ditmaal over twee lijders, wier toestand als hopeloos beschouwd was geworden, en die dokter Patters er evenwel, zooals hij zich uitdrukte, had doorgesleept.
Nu waren zij aan het kantoor van den kontroleur. Frits stak de hand uit om afscheid van hem te nemen.
‘Ik heb nog wel een minuut of wat den tijd,’ merkte deze op, en bleef aan Frits zijde gaan, ‘doch om weder op ons onderwerp te komen, - dit bevalt mij in Patters, dat hij zoo weinig pretentie heeft. Wanneer hoort gij hem ook roemen op zijne drukke praktijk - en hij krijgt een drukke praktijk, geloof mij - wanneer? Nooit. Wanneer op zijne gelukkige genezingen? Nooit. Ik zelf zou er niet van weten, als anderen het mij niet gezegd hadden. Altijd zoo bescheiden! Iedereen houdt dan ook veel van hem, en toch verbloemt hij aan niemand hoe hij over personen en zaken denkt, maar zegt zijn gevoelen regtuit, zoo openhartig is hij!’

{==26==} {>>pagina-aanduiding<<}

Ten derden male stond Frits stil, hopende dat zijn medgezel nu zou aftrekken. Zij waren aan het eind der straat gekomen, die naar het marktpleintje voerde, waar Van Ramen woonde. Maar Van Hoven nam geen afscheid, en het was onmogelijk verder om te loopen, daar de stad hier ten einde was, en zij, het pleintje overstekende, weder aan den buitensingel gekomen zouden zijn. Frits zag in dat hij zich vroeger van den kontroleur had moeten ontdoen, want dat het thans voor alle voorwendsels te laat was.
‘In vredes naam dan,’ dacht hij, ‘het is nu nog het beste dat ik mij houd als of ik voor de gansche wereld wel weten wil waar ik heen ga;... doch neen, Van Hoven zou het welligt argeloos op de societeit vertellen, en dan strekte ik morgen tot onderwerp der praatjes van de gansche stad!’
Nu was er zeker wel niets bijzonders in dat een heer op dit uur aan het huis eener familie aanschelde, met wie elkeen wist dat hij omgang had. Doch die verwenschte zwarte rok, welken Frits gemeend had bij deze plegtige gelegenheid te moeten aantrekken, was oorzaak dat het niet meer den schijn had als kwam hij een gewoon bezoek afleggen. Hij zou zijn pink er wel hebben voor willen geven dat hij zich de eischen van het decorum wat minder streng voorgesteld en zich in een jasje gekleed had.
‘Mijnheer Van Hoven,’ zeide hij, op de stoep van Van Ramen staande, ‘hier is het doel mijner wandeling. Ik heb met den heer Van Ramen over eene belangrijke zaak te delibereren - met voordacht bezigde hij dezen advokatenterm, in de hoop dat Van Hoven meenen zou dat hij als regtsgeleerde kwam - maar zoo lang die zaak niet verder gevorderd is dan nu, zoudt u mij zeer verpligten maar niet van mijn bezoek te gewagen.’
Het gelukte hem vrij wel dit op onverschilligen toon te

{==27==} {>>pagina-aanduiding<<}

zeggen; maar toen hij, opziende, de brillenglazen van zijn medgezel in het oog kreeg, scheen het als schitterden hem daarin met vlammende letters de woorden tegen: ‘Gij hebt een zwarten rok aan, een zwarten rok, een zwarten rok;’ en toen de kontroleur antwoordde: ‘Begrepen, begrepen; heb daar geen zorg over, waarde heer Molmer, ik kan zwijgen,’ meende hij, in den gewonen glimlach, waarmede deze verzekering gepaard ging, een spottenden tint te bespeuren. Bij lieden, die in spanning zijn, werkt intusschen de verbeelding sterk en somtijds averegtsch.



{==28==} {>>pagina-aanduiding<<}

Tweede hoofdstuk.

Het aanzoek.

Het huis, waar Frits zich nu, nadat Van Hoven zich had verwijderd, aanmeldde door een ruk aan den schelknop, zag er statig uit, en die statigheid werd nog vermeerderd door de breede poort van de bierbrouwerij, waaraan het aan de eene zijde, en door de stalling, waaraan het aan de andere belendde, welke gebouwen daarmede als het ware een geheel uitmaakten. Het bleek althans uit de kroonlijst, die hunne gevels onderling verbond, dat zij bij elkander behoorden, en mogt deze omstandigheid al een zeer onbevallige en plompe breedte vertoond hebben aan dengene, die zijne oogen naar de nok opsloeg, zij gaf hem aan den anderen kant een indrukwekkend denkbeeld van het eindcijfer, waarmede des eigenaars aanslagbiljet in de grondlasten moest prijken.

{==29==} {>>pagina-aanduiding<<}

Het duurde niet lang of Frits werd binnengelaten. Hij noemde zijnen naam aan de meid. Deze wist kennelijk wat zij te doen had. Zij opende de deur der zijkamer, verzocht Frits binnen te treden en zette een stoel voor hem bij de tafel gereed, er bijvoegende dat mijnheer weldra komen zou.
Als Frits rustig was geweest, zou hij nu nog eens overdacht hebben wat hij den heer Van Ramen, op de vragen, die deze hem ongetwijfeld zou stellen, wenschte te antwoorden. Maar hij was niet rustig, en deed wat alle onrustige lieden in zulke gevallen doen; hij liep het vertrek door, en bezag eerst het boekenrekje, waar hem aanstonds een ouderwetsche vertaling der pleidooijen van Cicero, in marokijn gebonden, de Ieerredenen van Bossuet, een bloemlezing uit Van der Palm en de laatste parlementaire redevoering van Thiers, in brochure uitgegeven, in het oog vielen; vervolgens de pendule, op wier voetstuk een bronzen edelman stond, met een lang rapier op zijde, die een wambuis met gespleten pofmouwen, en schoenen met bijzonder breede punten en groote rozetten droeg. Daar deze edelman den duim op de punt van een ei hield, dat met de andere punt op een tafeltje rustte, tusschen welks pooten de wijzerplaat was aangebragt, kon men het er voor houden dat hij Columbus moest voorstellen. Even ligt viel te raden wat de vier gekleurde litografiën achter glas, die op evenwijdigen afstand den wand versierden, beduidden. De een vertoonde het beeld van een dame met sneeuwvlokken op hare vlechten en op haar donkerkleurigen, door bont omzoomden mantel; de tweede, een andere dame met een krans van eikenloof en druiventrossen om het hoofd, en een pantervel over de schouders, in de regterhand een gouden sikkel

{==30==} {>>pagina-aanduiding<<}

in de linkerhand een bundel aren en korenbloemen houdende, die zij waarschijnlijk met genoemden sikkel had afgesneden. De beide dames hadden zwart haar en zwarte oogen. De pendant-dames op de platen, daar juist tegenover opgehangen, onderscheidden zich door blond haar en lichtblaauwe oogen. Een dezer twee nam een bad in een snel-vlietende beek, onder de schaduw van beukenboomen, met weelderige bladerkroonen bedekt. Haar buurvrouw, bijna even luchtig gekleed, ofschoon zij geen plan op baden scheen te hebben, huppelde door het veld, en droeg bloemkransen op haar lokken en in de handen. Na dit een en ander in oogenschouw genomen, en er uit afgeleid te hebben, dat hij hier een verpersoonlijking van de jaargetijden voor zich zag; na een vlugtigen blik geworpen te hebben op de kanapee tegenover het raam, de acht stoelen, de vaasjes en aschbakjes op den schoorsteenmantel, de hoekige en ronde, roode, donkergroene en zwarte figuren op het tapijt, den bloemrand van het tafelkleedje en den kristallen knop van het met arabesken geborduurde schelkoord, ging Frits eindelijk op den stoel zitten, welken de meid voor hem had aangeschoven, en wenschte nu dat Van Ramen maar mogt verschijnen. Er waren twee deuren in de kamer: de eene, waardoor hij was binnengekomen, en die in den breeden gang van het woonhuis uitkwam; de andere daar schuins tegenover, die, zooals hij wist, toegang verleende tot het kantoor der brouwerij. Hij begon zich af te vragen door welke van beide de heer Van Ramen zijne intrede zou doen, en sprak met zich zelven af dat hij het als een goed voorteeken zou aanzien, wanneer dit door de gangdeur geschiedde. Immers dan was het waarschijnlijk dat hij uit de huiskamer zou komen, daar had de meid derhalve Frits moeten aanmelden, en er was kans dat Clara, dit vernemende, de

{==31==} {>>pagina-aanduiding<<}

bedoeling van zijn bezoek bij haren vader wel begrijpen zou. In dat geval mogt hij hopen.....
Hier werden zijne overpeinzingen gestoord door het omdraaijen van een kruk, en Claraas vader stapte binnen, van de zijde der brouwerij. Hieruit viel volstrekt niets af te leiden, daar de man dit uur altijd op zijn kantoor doorbragt; maar Frits had nu eenmaal bepaald dat de komst door die deur een slecht voorteeken zou wezen, en zoo ontving hij er een onaangenamen indruk van. Bij een gejaagdheid, als die waarin Frits verkeerde, komen zulke kinderachtigheden bij anders zeer verstandige en beredeneerde lieden veelvuldiger voor dan men denken zou.
De heer Van Ramen was een zeer gezet man, met een blozend gelaat, en dikke, korte beenen, wat hem eenige overeenkomst gaf met de paarden, die men elken dag voor zijn zwaarbeladen bierkar zag stappen. Die paarden, door het geheele stadje bekend, hadden den welverdienden naam van dubbel zooveel te trekken als een gewoon paard, maar van niet te kunnen draven, veel minder te rennen, zelfs niet buiten het gareel. Den heer Van Ramen was het aan te zien, wanneer hij al wandelende zijne voeten zoo stevig en vierkant op den grond nederzette, dat snelle bewegingen even strijdig met zijne natuur moesten zijn als met die zijner trekdieren. Wel had men hem soms, in oogenblikken van grooten haast, met lossen das en den hoed in de hand, zich op zijne manier zien voortspoeden; maar ook dan mogt hij het naauwelijks tot een sukkeldrafje brengen, waarbij zijne logge gestalte van de ongewone inspanning zoo hevig schudde, dat het akelig was om gade te slaan. De heer Van Ramen was des ondanks een vlijtig man, altijd bezig, niet enkel in zijne zaken, maar ook met andere bemoeijingen. Hij vervulde de post van lid van den gemeenteraad, was

{==32==} {>>pagina-aanduiding<<}

medebestuurder van de kiezers-vereeniging Regt en Wet, penningmeester van het leesgezelschap Nuttig en Onder-houdend, kommissaris van een naamlooze vennootschap tot bevordering van den landbouw, korrespondent van drie of vier filantropische maatschappijen, en bekleedde meer zulke betrekkingen; wat meer is, hij kweet zich ijverig van de hieraan verbonden werkzaamheden. Het bijwonen van vergaderingen, en het plegtig uitbrengen van zijn gevoelen aldaar kon bij hem zelfs eerder als een genoegen dan als arbeid gelden. Redevoeringen houden was zijn stokpaardje. Hij behoorde tot die menschen, welke gaarne zich zelven hooren spreken en anderen naar zich zien luisteren. Evenwel verzekerde hij aan elkeen dat hij niets van de uiterlijke welsprekendheid verstond; hij was geen advokaat of professor, maar slechts een eenvoudig man, die ongekunsteld zijne meening uitsprak, en dit vermogt, dacht hij of zeide hij althans, iedereen. Niettegenstaande die eenvoudigheid en ongekunsteldheid had hij, onbewust, ook in het dagelijksch leven, de gewoonte aangenomen van een zeer afgepaste woordvoeging en plegtigen toon, die den indruk maakte, als meende hij het woord te rigten niet tot zijn gezin of een paar gemeenzame vrienden, maar tot een breeden kring van oplettende hoorders. Dit kwam nog meer uit, dan anders het geval zou zijn geweest, door 's mans zware stem, en de gebaren met hand en arm, die zijne woorden meestal vergezelden. Zijne bekenden zagen deze hebbelijkheid door de vingers om zijn goedhartigheid en hulpvaardigheid, waarvan menigeen hunner sterk sprekende bewijzen had gezien. Deze laatste eigenschappen waren te lezen, vooral wanneer hij zweeg, in de gulle plooijen van zijn vleezige wangen, en duidelijker nog in den welwillenden glans van zijn levendig oog.
Van Ramen stak Frits, die opgestaan was, de hand toe,

{==33==} {>>pagina-aanduiding<<}

liet hem neder zitten, plaatste zich zelven op een stoel tegenover hem, deed het gewone vlugtig onderzoek naar zijne gezondheid, legde toen de handen over elkander op de tafel, en wachtte af wat de advokaat zeggen zou.
Deze maakte in korte woorden het doel van zijn komst bekend, en eindigde met het verzoek om aan mejufvrouw Clara zelve de opregte genegenheid te mogen openbaren, welke hij voor haar gevoelde. Daarop wachtte hij op zijn beurt af, wat de brouwer nu zeggen zou, zich intusschen verligt gevoelende, dat het ijs gebroken was. De heer Van Ramen dacht eenige oogenblikken met ter neder geslagen oogleden na, legde zijne regterhand op zijn linkerarm, en zeide, Frits aanziende:
‘Bij aanvragen van dusdanigen aard zijn drie punten in het oog te houden. In de eerste plaats, de gezindheid der hoofdpersone; dit komt hier echter niet dadelijk in aanmerking, dewijl u noch mij daarvan voor het oogenblik iets bekend kan wezen; in de tweede plaats, de denkwijs van de ouders dier hoofdpersone; eindelijk, in de derde plaats, het karakter, het gedrag en de maatschappelijke omstandigheden van dengeen die de aanvraag doet. De gemelde denkwijs vormt zich natuurlijk in den regel volgens den uitslag van het onderzoek, dat naar den toestand - welken ik bij het derde punt heb aangeduid - wordt ingesteld, en daarna moet die denkwijze - zooals van zelf spreekt - grooten invloed uitoefenen op de gezindheid, waarvan ik bij het eerste punt gewag heb gemaakt. Tusschen die drie punten is bijgevolg een onafscheidelijk verband. Ik geloof alzoo u, als eenvoudig man, ongekunsteld mijn gevoelen te hebben bloot-gelegd.’
Van Ramen, na zeer vlot, doch niet zonder nadruk deze volzinnen uitgesproken te hebben, ging achteraan tegen den

{==34==} {>>pagina-aanduiding<<}

rug van zijnen stoel liggen, de handen op de leuning steunende.
Frits kreeg den indruk, alsof de brouwer, bij het ontvangen van zijn briefje wel vermoedende wat hij beoogde, een korte gelegenheids-speech had opgesteld en gememorizeerd, en die nu te pas bragt. In het eerst wist hij niet regt wat te zeggen, maar hij was te goed advokaat om lang in de verlegenheid te zijn. Duidelijk bespeurende dat de ander voorshands niet gezind was aan het gesprokene iets toe te voegen, antwoordde hij:
‘Wat mijn karakter en gedrag betreft, zoo ben ik in staat u daarover, door personen wier eer en waarheidsliefde boven alle verdenking staan, inlichtingen te verschaffen, welke u, naar ik vertrouwen durf, volkomen zullen bevredigen. Mijne omstandigheden....’
‘In eene kleine plaats, gelijk Wijkerdam, mijnheer Molmer, blijft de eene burger zelden lang in onwetendheid over de levenswijs van den anderen. Het is mij bekend, dat u een zeer gunstige reputatie geniet, en door een toeval is mij voor eenigen tijd ter oore gekomen, dat dit ook zoo met u gesteld is geweest in de steden, waar u verblijf hebt gehouden, alvorens u hier met der woon te vestigen.’
Frits boog, maar er maalde hem iets in het hoofd van deurwaardersstijl, en het was hem alsof de brouwer op zegel sprak.
Deze ging voort, na even zijne gedachten verzameld te hebben:
‘Alles wat ik zoo nu en dan van u vernomen heb, is zeer geschikt om mij een goeden dunk van uw persoon te geven. Inderdaad, het zij mij vergund u dit als eenvoudig man, in ongekunstelde woorden - gelijk het mijne gewoonte steeds is - te verklaren: ik koester opregte achting voor u, mijnheer Molmer.’

{==35==} {>>pagina-aanduiding<<}

Frits boog alweder, en er vertoonde zich een vergenoegde trek om zijn mond. Die betuiging van achting scheen hem iets goeds te beloven. Wanneer hij meer vertrouwd ware geweest met den dagelijkschen gang onzer zamenleving, en niet voor de eerste maal een huwelijksvoorstel had gedaan, zou hij geweten hebben dat, even stellig als in een brief op het ‘met hoogachting verblijve’ de ‘dienstwillige dienaar’ volgt, bij een aanzoek van belangrijken aard een ongevraagde betuiging van achting de gewisse voorbode is eener weigering.
‘Uwe goede gezindheid’, vervolgde de nu hoopvolle advokaat, ‘vereert en verblijdt mij. Ik zou mij hoogst gelukkig rekenen als ze zooverre ging, mij wel een onderhoud met mejufvrouw uwe dochter te willen toestaan.’
De brouwer wreef met de linkerhand over zijne kin, en hernam, zonder acht te geven op Frits' laatste woorden:
‘Het bevreemdt mij intusschen - bij een zamenspraak als deze noem ik openhartigheid den eersten pligt - het bevreemdt mij intusschen wel eenigzins, mijnheer Molmer - ik mag het u niet verbergen - dat u met zulk aanzoek tot mij zijt gekomen. Wanneer toch mijne inlichtingen juist zijn, is uwe praktijk nog van weinig omvang, en ik meen te mogen zeggen genoeg op de hoogte te zijn van de maatschappelijke toestanden te Wijkerdam, om te kunnen voorspellen, dat genoemde praktijk - houd mij, bid ik u, mijne welgemeende opregtheid ten goede - in de eerste jaren niet noemenswaardig zal toenemen. En iemand van uw jaren - want ik kan gemakkelijk nagaan dat u digt bij de dertig moet zijn, of welligt dien leeftijd reeds bereikt hebt - behoort een genoegzaam bestaan te bezitten - dit zal mij door u gereedelijk worden toegegeven - alvorens bepaald naar de hand van een meisje te dingen. Deze opmerking - ik houd er mij van overtuigd - zal door u

{==36==} {>>pagina-aanduiding<<}

verwacht zijn geweest. Welligt zult u zeggen - ik vermoed dit althans - dat u niet enkel van uwe praktijk afhangt, maar vermogen genoeg bezit, om ook daarbuiten, op voldoende wijs, in het levensonderhoud van een gezin te kunnen voorzien. In zulk geval - u ontwaart, dat ik zonder omwegen en ongekunsteld u mijn gevoelen openbaar - in zulk of dergelijk geval zou ik echter altijd u onder het oog moeten brengen, dat ik - voor het oogenblik daargelaten welke de meening mijner dochter ten opzigte van uwen persoon al of niet zou kunnen zijn - slechts zoodanigen schoonzoon voor haar wensch, en zou kunnen aannemen, als in gezette en verpligte bezigheden toonde, waarlijk een nuttig lid onzer hedendaagsche maatschappij te wezen, die, met volle regt, den arbeid, en vooral den intellektuelen arbeid, zoo hoog verheft.’
Nu kon de heer Van Ramen niet verder, zonder even adem te scheppen. Hij liet dan ook zijnen wijsvinger, die zich gedurende dezen woordenvloed nu eens op, dan eens neder, dan weder regts en links bewogen had, op de tafel zakken, en kuchte even. Frits, die herhaaldelijk gepoogd had, doch te vergeefs, om door een enkel stopwoord of uitroep de lange reeks zinnen en tusschenzinnen af te breken, nam nu de gelegenheid waar om even te zeggen:
‘U geeft mij niet veel moed, mijnheer!’
‘Plaats u op mijn standpunt. Ik heb zelf mijn weg door het leven gemaakt: mijne ouders hebben mij niets noemens-waardig nagelaten - waan niet dat ik er mij over schaam; integendeel, het is mijn roem; door eigen inspanning, door gestadige werkzaamheid ben ik geworden wat ik thans ben. Arbeid adelt, is steeds mijn lijfspreuk geweest; door arbeid heb ik het tot welvaart gebragt, en aan den arbeid alleen - ik zeg het zonder valsche nederigheid, maar ook zonder

{==37==} {>>pagina-aanduiding<<}

eigenwaan - dank ik het, zoo ik thans een vermogend burger ben.’
Van Ramen sprak de waarheid, maar niet de geheele waarheid. Hij was inderdaad veel verschuldigd aan zijne noeste vlijt, die van geen rusten wist, maar toch ook wel iets aan de omstandigheid, dat hem van een oom zijner vrouw een erfenis ten deel was gevallen, waardoor hij in staat was gesteld geworden zijne zaken uit te breiden. In zijne nijvere handen was deze som tot een aanzienlijk kapitaal aangegroeid. Hij gewaagde er echter nooit van, en was er zeer op gesteld voor een man gehouden te worden, die, zonder eenige buitenkans, zich tot een maatschappelijke hoogte had weten te verheffen, welke hem duizelingwekkend voorkwam.
Het kostte Frits vrij wat overleg, om in voegzame bewoordingen Van Ramen aan het verstand te brengen hoe het eigenlijk met hem geschapen stond, en hij evenmin vermogen als praktijk bezat, maar toch gemeend had zijne onoverwinnelijke neiging voor Clara aan haren vader niet verborgen te moeten houden, terwijl hij bovendien vast besloten was om onverdroten de middelen op te sporen, waardoor hij tot geregelde en, zoo mogelijk, voordeelige bezigheden zou kunnen geraken. Hij deed dit echter meer om, zoo goed het gaan wilde, zijn stap te regtvaardigen, dan wel omdat hij nog hoopte de onderhandeling tot een voldoend einde te zullen brengen. De brouwer had hem reeds ingewikkeld afgewezen, toen hij nog meende, of zich althans hield alsof hij meende, dat de advokaat wel geen voldoende praktijk, maar toch een onafhankelijk inkomen bezat. Hoe laag moest hij niet op hem nederzien, nu het bleek dat ook het laatste het geval niet was!
Hierin bedroog hij zich echter. Dezen man, vol van zelf-
{==38==} {>>pagina-aanduiding<<}
bewondering, omdat hij zich zelven een weg gebaand had, lachte het denkbeeld van Frits toe om hetzelfde te beproeven, en deze was in zijne oogen niet gedaald, nu het bleek dat hij geen vermogen had.
‘Dit plan, mijnheer Molmer, kan ik niet anders dan met belangstelling vernemen. En als ik u - mijne meerdere jaren en ondervinding geven mij daarop welligt eenige aanspraak - een raad mag aanbieden, voer het dan hoe eerder hoe beter uit. Zet u tot handelen. Ik zeg dit geheel buiten verband tot uw aanzoek, en enkel omdat - naar het mij voorkomt - iemand van uwen leeftijd aan zich zelven verpligt is, niet langer in zulk een onzekeren toestand te verwijlen als thans de uwe is. Ik zou zoo niet spreken,’ voegde Van Ramen er, ditmaal niet zonder hartelijkheid en wezenlijke eenvoudigheid, bij, ‘als u mij niet openhartig uwe omstandigheden hadt blootgelegd. Nu echter kan mijn welgemeende raad u welligt dienstig zijn.’
‘U zinspeelt daar straks en ook thans weder op mijn leeftijd. In den afgeloopen winter heb ik mijn een-en-dertigsten verjaardag gevierd; vergun mij thans deze vraag: verondersteld, mijn maatschappelijke toestand beviel u evenzeer als hij u nu mishaagt, zoudt u mij dan afwijzen omdat ik ongeveer tien jaar ouder ben dan mejufvrouw uwe dochter?’
‘Ofschoon ik niet weet wat deze vraag kan beduiden, zie ik er echter geen bezwaar in om die met neen te beantwoorden. Wanneer mijne dochter een man vond naar haren smaak, en met wien ik haar gaarne in het huwelijk mogt zien treden, zou het mij zelfs niet ongevallig wezen dat er een tamelijk verschil van jaren bestond in het voordeel van den laatstgenoemde. Daar maak ik geen geheim van. Vrouwen zijn meestal ouder dan haar leeftijd, mannen jonger. Ook ik overtref mijne echtgenoot met eenige jaren.’

{==39==} {>>pagina-aanduiding<<}

‘Welaan, mijnheer,’ zeide Frits, van zijnen stoel oprijzende en met eenige heftigheid, want het was hem nu onmogelijk geworden eene aangelegenheid, waarbij zijn hart zoo zeer betrokken was, met deze koude zakelijkheid en op dien afgemeten toon te blijven bespreken, ‘welaan, mijnheer, ik zal uwen raad opvolgen; die raad heeft mij de oogen geopend! Te lang heb ik rustig zitten wachten, te lang in besluiteloosheid mijne dagen gesleten; daar zal nog heden een einde aan komen; al mijn krachten, al mijn beschikbaren tijd, ga ik, van dit oogenblik, aanwenden om tot een bevredigenden toestand te geraken. U hebt mij een harde les gegeven - zij was verdiend; ik dank u er voor, en hoop er mijn nut mede te doen; vaarwel mijnheer!’
Frits sprak hier uit de volle opwelling van zijn gemoed, zonder zich te voren af te vragen, hoe zijne woorden zouden worden opgenomen. Maar zoo hij het er op had toegelegd, om een gunstigen indruk bij den brouwer te weeg te brengen, had hij ze niet beter kunnen uitkiezen. Nog meer dan van zijn vermogen, had deze een hoog denkbeeld van zijn eigen verstand en doorzigt. Die hoedanigheden hadden hem immers den weg tot dat vermogen gebaand. Hij deelde dan ook gaarne raad uit, en gevoelde zich nooit meer gevleid dan als iemand hem er om vroeg.
Daarom vergat hij nu geheel, dat hij in het laatste half-uur, in stilte, naar het vertrek van den advokaat had zitten verlangen, en zeide op minder plegtigen toon dan hij tot dusverre gebezigd had:
‘Waarom zulke haast? Zoo mijn raad en ondervinding u voordeelig kunnen wezen, zijn zij tot uw dienst. Wat u daar zegt is zoo gemakkelijk nog niet uitgevoerd; het grootste bezwaar is - gelijk bij alle zaken - een goed begin, een welgevormd plan. Hebt gij eenige uitzigten?’

{==40==} {>>pagina-aanduiding<<}

Het was Frits zeer aangenaam te bespeuren, dat zijn taal gunstig werd opgenomen. Gulweg deelde hij nu aan Van Ramen mede, met welk oogmerk hij zich te Wijkerdam had nedergezet, en hoe hij gehoopt had eenmaal een goed gedeelte der praktijk van den ouden advokaat Mr. Zemeling op zich te zien overgaan, maar nu trachten zou maatregelen te nemen, die reeds aanstonds zijn lot zouden verbeteren.
‘Daar hebt gij gelijk in. Zemeling is, het is waar, een man van jaren, maar nog levenslustig en bij de hand; daarenboven - ik veroorloof mij dit gemeenzame woord te bezigen - is hij taai. Hij kan het nog best een jaar of tien uithouden, en dat tijdvak is te lang, om met wachten te worden doorgebragt. Gij zoudt aldus niet alleen u zelven, maar - wat hier ook in aanmerking komt, - de maatschappij schade berokkenen, door er een onnut lid van te wezen, dat konsumeert doch niet produceert. Het staat toch vast, dat alle krachten, zoowel stoffelijke als intellektuele, aangewend moeten worden tot....’
Frits, die bevreesd begon te worden voor een kort begrip der staathuishoudkunde, veroorloofde zich hier den breedsprakigen man in de rede te vallen, door tot zijne verschooning aan te voeren, dat hij gehandeld had in overleg met en op raad van zijn oom, den heer Louis Molmer te Dungermeer.
‘Ik heb de eer,’ zeide de brouwer, ‘met den heer Molmer zeer goed bekend te zijn; er is zelfs een tijd geweest toen wij vrienden, gemeenzame vrienden waren. Hij achtte mij hoog en ik hem. Ik acht hem zelfs nog hoog, hoewel een verkoeling tusschen ons ontstaan is, ter oorzake van verschil in politieke zienswijzen. Ik kom er rond voor uit, dat ik met hart en ziel de beginselen van de partij der

{==41==} {>>pagina-aanduiding<<}

welgezinden ben toegedaan, en mijn ijverigste streven steeds geweest is om deze beginselen meer en meer ingang te doen vinden. Uw oom bestrijdt ze daarentegen, werkt ten nadeele dier partij - ofschoon ik hem dikwijls tot beter inzigt van hare bedoelingen heb pogen te brengen - en heult met de gelen. Al de achting, die ik hem toedraag, - en niet minder de vriendschap, waardoor ik mij eenmaal aan hem verbonden rekende - mogen mij niet blind doen wezen voor zijne dwalingen. Het gezond verstand leert immers, dat het wroeten der gele partij allerverderfelijkst is.’
‘Tot dusverre heb ik mij weinig of niet met de politiek ingelaten,’ antwoordde Frits. ‘Ik gevoelde geen neiging om het drijven onzer staatspartijen te doorgronden, en bezit daarom te haren opzigte nog geen gevestigde overtuiging. Daarvoor kan ik u echter borg staan dat, wanneer mijn oom in zijne politieke sympathiën mogt dwalen, zooals door u wordt beweerd, zijne opregtheid en goede trouw toch boven alle verdenking verheven zijn.’
‘Ik misprijs het niet in u dat u het voor uwen bloedverwant met zooveel warmte opneemt. Maar desniettegen-staande is het mij onmogelijk het verband niet te bespeuren, dat aanwezig is tusschen zijn politiek streven - waarover ik nu verder geen oordeel wensch uit te spreken - en den raad, dien hij u gaf. Passen zulke kansberekeningen, als ik hier ten opzigte van den ouden heer Zemeling ontmoet - en waarvan u zelf thans het gewaagde inziet - niet volkomen in het stelsel der gelen? Doch dit daargelaten; wat zijt gij thans van zins te doen?’
‘Ik zal rijpelijk dienen na te denken, alvorens tot een besluit te komen. Mij dunkt evenwel dat ik beproeven kon de eene of andere vaste betrekking te verkrijgen.’
De heer Van Ramen glimlachte.

{==42==} {>>pagina-aanduiding<<}

‘Gij advokaten,’ zeide hij, weder voor een oogenblik zijnen deftigen toon latende varen, ‘denkt altijd dat de betrekkingen voor u bewaard worden, en die titel van meester in de regten u aanspraak geeft op iedere openstaande post. Ongelukkigerwijs denkt elk uwer kollegaas er evenzoo over, en dit zou reeds de spoeling dun maken, zelfs als enkel de regtsgeleerden in aanmerking kwamen. Ik geloof dat u wèl zult handelen met u geen al te groot denkbeeld te vormen van uw welslagen in het solliciteeren.’
Nu stond de heer Van Ramen op. Hij meende dat hij, met langer het gesprek voort te zetten over de bijzondere aangelegenheden van Frits, waarover hij in een oogenblik van welwillende onbedachtzaamheid aan het vragen was gegaan, dezen hoop zou geven op het bezit van Clara, wat niet in zijn plan lag. Hij reikte hem derhalve de hand tot afscheid.
Zoo wilde Frits echter niet vertrekken.
‘Of ik slagen zal of niet, als ik solliciteer,’ sprak hij met vastheid, ‘zelfs of ik solliciteeren zal dan wèl op een andere wijs pogen mijne wenschen te verwezenlijken, is nog een geheim voor mij; dit echter weet ik, dat ik thans geen inspanning zal schromen, die mij tot mijn doel kan brengen Maar zoo het geluk mij toelachte, mijnheer Van Ramen, zoo de Hemel mijn streven zegende, zou ik dan mogen hopen dat mijn innigst verlangen bij u geen tegenkanting zou ontmoeten?’
‘Dit hangt geheel af van de omstandigheden. Zullen zij u gunstig wezen? Zoo ja, zal dan mijne dochter nog vrij zijn? Mij dunkt, het moet u zoowel als mij het verstandigst voorkomen om thans geenerlei afspraken te maken voor een nog geheel onzekere toekomst. Ik herhaal u echter, met volle opregtheid, dat ik tegen uw persoon of karakter niets

{==43==} {>>pagina-aanduiding<<}

heb, maar er integendeel hooge achting voor gevoel. Wanneer u in het vervolg mijne dochter mogt ontmoeten, is uwe kieschheid mij een waarborg dat u haar nooit iets zult laten blijken, hetzij van uwe neiging, hetzij van ons huidig gesprek, en thans wensch ik u den besten uitslag op uwe voornemens. Vaarwel, mijnheer Molmer!’
Frits maakte een buiging, en verwijderde zich. Ofschoon hij geen stap was gevorderd, gevoelde hij zich toch luchtiger nu het onderhoud voorbij was. Dit had hij er in alle geval bij gewonnen, dat hij het thans als zijn pligt beschouwde, voortaan zoo weinig mogelijk om Clara Van Ramen te denken, en zoo veel mogelijk aan de verbetering van zijnen maatschappelijken toestand te arbeiden. En met dit besluit in het hoofd ging hij minder neêrgedrukt naar huis, dan hij gekomen was.
Hoe opgeruimd zou hij niet geweest zijn, wanneer hij had kunnen hooren wat Van Ramen mompelde, toen hij weg was. ‘Er zit meer in dat advokaatje,’ sprak deze, langzaam het vertrek verlatende, ‘dan men zeggen zou; ik houd het er voor, dat, zoo hij het niet verder heeft gebragt, de omstandigheden daar grooter schuld aan hebben dan hij zelf. Zijn meeste kollegaas komen toch ook niet sneller voort, en nu hij eenmaal een prikkel heeft..... hij doet zoo goed zijn woord, en zijn uiterlijk is ook niet in zijn nadeel..... ik kan mij Claraas voorkeur wel begrijpen.....’
Zoo peinzende, was hij het voorhuis door en den breeden trap opgegaan, die naar de huiskamer leidde, na alvorens zorgvuldig zijne laarzen te hebben afgestreken op de ruige vloermat, hetgeen volkomen onnoodig was, daar hij niet van de straat, maar van zijn kantoor was gekomen. Die huiskamer, welke tevens als pronkkamer diende, en waar mevrouw Van Ramen gewoonlijk de bezoekers ontving, die des

{==44==} {>>pagina-aanduiding<<}

voormiddags hunne opwachting bij het gezin maakten, verdiende intusschen wel buitengewone voorzorgen van de zijde der intredenden. Alles, van het weelderig Deventer tapijt tot de gladde palisanderhouten meubelen, de schitterend vergulde lijsten van de spiegels en schilderijen, het lichtgrijze behangsel met de gouden heraldieke leliën, de porseleinen nymfen en de bronzen pendule op den schoor-steenmantel, het bruine fluweel, waarmede deze bekleed was, en de zijden overgordijnen zagen er ten deele zoo fonkel-nieuw, ten deele zoo goed onderhouden uit, dat men wel vreezen moest om in dit keurig verblijf eenig stof of vuil mede naar binnen te brengen. De kleeding der beide dames, welke zich daar thans ophielden, was natuurlijk rein, sierlijk en frisch. Wij zeggen ‘natuurlijk’, want hoewel het somtijds gebeurt, dat men in slordig ingerigte vertrekken zeer fraai gekleede vrouwen ziet zitten, is het een regel zonder uitzondering, dat dames, die zorgvuldigheid, orde, netheid en zwier in hare meubels aan den dag leggen, hetzelfde doen in haren tooi.
Mevrouw Van Ramen, de oudste der twee, welke ongeveer zes-en-veertig jaar telde, maar door niemand voor een leugenaarster zou zijn gehouden, als zij het cijfer van zes-en-dertig als haren leeftijd had opgegeven, bezat een aangeboren bevalligheid, die door hare smaakvolle kleeding nog werd verhoogd. Het eenige wat daarop aan te merken viel, was dat deze wat te vlug en kleurig kon schijnen voor de moeder eener volwassene dochter. Twee nog jeugdige voorregten, welke zij bewaard had, namelijk overvloedig en glanzig lichtbruin haar en een sneeuwwit gebit, waaraan nog geen enkele tand ontbrak, mogten echter als verzachtende omstandigheden aangevoerd worden. Aan een scherpzigtige opmerker zou waarschijnlijk het verband zijn in het oog gevallen tusschen

{==45==} {>>pagina-aanduiding<<}

het elegante in het voorkomen en het toilet dezer vrouw en de eigenaardige keus der sieraden, die zoowel in de zijkamer als hier ten toon waren gesteld. In de eerste hebben wij reeds de jaargetijden ontmoet in de gedaante van vier schoone juffers. Hier vinden wij Polyhymnia op de pendule, gebogen over een bronzen rots, welke houding haar opperkleed schilderachtige plooijen doet aannemen; daar naast twee slanke nimfen-gestalten, en eindelijk aan den wand een aantal genre-stukken van goede nederlandsche en buitenlandsche schilders, waarop heeren en dames waren afgebeeld, nu eens op de jagt, dan weder aan het hof, dan wandelende of rijdende in tuinen met geschoren hagen. Drie of vier maal vond men ook twee jonkvrouwen, de eene in een zilver-grijzen, de andere in een wit satijnen japon, staande tegen een tafel geleund, die met een laag afhangend fluweelen kleed was bedekt, gezamenlijk denzelfden brief lezende. Deze schilderijen waren van verschillende meesters: een bewijs dat het niet de vrouw des huizes alleen was, die zulk onderwerp het streven der beeldende kunst waardig achtte.
Mevrouw Van Ramen was de dochter van een majoor, die niet lang na haar huwelijk zijn pensioen ontvangen had, en eenigen tijd later was overleden. Hare moeder had zij reeds als meisje verloren, waardoor zij vroeg in de noodzakelijkheid was gekomen om de zorg voor de huishoudelijke aangelegenheden op zich te nemen. Het verstand en de praktische aard van Van Ramen, welke in die dagen nog geen eigen zaken dreef, maar, voor een aandeel in de winst, de brouwerij eener weduwe bestierde, hadden niet verhoed, dat hij smoorlijk verliefd werd op het schalksch gezigtje en het fijne, buigzame figuur van mejufvrouw Caroline Stoning, en met haar in het huwelijk was getreden. De wetenschap, dat zij het huishouden van haren vader

{==46==} {>>pagina-aanduiding<<}

verzorgde, was evenwel noodig geweest om hem gevolg te doen geven aan hetgeen zijn hart verlangde. Daarbuiten wist hij alleen dit van haar, dat zij zwierige japonnen, meestal van neteldoek, droeg, allerbekoorlijkst glimlachte, vlot en innemend sprak, en veel, zeer veel danste. Was dit de echtgenoot, die aan zijne omstandigheden paste? Zou zij niet streven naar een weelde, welke zijn toen nog matig inkomen niet kon bestrijden? Caroline bezat toch niets hoegenaamd, en haar vader slechts zijn majoorstraktement, waarmede zij moeite had rond te komen. Dat zij later van een gierigen oudoom, wien niemand vermogen toeschreef, een aardig kapitaaltje erven zou, was toen met geen mogelijkheid te voorzien. De anders altijd alles berekenende en overleggende brouwer deed zich die vragen wel, maar liet ze onbeantwoord, stelde zijn geweten gerust met het denkbeeld, dat zij bij ervaring toch wist hoe een huishouden in te rigten, en voerde de schoone Caroline als vrouw naar zijn woning. Zoo bij hem de neiging den doorslag gaf, bij haar besliste het verstand, ofschoon zij daarvan minder ruim voorzien was dan hij. Maar zij was al zoo dikwijls de koningin van het bal geweest, zonder dat een der onderhoudende jonge militairen en burgers, die haar door hunnen smachtenden lof bewierookten, en allerlei teedere verklaringen aflegden, met haar hart ook hare hand vroeg, dat zij er aan begon te twijfelen of zij nog niet jaren lang zou moeten dansen, eer dit geschiedde - als het ooit geschiedde. In die gemoeds-stemming kwam het aanzoek van een braaf, welgemaakt en werkzaam man, die een tamelijk bestaan bezat, zoo min haren vader als haar verwerpelijk voor; zij aanvaardde dus zijn voorstel, doch niet zonder te meenen, dat zij eene mésalliance beging; op welken grond - zou zij moeilijk hebben kunnen duidelijk maken. Al wat zij op haren bruidegom

{==47==} {>>pagina-aanduiding<<}

kon aanmerken was wat zij zijne burgerlijke manieren noemde, die dan ook wel eenigzins afstaken bij den toon der aanzienlijke jongelieden, met wie zij op de Casinoos danste, en tot wier stand zij zich rekende te behooren.
Deze meening bleef haar lang bij. Zonder haar regtstreeks uit te spreken, liet zij toch door duizende kleinigheden haren echtgenoot gevoelen, dat hij met een vrouw uit de voorname kringen was getrouwd. Wanneer men beider afkomst op den keper beschouwd had, zou het gebleken zijn, dat de echtelingen elkander op het punt van voornaamheid niets hadden toe te geven, daar beide van dezelfde burgerlijke afkomst waren. Maar Van Ramen had weinig in de wereld verkeerd, zag daarom eenigzins hoog op tegen zijne gade, die ingewijd was in alle geheimen der etikette, en boog zich met ontzag voor hare aanwijzingen aangaande zijne kleeding, gedragingen en uitdrukkingen. Hij voegde zich voorts geheel naar hare gevoelens omtrent de familiën, wier vriendschap hij moest trachten te verwerven, en de anderen, wier omgang, als zijnde beneden zijn stand, hij behoorde te schuwen. Het kwam Van Ramen somtijds in de gedachten, dat de laatsten eigenlijk degenen waren, die hij altijd voor zijns gelijken had aangezien, en de eersten wel eens wat laag op hem en zelfs op zijne vrouw nederzagen, maar hij sprak toch zijne Caroline op dit punt niet tegen; zoo hij al meer van zaken wist, overtrof zij hem aan den anderen kant verre in de kennis van de eischen der zamenleving. Caroline liet nu en dan blijken, dat zij, naar hare meening, haren gemaal tot een beschaafd man, tot een man van de wereld, wat in haar oog hetzelfde was, had gevormd, wel te verstaan voor zooverre iemand van burgerlijke afkomst daartoe te vormen was. Intusschen voltooide Van Ramen zelf zijne opvoeding, zoo door lektuur

{==48==} {>>pagina-aanduiding<<}

als door den omgang met werkelijk beschaafde lieden, en daar tevens zijne welvaart toenam, wegens den voorspoed in zijne zaken, alsook omdat Carolina inderdaad met overleg de huishouding verzorgde, kwam hij weldra in aanmerking voor het lidmaatschap van den gemeenteraad en andere eereposten. Nu begon hij zich door zelfoefening op de welsprekendheid toe te leggen, ook met het doel om zijne echtgenoot, welke zeer vlug ter spraak was, en hem meermalen op het platte zijner voordragt opmerkzaam had gemaakt, in het gemakkelijk en sierlijk uitdrukken van zijn gevoelen te evenaren, maar met het ongelukkig gevolg dat hij zich een stijven, langdradigen spreektrant, vol tusschen-zinnen, had eigen gemaakt, waarvan wij hem zich in zijn onderhoud met Frits Molmer hebben hooren bedienen.
Meer en meer gevoelde hij zich gevleid door de eer, welke hem te beurt viel tot ambten en bedieningen geroepen te worden, en met de voornaamsten der stad in gedurige aanraking te komen. Dit wilde hij wel aan het onderrigt van zijne vrouw toeschrijven. Zijne hoogste eer bleef hij er echter in stellen, dat hij zich door ijver en beleid tot een vermogend man had verheven, en daarvan kende hij alleen zich zelven de verdienste toe. Wel had Caroline, sedert de onverwachte erfenis kwam, zich eenmaal laten ontvallen, dat hij ook door haar ‘de man’ geworden was; maar op dit punt had hij zich vierkant tegen haar gevoelen verzet, en toen hij haar met cijfers had bewezen, dat, door zijn nijverheid, dit kapitaal in weinig tijds vertien-voudigd was, had zij deze pretentie laten varen, doch ook die op haren vermeenden voornamen stand en hare groote-wereldachtigheid zoo veel te krachtiger gehandhaafd.
Zij is thans gezeten aan de eene zijde van een tafeltje, dat voor het middelste der drie breede schuiframen staat.

{==49==} {>>pagina-aanduiding<<}

waardoor men uitzigt heeft op den bloemtuin achter het huis. Bezig met het schrijven van een langen brief, is zij in dezen arbeid verzonken, en houdt haar oogen onafgebroken gevestigd op het papier. Hare dochter Clara, welke tegenover haar zit, is minder ingespannen; wel bewegen zich haar fijne vingers gestadig op en neder, bij het borduren van een langen Albanees, met vervaarlijke zwarte wenkbraauwen, op het omlijste stramien voor haar, dat bestemd is een vuurscherm te worden; maar haar oogen dwalen gedurig van het werk af, en rigten zich nu naar de bloemperken buiten, dan naar de wanden van het vertrek, dan weder naar de festoenen op de wit gestukadoorde zoldering, zonder zich op iets te vestigen. Het is duidelijk dat de gedachten der juffer bij geen dezer voorwerpen verwijlen. Clara is niet zoo schoon als hare moeder, toen deze een meisje was, geweest moet zijn. Desniettemin ziet zij er zeer innemend uit, en haar rijzige gestalte, hare gulle blaauwe oogen, hare volle en lange blonde krullen, en vooral de goedige en toch geestige uitdrukking van haar eer rond dan ovaal gezigtje, zijn meer dan toereikend om te vergoeden dat zij, in plaats van den statigen griekschen neus van Caroline, een wipneusje heeft, haar mond iets te groot is, en hare lippen te bleek zijn. Haar kleeding is even smaakvol als die van Mevrouw Van Ramen, maar niet zoo kleurig en eenvoudiger van snede.
Zoodra Van Ramen binnen kwam, sloeg de laatste even haar oogen omhoog, en schreef toen weder voort. Clara stond op, verzette haar stoel en zag haar vader vragend aan.
‘Het was zooals wij dachten - dat wil zeggen, gij lieve Clara en ik - hij kwam om u ten huwelijk te vragen.’
Mevrouw legde haar pen neder, doch zeide niets. Clara bloosde even, en riep toen opgeruimd uit:

{==50==} {>>pagina-aanduiding<<}

‘Ziet gij wel, mama? Ik heb het dan toch goed geraden! Het was of ik er een voorgevoel van had!’
Hierin was nu zeker niets opmerkelijks. Bij alle jonge dames, wanneer er een briefje aan haar vader komt, waarin een ongetrouwd heer, zonder nadere bepaling, een onderhoud verzoekt, werkt dat voorgevoel; wat meer is, ook bij de vaders vertoont het zich even sterk, en vóór dat de bezoeker zijn rede begint, is hun antwoord, met of zonder bijzondere achting, dan ook steeds gereed. Bij moeders daarentegen spreekt dat voorgevoel slechts als het aanzoek haar behaagt. In het omgekeerd geval kunnen zij niet vatten, hoe de heer N. N. het in zijn hoofd heeft gekregen om nu juist om hare dochter te komen. Er zijn immers zoo veel andere meisjes!
‘Ik moet zeggen dat Molmer een goeden indruk op mij gemaakt heeft (nu verzette mevrouw haar stoel); hij doet flink zijn woord, en schijnt niet, zoo als de meeste andere jonge advokaten, te meenen, dat hij de wijsheid in pacht heeft, maar zeer gezind te zijn om zijn voordeel te doen met de ondervinding van wijzere lieden, van meer ontwikkeling en menschenkennis. Ik heb hem trouwens, zooals ik wel meer gezegd heb, en u derhalve niet onbekend kan wezen, van het eerste oogenblik af dat wij met hem in aanraking kwamen, gaarne mogen lijden.’
Clara wreef hare handen van genoegen, en haar wangen gloeiden van blijdschap. Mevrouw bleef kalm luisteren. Zij was gerust. Al stonden haar deze woorden van haren echtgenoot niet aan, zij wist toch, dat hij haar onder vier oogen beloofd had in geen geval aan Molmer een stellig uitzigt op Clara's hand te geven.
‘Maar wat hebt gij hem nu gezegd; ach papa, ik ben zoo nieuwsgierig, kom, vertel het mij spoedig, spoedig,’ riep

{==51==} {>>pagina-aanduiding<<}

Clara uit, naderde onderwijl haar vader, en sloeg haar handen om zijn arm.
‘Lieve meid,’ antwoordde deze statig doch op vriendelijken toon, ‘gij moet u waarlijk niet met het denkbeeld vleijen, dat van deze zaak iets zal komen. Wees verstandig, en zet u die uit het hoofd!’
Clara's lief gezigtje betrok, en haar oogen werden nat. Zij bedwong echter hare tranen, leunde tegen haars vaders arm, en zeide met sidderende stem: ‘Maar waarom dan toch, papa? wat hebt u toch tegen hem. Iedereen zegt, dat hij zoo knap is, en braaf daarenboven!’
Van Ramen kuste zijn dochter op het voorhoofd, drong haar toen zachtjes op zijde, en nam plaats op een stoel bij den schoorsteen.
‘Wees nu bedaard, kind,’ ging hij voort, ‘ik zal u alles mededeelen. Het gaat toch u in de eerste plaats aan. Maar niet het hoofdje laten hangen, hoor! niet pruilen, en steeds bedenken dat uw vader - uw ouders het wel met u meenen en uw geluk in het oog houden: kom, wees nu kalm, en laat mij uitspreken.’
Na deze hartelijke toespraak ging Clara zitten, en droogde haar oogen af, vol spanning naar haar vader luisterende, die weder in zijn gewonen plegtigen toon vallende, deze woorden zeide, aan welke hij nu en dan, met een afgemeten gebaar zijner regterhand, klem bijzette:
‘Ik merkte dus op, dat de persoon - en onder persoon versta ik zoowel voorkomen als gedrag en karakter - dat de persoon in kwestie een gunstigen indruk bij mij had nagelaten. Ook had ik mij voorgenomen, gelijk ik u gisteren verklaard heb, om bij een eventueel huwelijks-aanzoek geen acht te geven op de verwijdering tusschen mij en den heer Louis Molmer, oom van den advokaat, bestaande, en

{==52==} {>>pagina-aanduiding<<}

heb mij daaraan stipt gehounden. Bij nader onderzoek - dat mij gemakkelijk werd gemaakt door de prijzenswaardige openhartigheid, waarmede meergemelde advokaat mijn vragen kategoriesch beantwoordde - is het mij evenwel overtuigend gebleken dat het met zijne omstandigheden geschapen stond als ik meende. Zijn praktijk is, hoewel hij reeds dertig jaar oud is, van luttel beteekenis en er bestaat geen uitzigt, dat die hem vooreerst genoegzame en voordeelige bezigheid zal verschaffen. Ik vermoed zelfs dat hij - hoewel de kieschheid mij verbood dit regtstreeks te vragen - nog niet genoeg wint om in zijn onderhoud van jonggezel te voorzien. Om een en ander heb ik hem te kennen moeten geven, dat zijn maatschappelijke toestand ten eenenmale onvoldoende was. Hij gaf dit toe, verzekerde mij alle pogingen te zullen aanwenden om zijne omstandigheden, zoo mogelijk, te verbeteren, maar scheen toch in te zien, dat - dewijl hiervoor, naar den gewonen loop der zaken, zeer veel tijd werd gevorderd - hij alle hoop op uw bezit moest laten varen, wat dan ook verstandig zal zijn.’
Clara had kennelijk iets ergers verwacht. Althans zij beurde haar hoofd weder op, toen haar vader zijn bezwaar noemde, als wilde zij zeggen: ‘is het anders niet?’ en vroeg nu, tamelijk onstuimig:
‘Heeft hij dat gezegd, papa, heeft hij dat gezegd?’
‘Wat, meisjelief?’
‘Dat hij de hoop vaarwel zeide, dat hij van mij afzag?’
‘Gezegd.... neen, gezegd niet.’
Een vergenoegde glans blonk in Clara's oogen, even als was de zaak nu beklonken. Haar moeder bespeurde het en zeide:
‘Zoo deze heer het al niet in ronde woorden gezegd heeft, zal hij het toch wel gedacht hebben; het ligt geheel in de omstandigheden.’

{==53==} {>>pagina-aanduiding<<}

‘Juist mama,’ voegde de brouwer er bij, ‘dat was het wat ik bedoelde.’
‘Ik ben jong, ik heb nog geen haast,’ antwoordde Clara; ‘ik houd veel van Molmer, en waarom zou zulk een knap mensch niet vooruitkomen; ik zal op hem wachten.’
‘Beeld u nu niets in, Clara,’ zeide mevrouw; ‘fortuin maken gaat zoo spoedig niet tegenwoordig, en deze heer, gij hebt het gehoord, heeft zelfs geen bestaan voor zich alleen.’
‘Ik ben met weinig tevreden, mama, dat weet u wel; en papa heeft altijd gezegd, dat zoo er iemand om mij kwam, die werkzaam was en geregelde bezigheden had, hij niet op een groot inkomen zou zien, omdat wij zelven rijk waren; is het niet zoo, papa?’
Van Ramen kon dit niet loochenen, en knikte even toestemmend.
‘Clara, Clara, gij zijt nog te jong, gij kent de wereld niet, en oordeelt veel te ligtzinnig,’ viel Mevrouw weder in.
‘Papa was ook niet rijk, toen hij trouwde.’
‘Gij windt u te veel op, lieve’, ging mevrouw voort, een antwoord van haar man willende voorkomen. ‘Ga nu naar den tuin, en tracht wat te bedaren; wij kunnen later de zaak nog eens rustig bepraten, en gij zult dan wel inzien hoe verstandig uw vader alweder heeft gehandeld.’
‘Papa zou er zooveel niet tegen hebben; u hoort zelve hoe hij Molmer prees, en dat doet iedereen. Dokter Patters, die hem zoo goed kent, zeide deze week nog, dat hij een der edelste menschen was, die hij ooit had ontmoet, en zoo kundig, zoo belezen.... en dat niets hem in den weg stond om het ver te brengen dan dat de menschen nog zoo weinig van hem hadden gehoord; dat het

{==54==} {>>pagina-aanduiding<<}

beter voor hem zou wezen als hij zich wat meer liet zien en op den voorgrond plaatste, maar dat hij daar veel te bescheiden voor was ....’
‘Ik wilde dan, dat hij bescheiden genoeg was geweest om niet hier te komen’, zeide mevrouw bits; ‘het geeft geen pas, het is zelfs niet welvoegelijk, om huwelijksvoorstellen te doen, als men niet eens een bestaan heeft.’
‘Maar als hij mij nu liefheeft?’
‘Wie zegt u dat?’
‘Zijn aanzoek en .... mijn hart.’
‘Zijn aanzoek! Wanneer een man dertig jaar bereikt heeft, meent gij dat hij dan nog even vatbaar is voor verliefdheid, als een meisje van twintig? Geloof uw verstandigen vader en mij, Clara; hij weet zeer goed te berekenen, dat uw ouders vermogende lieden zijn ....’
‘Als het enkel om het vermogen is, waarom gaat hij dan niet om Betsy Pelders of Suze Lingenaar? Hare ouders zijn toch ook zeer rijk.’
‘Zij stellen zich ten minste zoo aan, en maken vertooning genoeg, vooral de Lingenaars, ofschoon ieder weet, dat Suze's moeder uit den winkel in de Nieuwstraat afkomstig is, en er zelve achter de toonbank stond om de klanten te bedienen; uw grootpapa, kind, heeft dikwijls poetspoeder bij haar gekocht om er zijn sabel mede te laten schuren; ik herinner mij nog zeer goed, dat hij mij dit verteld heeft, en nu, gelijk men verhaalt, de oude Lingenaar gelukkig heeft gespekuleerd in de Amerikanen, nu nemen zij een toon aan! Die heer Molmer zal natuurlijk liever in een familie van onzen stand komen....’
‘Ben ik dan zoo leelijk en zoo onaardig, dat hij mij niet om mij zelve zou willen nemen? Vindt u dat ook, papa?’
Neen waarlijk, dat vond papa niet! Hij beschouwde met

{==55==} {>>pagina-aanduiding<<}

vaderlijk welbehagen zijn bevallige dochter, die er met haar half vochtige oogen, nu schitterend van de warmte, waarmede zij dezen woordenstrijd voerde, en met wangen, door dezelfde aanleiding blozende, allerbekoorlijkst uitzag. Hoeveel eerbied hij ook had voor de theoriën van mevrouw, in zake van welvoegelijkheid, familie en stand, waarin zij bij hem als een onfeilbare specialiteit gold, wilde hij het lieve meisje, dat zoo innemend zijn bijstand inriep, verdere onaangenaamheden besparen.
‘Kom Clara,’ zeide hij zachtzinnig, en klopte haar op den schouder, ‘mama is een weinig gemelijk, omdat gij haar zoo dikwijls tegenspreekt; dat is zij niet gewoon; doe nu, zooals zij u heeft geraden, en wandel den tuin wat op en neder; dat zal goed voor u zijn; later behandelen wij dit onderwerp nog wel eens. Kom, ga nu....’
Clara gaf haar vader en moeder een kus, dien de eerste met hartelijkheid beantwoordde, de andere zich lijdelijk liet welgevallen, en ging naar de deur.
‘Neen,’ sprak ze, die half openende, ‘dat moet gij niet zeggen, dat hij niet van mij houdt, want het doet mij zeer.... en het is niet zoo....’ en weder kwamen er tranen in haar oogen. Toen zij dit ontdekte, verliet zij haastig het vertrek. De tegenkanting harer ouders en vooral de opmerkingen harer moeder bedroefden haar; maar zij gevoelde toch meer blijdschap dan neêrslagtigheid, want, dit wist zij nu zeker, Frits beminde haar, en dong naar hare hand.
‘Zij heeft het geducht beet,’ zeide Van Ramen, toen zij hem niet meer hooren kon.
‘Dat gaat wel over,’ meende haar moeder, ‘maar wij zullen eenig geduld moeten hebben. Die advokaat Molmer is in het geheel geen partij voor haar.’
‘Ik kan toch zeer goed begrijpen, dat zij veel van hem

{==56==} {>>pagina-aanduiding<<}

houdt, wanneer ik het u gisteren niet zoo stellig had beloofd, zou ik hem wel hoop gegeven hebben; maar ik hield mijn gevoel in; had hij maar een degelijke betrekking!’
‘Waar denkt gij aan!
‘Ik kan de goede Clara niet zien weenen.’
‘Dat zijn zenuwen; een weinig verstrooijing, en zij zal weder opgeruimd zijn; als zij elkander nu maar niet over deze zaak spreken.’
‘Molmer heeft mij beloofd het niet te doen, en ik ben verzekerd dat hij zijn woord zal houden.’
‘Clara is te kiesch om er over te beginnen, als hij het niet doet, maar ik zou het toch beter gevonden hebben, zoo gij haar niet van zijn briefje hadt gerept....’
‘Dat kon ik niet van mij verkrijgen! Niemand maakt haar het hof of ze deelt het ons openhartig mede; wij moeten met haar ook zoo geheimzinnig niet wezen; zij heeft aanspraak op ons vertrouwen, en het zijn zaken, die haar in de eerste plaats betreffen.’
‘Het is wel jammer, dat Clara, die anders haar verstand zeer goed heeft, weinig haar belang vat; veel betere partijen dan dien Molmer heeft zij zonder eenig bedenken afgeslagen; dat zij jonkheer Van den Berken op het laatste casino een enkel vriendelijk woord gegund heeft, heb ik te naauwernood van haar kunnen verkrijgen.’
‘Zoo ingenomen als gij ben ik met dien Van den Berken ook niet; hij is tot niets bruikbaar, en heeft nooit iets anders uitgevoerd dan pleizierreisjes naar Parijs maken; dan kan ik niet velen, dat hij den geheelen dag aan zijn toilet bezig is, en even als een jong nufje ieder oogenblik van kleeding verandert!’
‘Hij is in alle geval een zeer beschaafd mensch, en zijn manieren zijn exquis; men kan het hem aanzien, dat

{==57==} {>>pagina-aanduiding<<}

hij gewoon is zich in hooge kringen te bewegen; niemand onder al onze kennissen heeft zulk een entrée de salon!’
‘Dat moet ik erkennen - maar iemand, die niets anders doet dan brieven stempelen!’
‘Hij, zal wel vooruitkomen; zijn oom is staatsraad, zijn zwager referendaris; eer een jaar om is, zult gij zien dat hij zelf direkteur van een postkantoor is, en dit is toch een respectable betrekking; onze eerste jongelui zijn tegenwoordig aan de posterijen.’
‘Het is evenwel geen baantje waar ik van houd.’
‘Clara zou in een zeer deftige familie trouwen, onze kleinzoons jonkheeren worden; wij zelven zouden door dat huwelijk in relatie worden gebragt met de voornaamste familiën onzer provincie ....’
‘Clara wil echter niets van dit huwelijk weten, en toen ik Van den Berken daarom verleden maand een jaar uitstel heb gegeven, was dit alles behalve naar haar zin; zij zou hem toch nooit nemen, zeide zij, en wilde dat ik hem dit ronduit had verklaard!’
‘Grillen: in een jaar zal zij wel betere gedachten hebben .....’
‘Ik geloof het niet, zij is standvastig.’
‘Laat mij maar begaan.’
‘Maar zij heeft Molmer lief. Ik bespeur dat duidelijk, en het is mij nu geen raadsel meer, waarom zij bij elk aanzoek er op stond dat ik het onverwijld van de hand zou wijzen.’
‘Het zou een fraai huwelijk wezen voor een meisje van haren stand!’
‘Zoo hij maar een voldoenden werkkring had; hij is een zeer fatsoenlijk mensch!’
‘Zijn vader was klerk op de sekretarie; de burgemeester heeft het ons laatst nog verteld.’

{==58==} {>>pagina-aanduiding<<}

‘Hij genoot hier de algemeene achting, en was zeer gezien; ieder had gaarne niet hem te doen.’
‘Zijn grootvader was barbier.’
‘Die is lang dood en begraven! Ik wed dat Molmer zelf het naauwelijks meer weet!’
‘Maar de Wijkerdammers weten het nog zeer goed!’
‘Zij weten ook dat mijn grootvader een grutter en zelfs dat uw overgrootvader, van moederszijde, een turfschipper was.’
Mevrouw, die toch reeds in een opgewekte stemming verkeerde, werd nu boos, en zeide op geraakten toon:
‘Papa heeft mij dan ook dikwijls verklaard dat hij met de familie zijner schoonouders niet verkeerde, zoo als gij wel weet, Van Ramen. Het is goed dat Clara u niet hoort; zoo gij er behagen in schept om te vergeten wat gij aan onzen stand verschuldigd zijt, en uwe familie wilt declineeren, moet ik u toch verzoeken de mijne buiten spel te laten; ik mag niet gedoogen dat men daar een vlek op werpt!’
De brouwer hernam in dit vervaarlijk oogenblik zijn plegtigen toon, en sprak, terwijl zijne echtgenoot haar verbolgen gelaat van hem af, en naar den tuin keerde:
‘Lieve Caroline, belg u niet over deze opmerkingen; ik bedoelde geenszins er voor u of mij kwetsende gevolgtrekkingen - zooals gij het u schijnt voor te stellen - uit af te leiden. Beschouw hetgeen ik - welligt in al te eenvoudigen vorm - heb aangevoerd slechts als een genealogische herinnering, ter zake niets afdoende.’
Mevrouw rees op, frommelde haar fijnen zakdoek tusschen de vingers, trok er de plooijen uit, verzette een paar stoelen, veegde een stofje van de tafel, en ging toen op haar vorige plaats voor het tuinraam zitten, zonder een woord te spreken.
Van Ramen wist niet wat hij zou zeggen; hij schraapte de keel, woelde de regterhand uit zijn zak te voorschijn en

{==59==} {>>pagina-aanduiding<<}

stak die uit, als wilde hij een redevoering beginnen, maar het kwam er niet toe. De hand daalde weder in den zak, en hij stapte de kamer op en neêr, een deuntje fluitende; een blik van Mevrouw deed hem begrijpen dat zulke onhebbelijkheid in haar salon niet geoorloofd was. Hij zette nu zwijgend zijn wandeling voort, en dacht bij zich zelven na. Eindelijk kreeg hij een ingeving; hij ging naar zijne vrouwtoe, legde de hand op haar schouder, en fluisterde:
‘Laat onze Clara niet zien dat wij eenig verschil met elkander hebben gehad. In elk geval wilde ik slechts zeggen dat de heer Molmer, natuurlijk alleen wat zijn persoon betreft, mij nog al wel heeft bevallen.....’
‘Zoo gij maar wildet toegeven dat hij geene partij is voor eene Van Ramen!’
Noch keizer Frans Jozef zou met grooter fierheid kunnen zeggen: ‘een Habsburg,’ noch de Tsaar: ‘een Romanoff’, als mevrouw in die woorden: ‘eene Van Ramen’ legde. Haar gemaal deed zich in stilte verwijten over de onbedachtzaamheid, waarmede hij zijn stamboom in het gesprek had gemengd, en antwoordde zoetsappig:
‘Gij kunt verzekerd wezen dat ik nooit uit het oog verliezen zal wat ik aan onze familie verschuldigd ben, maar dat Clara er hartzeer van heeft hindert mij; wij kunnen toch van zulk jong meisje niet vorderen dat zij zoo juist weet wat lieden als ons voegt; het goede kind gaat enkel met haar hart te rade..... zoo deed ik ook, toen ik trouwde, lieve.’
‘Uw hart was echter zoo verstandig om niet te verlieven op een meisje beneden uw stand,’ zeide mevrouw, en glimlachte met zelfvoldoening, want haar stemming had zich verbeterd, toen zij bespeurde dat Van Ramen toegaf. ‘Laat ons nu vooreerst met Clara zoo weinig mogelijk

{==60==} {>>pagina-aanduiding<<}

over de zaak spreken; eerst langzamerhand zullen wij haar tot juister gevoelens kunnen overhalen. De kontroleur Van Hoven heeft mij een allerliefst briefje geschreven, waarin hij onze uitnoodiging voor het dinee aanneemt; hij verzoekt echter zijn neef, jonkheer David Van den Berken, die bij hem komt logeeren, te mogen medebrengen. Ik heb toestemmend geantwoord; weigeren ware onbeleefd geweest. Zijn gezelschap zal Clara wel afleiding geven. Van avond, als zij wat bedaard is, moet gij haar nog maar eens duidelijk maken, Van Ramen, dat die advokaat haar niet past. Gij komt toch zeker vroeg te huis?’
‘Wel zeker..... doch laat zien..... stellig kan ik het niet beloven; heden namiddag hebben wij bestuurs-vergadering van Regt en Wet;.... de verkiezingen zijn ophanden, en ik vrees dat deze zitting lang zal duren. Onder ons, onze prezident en sekretaris liggen overhoop, en wordt hun geschil niet beslecht, dan vrees ik dat de gelen ten slotte nog zullen winnen door de verdeeldheid der welgezinden.’
‘Daar heb ik reeds over hooren spreken. Mevrouw Boomers, welke ons van morgen bezocht, was er vol van. Klingeveer, heet uw sekretaris niet zoo?’
‘Ja.’
‘Klingeveer moet woedend zijn op Vaargast, den prezident, omdat deze, zooals mevrouw Boomers althans zegt, buiten hem om met andere heeren ruggespraak had gehouden over de verkiezing, en hij den heer Van Breemsma als kandidaat wilde stellen.’
‘Daar is iets van aan.’
‘Het is een zeer gedistingeerd man, vind ik, die heer Van Breemsma, van goeden huize, altijd deftig gekleed, en hebt gij wel eens opgelet hoe hij zijne nagels soigneert?’
‘Dat herinner ik mij niet; ik zou mij met deze kandida-
{==61==} {>>pagina-aanduiding<<}
tuur echter wel kunnen vereenigen - ten minste zoo er niet nog een betere zich voordoet - ik zie nooit op personen, en houd alleen de beginselen en het algemeen belang voor oogen. Heeft mevrouw Boomers, die goed op de hoogte kan wezen, u niet nog meer verhaald?’
‘Alleen dat Klingeveer op zijn beurt met andere leden had gekonfereerd, die niet voor Van Breemsma waren, en deze nu ook een kandidaat zouden voorstellen. Klingeveer is zoo kwaad als een spin; dit wist Mevrouw Boomers zeker; hij zeide dat Vaargast, als hij meende de geheele vereeniging naar zijne hand te kunnen zetten, buiten den waard had gerekend; dat hij nu eens toonen wilde ook een woordje te kunnen medespreken, en zoo al meer. Mevrouw wist dit van haar schoonvader, en zij vroeg mij verwonderd of ik er van u nog niets over had vernomen; maar gij vertelt mij nooit iets van die dingen.’
‘Ik dacht niet dat gij daar belang in steldet. Maar zeide mevrouw Boomers u niet, welken kandidaat Klingeveer voorstaat?’
‘Is dat dan al bekend?
‘Mij althans, maar het is nog een geheim. Men spreekt van niemand anders dan van Mr. Sparrehout, den kantonregter van Kwalendijk.’
‘Sparrehout?’
‘Ja, en wanneer Klingeveer inderdaad met hem voor den dag komt, zal Van Breemsma het hard te verantwoorden hebben. Sparrehout zal vele voorstanders krijgen, zoowel om zijn flink karakter als om zijn uitgebreide bekwaamheden.’
‘Die Sparrehout, met zijn platte manier van spreken, en die nooit handschoenen draagt, zoudt gij meenen, dat hij het van Van Breemsma winnen zou?’

{==62==} {>>pagina-aanduiding<<}

‘Ik vrees dat, als de een niet voor den ander wijkt, de gele partij het van beide zal winnen; daarom is het te hopen, dat of Vaargast of Klingeveer toegeeft.’
‘Maar gij zult toch alles in het werk stellen, hoop ik, om dien Sparrehout te doen terugtrekken! Welk figuur kan zulk een man maken; ik heb hem, wanneer hij in Wijkerdam kwam, nog nooit anders dan met een zwarten das zonder strik en zonder boordje gezien; precies een Zaankanter.’
‘Hij is ook van de Zaan afkomstig, wat niet belet dat hij de belangen van ons distrikt door en door kent. Zijn brochure over de spoorwegaansluiting in verband met den afvoer der landbouw-voortbrengselen is door elkeen gelezen, en moet in de Kamer grooten indruk gemaakt hebben. Daarenboven is hij met hart en ziel welgezind.’
‘Ik zou het toch vreemd vinden, wanneer gij hem in de hand gingt werken; Van Breemsma en de geheele familie zijn altijd allerliefst voor ons; laatst bij het uitgaan der kerk sprak mevrouw Clara nog aan, en vroeg haar uiterst beleefd hoe wij het maakten, en of ik geheel hersteld was van mijn kiespijn; zij zouden het ons stellig kwalijk nemen als gij uw invloed nu aanwenddet voor Sparrehout, die laatst met dat fraaije weder een bezoek heeft gebragt bij de Van Balsterens, met vetleêren laarzen aan.’
‘Maar beste Caroline, daar kan ik u niets van zeggen; ik weet slechts half hoe de zaken staan; heden avond op de vergadering zal ik meer vernemen.’
‘Gij zult eens zien hoeveel pretentie die Sparrehouts zullen krijgen; de zuster van zijn vrouw is met een goudsmid getrouwd, uit dien winkel hier in de Melkstraat; het mensch stelt zich nu al aan of zij van onzen stand is, en geeft zich airs als een eerste dame!’
In politieke aangelegenheden was Van Ramen niet over-
{==63==} {>>pagina-aanduiding<<}
tuigd van het beter inzigt zijner echtgenoot; hij wilde er haar wel eens het een of ander van vertellen, maar was alles behalve gezind om zich naar haar zienswijze te voegen. Hij liet nu hare opmerkingen dan ook onbeantwoord, en ging naar zijne brouwerij, doch niet, zooals gewoonlijk, door den tuin, dewijl hij vreesde zijn dochter daar te zullen ontmoeten.



{==64==} {>>pagina-aanduiding<<}

Derde hoofdstuk.

Waarin, even als in het vorige, veel over liefde en politiek wordt gesproken.

Frits Molmer was, na het onderhoud met den heer Van Ramen, ijlings naar zijn kamer teruggekeerd. Werktuigelijk had hij de meid, welke hem opendeed, de gewone vraag gedaan, of er ook boodschappen of bezoekers in zijn afwezigheid geweest waren. Even werktuigelijk had hij daarop het postmerk en het adres bekeken van den brief, dien zij hem ter hand stelde, en het oog op de wijzerplaat zijner pendule geslagen, maar zonder daarna te weten waar die brief van daan kwam, noch hoe laat het was. Peinzend zat hij voor zijn gesloten schrijfbureau, in zijn leunstoel. De gedachte aan Clara rees bij hem op. Weg daarmede! De droomen van huiselijk geluk moeten een einde hebben! Het zijn luchtbeelden, die misschien nooit, en in elk geval eerst later, veel later, vleesch en been zullen kunnen aannemen! Aan den arbeid! Te lang heb ik gewacht! Nooit, nooit

{==65==} {>>pagina-aanduiding<<}

meer moet geschieden wat mij heden overkwam! Zoo ik eenmaal weder ga om mijn hand eener vrouw aan te bieden, zal ik tot haar kunnen zeggen: dat ben ik! deze plaats in de maatschappij, mijner geheel waardig, wordt door mij bekleed. Maar zal die dag aanbreken? Zou Clara zoo geheel weggewischt kunnen worden uit mijn hart, dat ik mij tot eene andere zal kunnen begeven? Ik weet het niet.... ik hoop het! Ja, ik hoop het. Mijn verstand zegt mij, hoe vreeselijk mij dit denkbeeld ook valt, dat zij voor mij verloren is, dat een ander haar bezitten zal, eer ik, arme achterblijver! de helft van mijnen weg heb afgelegd. En zoo ik tot mijn doel ben gekomen, en eindelijk op mijne beurt er aan zal mogen denken om dit eenzaam, naargeestig leven te laten varen,.... dan zal ik vergrijsd en verouderd zijn, afgestompt door de vermoeijenissen van mijn levenstaak! De maatschappelijke plaats zal er wezen, maar de mogelijkheid om bemind te worden niet meer! Ziedaar mijne toekomst.... Ik besef nu, wat het leven voor mij heeft bereid, en ben er dankbaar voor, dat ik tot dit besef ben ontwaakt;.... maar gelukkiger was ik toch toen ik mijn tijd verdroomde, en niet vroeg wat er van mij worden zou!’ - En zoo mijmerend zag Frits naar zijn boekentafel, waarop de werken lagen der dichters en schrijvers, die zoo dikwijls de troost en het genot zijner eenzame uren waren geweest. Deze dierbare vrienden, sprak de stem van zijn ontwaakt pligtgevoel verder, zult gij voortaan moeten verwaarloozen - welligt vergeten!.... ‘Het zij zoo,’ zeide hij; ‘ik heb veel in te halen; ook dat offer worde gebragt!’
Morgen reeds zou hij een begin maken, om zich zelven te bewijzen dat het hem met handelen ernst was. Het eerst wat hij wilde doen was zich naar zijn oom begeven, aan dezen zijn

{==66==} {>>pagina-aanduiding<<}

voornemen bekend maken met hetgeen daartoe aanleiding had gegeven, en zijn raad inwinnen. Daarna zou hij zijn gedragslijn vaststellen, en al moest hij zijn praktizijns-loopbaan geheel opgeven, zijn studiën laten varen, en elk uur van den dag cijferen op een kantoor, des noods het vaderland en zelfs Europa verlaten, hij zou er bereid toe zijn.
Ofschoon dit voor het oogenblik nog niet meer was dan een los plan, verschafte het hem toch een betrekkelijke rust, dat hij het gevormd had. Hij verkleedde zich, ging zijn middagmaal gebruiken, en bestelde daarna een rijtuig, om hem den volgenden morgen naar Dungermeer, de woonplaats van zijn oom, te brengen. Toen eerst herinnerde hij zich, dat er een brief voor hem gekomen was, dien hij in den zak van zijn zwarten rok had achtergelaten. In plaats van, zoo als hij gewoon was, de dagbladen in de societeit te gaan lezen, keerde hij naar huis terug, en zocht den brief op. Dezen beziende, nu niet als de vorige maal in verstrooijing, ontwaarde hij het postmerk van Dungermeer, en herkende in het adres de hand van zijn oom. Hij hoopte bijna dat die hem een afreis of iets anders van dien aard aankondigen, en aldus zijn bezoek voor het oogenblik onmogelijk maken zou, door een beletsel, dat hij zich zelven niet behoefde te verwijten. Zoo tegenstrijdig zijn dikwijls de menschelijke gevoelens!
De brief behelste echter geheel iets anders, en luidde aldus:

‘Waarde Neef!

‘Zoo gij het met uwe praktijk kunt schikken, zou ik gaarne hebben dat gij morgen eens te Dungermeer kwaamt. Wij kunnen dan te zamen in den breede spreken over eene zaak, die hier gisteren is voorgevallen en ook u betreft. Zoo als gij weet, behoort Dungermeer onder de kiesdistrikten,

{==67==} {>>pagina-aanduiding<<}

wier vertegenwoordigers dit jaar uitvallen. Van Buuren heeft minder kans dan vroeger om herkozen te worden. Velen der grijzen zijn ontevreden op hem - niet omdat hij anders gestemd heeft dan voorheen, want hij volgt nog altijd even trouw de wenken van Maliemans, zoo als de gewoonte is zijner geheele partij; ook niet om de een of andere redevoering, daar hij, als vroeger, nooit een mond opendoet - maar alleen wegens zijn herhaalde afwezigheid bij de behandeling der spoorwegbegrooting. Die van Steenenbroek hadden een amendement voorgesteld om aan onze sektie der staatslijn eene rigting te geven, die algemeen als zeer nadeelig voor ons distrikt wordt aangezien. Ieder meende nu (maar verkeerdelijk) dat Van Buurens naam bovenaan op de lijst der tegenstemmers zou voorkomen. Gij begrijpt, hoe teleurgesteld men was, daar het amendement slechts met de meerderheid van ééne stem werd aangenomen.
‘Wat is de reden van dit verzuim, dat zulke noodlottige gevolgen heeft opgeleverd? Sommigen zeggen eenvoudig: nalatigheid, en beklagen zich dat Van Buuren de zittingen dàn alleen bijwoont, wanneer hij juist niet weet wat hij anders met zijn tijd zal doen. Ook zijn er, die beweren, dat hij den Rijnspoorweg in de hand wil werken, die de beraamde verbinding ongaarne ziet tot stand komen. Hiervan is men althans zeker, dat Van Buuren nog al eenige aandeelen in die Maatschappij heeft. Algemeen toonen zijn politieke vrienden, zoowel hier als in de omliggende gemeenten, er zich ontevreden over, dat hij nooit iets van de regering voor hen gedaan kan krijgen. Is er een ministerie van eensgezinden aan het roer, dan laat zich dit verklaren, maar zelfs onder een grijs ministerie vermag hij niets. Men zegt dan ook, dat hij in het geheel niet in tel is. Ik verhaal u al deze geruchten alleen om u te doen zien,

{==68==} {>>pagina-aanduiding<<}

dat Van Buuren lang zoo populair niet meer is als voorheen, maar kan niet beoordeelen in hoeverre zij juist zijn.
‘De eensgezinden hebben in deze omstandigheden gemeend nog eens de kans te moeten wagen en te beproeven, of zij niet, door Van Buuren te verwijderen, den grijzen een nederlaag konden bezorgen in een distrikt, waar deze altijd koning hebben gekraaid. Zij gaven aanstonds aan dit voornemen ruchtbaarheid, met het gevolg dat de grijzen, om de stemmen hunner partij niet te verdeelen, Van Buuren op nieuw kandidaat hebben gesteld. Dit was juist wat de eensgezinden hoopten. Zij verwachten nu, dat een aantal grijze kiezers tot hen zal overkomen, en hierop bestaat inderdaad uitzigt wegens de vele grieven tegen Van Buuren. Intusschen gevoelen de onzen dat, zoo zij een kandidaat aannemen, algemeen als volbloed eensgezinde bekend, zij niet zullen slagen. De leiders onzer twee kiezersvereenigingen, zoowel die in de hoofdplaats als die te Berkenburg, zijn daarom voornemens naar een kandidaat buiten het distrikt om te zien, die niet bekend genoeg is om zich politieke of persoonlijke vijanden gemaakt te hebben. Wegers en ik vinden dit plan uitmuntend, dat nog een andere goede zijde bezit; wij hebben voorheen wel eens ondervonden, dat de eene eensgezinde de kandidatuur van den anderen tegenwerkte, omdat hij zelf liever kandidaat zou zijn geweest. Dan ziet men ook somtijds de eensgezinde Berkenburgers voor de grijzen stemmen, als de eensgezinde kandidaat uit Dungermeer is, en de Dungermeerders deden evenzoo als die kandidaat te Berkenburg woonde. Men vertrouwt echter dat nu de eensgezinden ééne lijn zullen trekken, wanneer de kandidaat hun geheel onbekend is en buiten het distrikt woont. Wegers en ik gelooven dat daar grond voor is.

{==69==} {>>pagina-aanduiding<<}

‘Ik behoef u niet te zeggen, dat de onzen niet stil hebben gezeten. Zij hebben echter overal bot gevangen. Eigenlijk gezegde politieke vermaardheden hunner partij konden zij niet nemen, want dan zouden al de grijzen als één man voor Van Buuren stemmen. Maar zij moeten toch iemand voorstellen, met wien zij voor den dag mogen komen. Deze heeft het echter te druk met zijn zaken; gene mist de gewoonte of den moed om in het openbaar te spreken; een derde wilde zijn post niet laten varen voor het lidmaatschap der Kamer, dat hij welligt over twee jaar weder zal verliezen; en zoo al meer. Op een vergadering van invloedrijke eensgezinde kiezers, gisteren in het Witte Hert gehouden, maakte een onzer de opmerking, dat men misschien nog het best zou slagen bij een jong advokaat zonder praktijk. Dit denkbeeld vond algemeene goedkeuring, maar niemand wees zoodanig persoon aan, of er werden allerlei bezwaren geopperd. A was te pedant, B stotterde, C had ze achter de mouw, D lag onder verdenking van in het geniep grijs te zijn. Toen vielt gij mij te binnen. Zonder mij lang te bedenken gaf ik uw naam op, en verzekerde, dat ik voor uw kennis, regtschapenheid en welbespraaktheid kon instaan. Ieder juichte mijn voorstel toe, en daar niemand u kende, vond elkeen u geschikt. Bij akklamatie werd een motie van orde aangenomen, waarbij ik uitgenoodigd werd u eens te polsen. Ik beloofde dit en schreef u dezen brief den volgenden ochtend. Overmorgen vergaderen wij op nieuw. Gij hebt dus den geheelen dag van morgen om u te bedenken, en de zaak tusschen ons beiden, met het oog op uw belangen, te overleggen. Gij moet u echter niet te veel hiervan voorstellen. Zooals gij ziet, nemen zij u vooral, omdat zij met anderen niet klaar gekomen waren, maar wie staat

{==70==} {>>pagina-aanduiding<<}

ons borg dat niet nog heden of morgen iemand van hun gading komt opduiken? Bepaalde verbindtenissen hebben zij natuurlijk tegenover mij niet aangegaan. Toch zijt gij op dit oogenblik niet zonder kans. Ik wil op uwe beslissing geen volstrekten invloed uitoefenen, maar blijf als altijd bereid u met mijn raad bij te staan.
‘Uw liefhebbende Oom
‘Louis.’
Het kookte in het brein van Frits, toen hij deze regels gelezen had. Onstuimig wierp hij zijne vensters open, en stapte de kamer op en neder. Al de gedachten, waarover hij daar straks het altoosdurend banvonnis had uitgesproken, kwamen plotseling terug, en het kantoor, de overzeesche reis, de ingespannen arbeid van elken dag, verdwenen met dezelfde snelheid. Daar blonk immers een straal van hoop! Clara, met haar vriendelijken glimlach, haar heldere oogen en lief gelaat, verscheen weder voor zijn verbeelding, en nu aan de hand van haar vader, die hem welwillend aankeek! Daar was een eervolle loopbaan, die hem bezigheid in overvloed kon verschaffen! Wat zou Van Ramen nog met reden tegen het aanzoek kunnen inbrengen van Mr. F. Molmer, lid van de Tweede Kamer der Staten-Generaal! Maar zou hij inderdaad kans hebben? Hij was zoo weinig ervaren in de politiek; zijn menschenkennis was ook niet groot, en hij wist zelfs niet eens wat hij als kandidaat te doen of te laten had! Daarenboven hij moest in elks oog, ook in dat van Van Ramen, misschien wel in dat van Clara, belagchelijk worden als de kandidatuur mislukte. En dit zou toch wel het waarschijnlijkst wezen!
Het zou Frits te vergeven zijn geweest, als hij, na al de schokken heden ondervonden, en in de overspanning, die

{==71==} {>>pagina-aanduiding<<}

daarvan het gevolg was, een overijld besluit genomen, en zijn oom geschreven had, dat hij zich met dit min of meer avontuurlijk plan niet kon inlaten. Hij had er grooten lust in dat te doen, en het voorgenomen bezoek tot na de verkiezingen uit te stellen, maar vóór dat hij zich tot het beantwoorden van den brief in dezen zin aan de schrijftafel nederzette, werd hij van zijn overdenkingen afgeleid door het geluid van een welbekende stem op den trap.
‘Zoo,’ riep die stem, ‘is mijnheer boven, dus niet uit de stad en gezond ook! wel, dat doet mij magtig veel genoegen!’
De deur vloog met een ruk open, en dokter Patters kwam binnen.
‘Oef!’ zuchtte deze, op een stoel nedervallende, ‘goed dat gij alle ramen open hebt! Is dat een warmte! Ik heb uw meid gezegd, dat zij wat beijersch bier of limonade, of koude thee of wat er maar frisch in huis is, boven brengen zou! Van dat ik u van morgen verliet tot zoo even heb ik geen knie gebogen! Den geheelen dag polsen gevoeld, beslagen tongen gezien, receptjes geschreven, gezegd dat ik ze wel gaauw zou opknappen, en dat het mooije weder gunstig moest werken op hun gestel! Toen even naar de societeit om een praatje met u te maken! Gij waart er niet en niet geweest ook! Jongen, gij moet uwe goede gewoonten zoo niet veranderen! Hapert er misschien iets aan? Maar vertel mij eerst eens, waarom waart gij van morgen zoo deftig in het zwart? Ik wilde het u niet vragen, toen die nieuwsgierige kontroleur er bij was! Maar nu moet ik het weten; het intrigeert mij geweldig. Komt de meid nu haast met haar limonade? Ik versmacht.... Hei Saartje!’
En de dokter, zonder eenig antwoord af te wachten, trok twee of drie maal achter elkander aan de schel, schoof zijn stoel terug, stak het hoofd buiten het venster, een deuntje fluitende.

{==72==} {>>pagina-aanduiding<<}

Een oogenblik na het schellen kwam de meid met een theeblad, waarop een karaf met water, een suikerpot, een paar citroenen, en twee groote glazen.
‘Laat er haar wat wijn bij geven, Frits,’ zeide de dokter nu, die intusschen de citroenen had doorgesneden, en het sap in de beide glazen uitdrukte.
‘Die heb ik bij de hand,’ antwoordde Frits, zonder het met zich zelven eens te wezen of hij blijde moest zijn met de komst van zijn vriend, omdat hem daardoor afleiding werd verschaft, dan wel ze ongelegen vinden. Hij ging naar de kast in den hoek van het vertrek, en haalde er twee flesschen uit, welke hij op de tafel plaatste.
‘Zoo, is daar uw wijnkelder? Nu daar moet ik straks eens in snuffelen. - Ga maar, Saartje; wij kunnen ons zelven wel redden. - En wat zal het nu wezen? Bordeaux? Dank u; laat ons den Rijnwijn nemen.’
Het verfrisschend mengsel was spoedig gereed.
‘Daar Frits; er staat voor u ook een glas; dat kan men in de warmte altijd gebruiken; houd mij gezelschap, en kom dan, als de zon onder is, een fijne flesch bij mij drinken.’
Frits ledigde het glas met een enkele teug, zonder een woord te spreken.
‘Hoe heb ik het met u?’ zeide de dokter verwonderd: ‘schort er iets aan? Wat is het?’
Frits haalde de schouders op, en antwoordde nog niet.
‘Gij ziet er wat bleek uit,’ ging Patters voort, ‘maar ik wil toch tien tegen één wedden, dat de arts u niet kan helpen.... de vriend echter misschien wel.’
Het kostte Frits veel moeite om den dokter mede te deelen, welke gedachten hem kwelden. Hij schaamde zich over zijn stap bij Van Ramen en over zijn liefde voor Clara, die zoo slecht voegde aan zijn omstandigheden. Zulke be-
{==73==} {>>pagina-aanduiding<<}
kentenissen schenen hem zoo jongensachtig toe voor een dertigjarigen advokaat. Hij sprak er over als een schuldige, die zijn misdrijven belijdt; maar hij sprak; hij stortte uit wat hij gevoelde en leed, en het gaf hem, ondanks zijn valsche schaamte, lucht. O, groot is de troost, dien in smart een welwillend toehoorder kan aanbrengen! Al weet hij geen raad te geven, geen uitweg aan te wijzen, alleen door blijk te geven dat hij de droefheid begrijpt, welke zijn vriend overstelpt, bewijst hij een onschatbare weldaad aan den treurende. Wie heeft ooit beproefd zijn zieleleed aan een vertrouwde te openbaren, zonder aanstonds verligting gewaar te worden! Het is hem alsof zachte lippen haren koelen adem over zijn brandende wonden blazen. Ofschoon de levendige Patters nergens het verhaal van den advokaat afbrak, en hem bedaard liet voortgaan tot het einde, zonder een enkel woord van opbeuring of troost, kwam het Frits voor, als verminderde bij elken volzin, dien hij sprak, den zwaren last, die op zijn boezem lag, en toen hij eindelijk ophield, was het hem mogelijk om opgeruimd te vragen: ‘Nu, wat zegt gij er van? Ik ben een dwaas, een verliefde droomer, niet waar?’
‘Het een en het ander,’ antwoordde de dokter, en ging voor hem staan, de handen op zijn schouders leggende: ‘Clara van Ramen nog wel, het liefste en aanvalligste meisje uit Wijkerdam, de eenige dochter van een schatrijken brouwer en van eene aartsmalle moeder, die zich in het hoofd haalt, dat een prins te naauwernood voornaam genoeg zou wezen om haar schoonzoon te worden;... een meisje, op wie de gansche jongelingschap der stad en nog een aantal heeren van elders verliefd is, en die elkeen blaauwtjes loopen laat - daar trekt nu mijn vriend, Mr. Frits Molmer, die anders zoo voortvarend en ondernemend niet is, op zekeren mooijen dag heen, met een zwarten rok en gelakte schoenen aan,

{==74==} {>>pagina-aanduiding<<}

zegt tot haar vader: ik heb geenerlei reden om te veronderstellen, dat de beminnelijke Clara mij genegen is; ik bezit geen voldoend bestaan, en heb vooreerst niet de minste vooruitzigten er een te krijgen; ik ben plus minus tien jaar ouder dan zij; wilt gij zoo goed wezen ze mij ten huwelijk te geven? - en als dan de vader neen zegt, is hij gramstorig en wanhopend, en heeft naauwelijks een groet of een handdruk over voor den vriend, die hem komt bezoeken! Overigens is zijn smaak uitstekend; Clara is waard, dat men dwaasheden voor haar doet, en daarom vergeef ik hem die dolle onderneming ook, hoewel ik nog in de verste verte niet vatten kan hoe zij hem in het brein is gevaren! Amour, tu perdis Troyes, en er is geen hoofd, zoo verstandig, of een paar schoone oogen kunnen het op hol brengen!’
Frits hoorde deze boetpreêk gelaten aan, en dacht nu, als logiesch slot te vernemen, dat hij zijn verliefdheid moest overmeesteren; hij wachtte daarop om zijn vriend den brief te vertoonen, maar, hoe geheel anders viel de raad uit!
‘Aan het werk gaan!’ riep Patters, toen de advokaat hem zijn besluit had medegedeeld. - ‘Aan het werk gaan! Opperbest! beter van daag dan morgen! Clara opgeven? om den drommel niet. Nu gij eens die studentenstreek hebt begaan - waarvan ik u zeker zou hebben teruggehouden, als gij mij geraadpleegd hadt - moet gij doorzetten, en niet halverwege blijven staan! Blijkt het dat Clara geheel onverschillig voor u is, welaan - vogue la galère! Maar is het anders, dan ook voet bij stuk houden, en naar haar bezit streven! Doch dit moet gij allereerst zien te weten te komen!’
‘En de belofte dan, welke ik haar vader gaf?’
‘Die zijt gij natuurlijk als gentleman verpligt stipt te

{==75==} {>>pagina-aanduiding<<}

houden, maar hij heeft u toch niet verboden zijn dochter te ontmoeten, wel? Nu, bij zulke ontmoeting, die zich van zelve wel eens zal voordoen, zal zij u laten blijken of zij u genegen is of niet; zij kan, wanneer zij over u denkt als gij over haar, niet verlangen dat gij u laat afschrikken en den moed verliest....’
‘Maar het is haar onbekend dat ik....’
‘Gekheid; meent gij dat een heer, die maanden lang een jonge dame met smachtende blikken heeft aangezien, een uur lang met haar vader geheimzinnig in de zijkamer kan zitten spreken, zonder dat zij dit verneemt, en vermoedt wat er gaande is. Wat zijt gij toch een onnoozele vrijer, mijn beste, trouwe Frits! Weet gij wat ik geloof? Dat zij u wel lijden mag, en haar vader dit weet; meende hij van neen, of had hij dit punt nooit met haar behandeld, hij zou veel stelliger in zijn afwijzing zijn geweest, en niet zoolang met u over uw omstandigheden gekeuveld hebben.... wees daar zeker van.’
‘De man praat graag.’
‘Ongetwijfeld, op vergaderingen en in groote gezelschappen, waar hij kan pronken met zijn ingebeelde welsprekendheid - want hij gelooft zich een redenaar - maar onder vier oogen, voor een gehoor, dat slechts uit één persoon bestaat - neen mijn vriend! Vooruit, zeg ik u, fortuna audaces juvat!.... Gij hebt echter nog iets op uw hart; wat frommelt gij daar tusschen uw handen? Ik wil wedden, ondanks al uw prachtige voornemens, een elegie op de stralende oogjes en de blonde wenkbraauwenboogjes uwer aangebedene!’
‘Iets veel prozaïscher, Arnold,’ zeide Frits, die den invloed begon te gevoelen van zijns vriends goede luim, glimlagchende, ‘een schrijven van mijn oom, over politiek, de

{==76==} {>>pagina-aanduiding<<}

verkiezingen, gelen en grijzen, wat weet ik het! daar, zie zelf.’
De dokter wierp zich achterover op zijn stoel, en las den brief met groote opmerkzaamheid. Toen hij aan het einde was gekomen, ging hij sommige volzinnen nog eens aandachtig na, legde het papier op de tafel, en riep uit, voor Frits en zich zelven een groot glas Rijnwijn inschenkende:
‘Laat ons klinken, gelukskind, op het welslagen uwer kandidatuur!’
Frits stootte aan, en ledigde, de schouders ophalende, het glas met één teug. Arnold wilde dit en het zijne aanstonds vullen, en ging voort:
‘En op uwe spoedige verloving met de koningin van uw hart, mejufvrouw Clara van Ramen!’
De dokter bragt den wijn aan zijn mond, maar Frits zette het reeds half opgeheven glas op tafel; zijn gelaat betrok, en ernstig was zijn toon, toen hij zeide:
‘Neen, Arnold, dat niet.... later misschien.... doch de wond is nog te versch, spot niet met mijn leed.’
‘Maar ik spot niet, juist het tegendeel; het gunstig lot wijst u als met den vinger den weg, dien gij moet bewandelen; het komt er slechts op aan, dat gij de gulden gelegenheid - zooals het spreekwoord zegt - bij de horens grijpt.’
‘Gij verstaat toch niet door gelegenheid dat avontuurlijke denkbeeld van mijn oom?’
‘Wel zeker doe ik dat; met beide handen moet gij dat denkbeeld aanvaarden.’
‘Maar welke kansen heb ik van slagen?’
‘Misschien vele, misschien weinige, dat hangt van omstandigheden af, die ik niet ken, waar waaromtrent gij u, zonder uitstel, te Dungermeer op de hoogte moet stellen; maar één ding - het is goed dat het mij daar te binnen

{==77==} {>>pagina-aanduiding<<}

valt - wacht u voor dien kontroleur, met wien gij heden naarde stad wandeldet, de vent is niet te vertrouwen; hij komt achter alles, en houdt zich of hij van niets weet. Ik ben overtuigd, dat hij zeer goed geraden heeft waarom gij zoo deftig in het zwart waart; nu is er een neef van hem, die ook naar Clara vrijt; pas op, de kontroleur zal u dwarsboomen - en wel zonder dat gij bespeurt hoe - hij is een intrigant! Doch moed gehouden en geen tijd verloren!’
‘Dank u voor uw raad, maar nu in ernst, Arnold, gij meent toch niet dat ik mij kandidaat voor de Tweede Kamer moet stellen? Ik zou niet anders dan een belagchelijk figuur maken; ik, een advokaat zonder naam, zonder eenige ervaring van de politiek! Mijn nederlaag zou zeker wezen.’
‘Wel anderen zijn er gekomen, minder aanbevelenswaardig dan gij, en wie iets wil, moet iets wagen. Vrees niet voor een belagchelijk figuur; gij zijt - hoe het ook afloopt - in aanmerking gekomen, en dit zal door elkeen aan uw verdiensten worden toegeschreven; wie weet of het Van Ramen niet nog eens berouwt u te gering geschat te hebben, en Claraas hart niet kloppen zal van trots en vreugde over de eer, die u ten deel valt. Het plan van oom is goud waard....’
De dokter sprak met geestdrift, en met den vasten wil om Frits uit zijn besluiteloosheid te doen ontwaken; deze was weder in gepeins gezonken, er er volgden eenige oogenblikken van onafgebroken stilte, alvorens hij zeide:
‘Wie is die neef van den kontroleur?’
‘Een kommies bij de posterijen.... een jonkheer.... meer weet ik er ook niet van.... Maar wat doet dit er toe? Houd uw gedachten hier nu niet mede bezig. Er zijn er wel meer, die Clara naloopen, of bij Van Ramen aanschellen om haar hand te vragen! Laat daarom geen gras

{==78==} {>>pagina-aanduiding<<}

over uw voornemens groeijen.... Ach, dat ik u wat voortvarendheid kon impompen!’
‘Ik wilde zelf dat ik voortvarender was; als gij evenwel zegt: wie waagt, wint, - zeg ik met gelijk regt: bezin eer gij begint.’
‘Een prachtig spreekwoord, maar dat meest altijd slechts ten halve wordt toegepast. Wat doen gewoonlijk degenen, die er zich op beroepen? Zij bezinnen zich, en nog eens, en al wederom, en daarna beginnen zij - niet. Gij zijt op weg om evenzoo te doen, en u zoolang te bedenken, tot gij op zekeren morgen uw Clara hier voorbij ziet gaan naar het raadhuis, met dien neef van Van Hoven, of een anderen snoeshaan naast zich in de trouwkoets.... dan zal het, o bezonnen man! echter te laat zijn om te beginnen!.., Doch komaan, bezin u dan, en als gij wilt, zal ik u in het bezinnen helpen!’
‘Niets liever dan dat.... wat ik wilde opmerken is: de kandidatuur, waar oom op doelt, gaat uit van de eensgezinden of de gelen, zooals de welgezinden zouden zeggen, en is dus gerigt tegen de welgezinden of grijzen, zooals deze op hun beurt door de eensgezinden worden genoemd.’
‘Welnu, wat maakt dat uit? weet gij waarin het onderscheid tusschen eensgezind of geel, en welgezind of grijs gelegen is?’
‘Neen.... maar ik heb mij nooit bijzonder met politieke kwesties ingelaten....’
‘Gij zijt dan niets ten achteren bij de eerste bolleboozen in de politiek, Van Ramen onder hen begrepen, want die weten het evenmin. Laat u dit dus geen zorg wezen.’
‘Maar Van Ramen is een verklaard welgezinde, en het zijn juist de eensgezinden, die, op raad van oom, mij welligt zouden voorstellen.’

{==79==} {>>pagina-aanduiding<<}

Aan dit bezwaar had dokter Patters, in zijn ijver om Frits te raden en te helpen, nog niet gedacht; hij sloeg zich met de vuist voor het hoofd, wierp zich links en regts in zijn stoel, riep nu eens uit: drommels! dan weder: wel verdraaid! en deed meer andere dwaze dingen; eindelijk werd hij iets kalmer, nam den brief van den heer Louis Molmer nog eens op, en ging dien bedaard zitten overlezen. Daarna sprak hij:
‘Zoudt gij u met een gerust geweten voor een overtuigd aanhanger van de grijze zienswijs kunnen uitgeven?’
‘Waarachtig niet.’
‘Van de gele dan?’
‘Evenmin. - Ik deed immers tot dusverre niets aan de politiek?’
‘Dan staan uw politieke gevoelens thans in volkomen overeenstemming met de eischen van uw omstandigheden. - Menig staatsman zou wenschen dat hij in zulk benijdenswaard geval verkeerde, en daarom - nog eens zeg ik: gelukskind! - Hoor: de gelen, om te beter te slagen, zoeken naar iemand, die niet bekend is als geel, het staat duidelijk in den brief; en het laat zich begrijpen, want waarvoor moet gij dienen? Voor lokvink, die grijze kiezers naar het gele net leidt. Welke houding moet gij nu aannemen? Juist die van daareven. Gij hebt u weinig met politiek ingelaten; gij vat het onderscheid tusschen de partijen niet regt; maar gij zult - is het niet zoo? - steeds voor alles de algemeene belangen in het oog houden? (Frits knikte toestemmend); zaken voor personen laten gaan? (Frits knikte weder); den vooruitgang bevorderen, zonder schokken; behouden wat behouden moet worden; hervormen waar hervorming noodig is, en steeds het heil des vaderlands als rigtsnoer nemen? (nadrukkelijke knik). Welnu met zoo te praten, en niets

{==80==} {>>pagina-aanduiding<<}

meer en niets minder te zeggen, zult gij der waarheid getrouw blijven, en tevens juist verklaren wat uw partij verlangt - algemeenheden mijn vriend, en niets dan algemeenheden.’
‘Maar Van Ramen?’
‘Terwijl gij zoo sprekende de gelen in geestdrift brengt, en u bij hen den naam maakt van een behendig man, een politiek vernuft, een aankomend Talleyrand of Machiavelli, dien het van het hoogste belang is voor hunne partij te winnen, zal Van Ramen uitroepen: ik mistrouw het toch eenigzins dat de gelen hem steunen, maar die loopen misschien in den val; welk verstand, welk doorzigt; het zijn de ware, het zijn onze, het zijn mijn beginselen, die ik daar hoor!.... en dat dewijl gij niets dan algemeenheden zegt, en u zorgvuldig wacht voor verklaringen, die zin hebben! o zegepraal! Naar Dungermeer, mijn waarde, naar Dungermeer!’
Patters had zich zelven al redeneerende opgewonden en liep gevaar, in zijn ijver, zich zelven voorbij te praten en aldus het doel te missen, dat hij wilde bereiken. Dit doel was vooreerst om Molmer met Clara te vereenigen, waartoe hem de plotseling opdagende kandidatuur - al scheen hem zelven de onderneming gewaagd voor - inderdaad een mogelijke weg toescheen; ten tweede - en dit was het voornaamste - om zijn vriend, door hem tot beweging, inspanning en opgewektheid te noodzaken, uit zijn droomerige en willooze hebbelijkheid - een gevolg van zijn eentoonig en eenzaam leven - te verheffen. In elk geval, redeneerde Patters in de dubbele hoedanigheid van arts en vriend, zou het winst zijn als wij Molmer van een mijmeraar, zooals zij dreigt te worden, weten te herscheppen in een man, die handelt.
De twee vrienden hadden elkander op de hoogeschool

{==81==} {>>pagina-aanduiding<<}

school, waar beiden ter zelfder tijd studeerden, reeds gekend en gewaardeerd, doch elkander toen een geruimen tijd uit het oog verloren; hier te Wijkerdam was bij den een zoowel als bij den ander de oude hartelijkheid terug gekomen, en die hartelijkheid weldra overgegaan in vertrouwelijkheid. Geen dag bijna verliep of Patters kwam een praatje maken bij Molmer, blijde iemand te vinden, in wiens gezelschap hij ongestraft de draak met de Wijkerdammers kon steken; voor Molmer was het aangenaamste uur van den dag dat, waarop het levendig onderhoud van Patters zijn eenzaamheid kwam opvrolijken. Evenwel had valsche schaamte - zooals het menschkundig oog van den ervaren geneesheer het dadelijk inzag - gepaard aan zekere schuwheid, die bij hem nog niet geheel geweken was, Frits teruggehouden zijn liefde tot Clara te openbaren. Nu hij eindelijk daarmede voor den dag kwam, en Patters, wien de afgetrokkenheid zijns vriends in den laatsten tijd niet ontgaan was, gevoelde dat hij hier voor een gemoedsziekte stond, was diens besluit genomen om haar te genezen, door welke middelen dan ook, en zonder dat de patient zou merken wat hij eigenlijk in het oog had.
‘Clara of geen Clara,’ mompelde hij bij zich zelven, met een zakkammetje voor den spiegel zijn bakkebaarden uitstrijkende, ‘onzen vriend moet ik tot een ander mensch maken; zóó loopt hij gevaar een suffer te worden. Om te beginnen zullen wij beproeven wat een flinke dozis-Clara, vermengd met verkiezingsdrukte, kan uitwerken; en faalt die kuur.... ik heb nog tijd genoeg om te bedenken hoe ik het dan zal aanleggen.’
Frits had intusschen een wandelstok uit den hoek gehaald, en scheen willens den dokter, die aanstalten maakte om heen te gaan, te begeleiden. Dit kwam het plan van dezen te

{==82==} {>>pagina-aanduiding<<}

stade, want hij wenschte het gesprek nog wat voort te zetten, uit vrees dat de besluiteloosheid, na zijn vertrek, de overhand mogt krijgen.
‘Zoo,’ zeide, de dokter, naar die uitrusting ziende, ‘gaat gij mede? Dat is uitmuntend.’
‘Ik zal u althans brengen tot de societeit.’
‘En wat wilt gij daar doen? De bladen lezen? Een potje spelen? Vergezel mij liever; ik moet naar Lindenbosch; van morgen reeds ontving ik een boodschap om naar de oude mevrouw te komen zien, die van nacht weder onrustig had geslapen, en zich zeer onfrisch gevoelde; het mensch scheelt niets dan verveling, en de apotheek zal haar niet beter maken, maar daar wil zij het juist van hebben. Ik zeide aan haar koetsier dat zij maar met hetzelfde drankje moest voortgaan, en dat het dan wel zou schikken. Nu zal aar een praatje verleenen, dat geeft altijd afleiding - laat ons te zamen zoo ver wandelen; de beweging zal u goed doen.’
Frits lachte dit denkbeeld toe. De weg naar Lindenbosch, aan beide zijden met statige beuken bezet, slingerde door het bouwland, en leverde een aangename wandeling op, waarvan bij zomeravonden diegenen der Wijkerdammers gebruik maakten, welke hooger eischen aan de natuur stelden dan een buitencingel kan bevredigen. Hun getal was echter gering, en toen zij eenige honderd schreden van de stad verwijderd waren, hinderde niets de beide vrienden in hun luid gesprek. Patters achtte het raadzaam het weder op te vatten waar zij het hadden gelaten, om het denkbeeld der kandidatuur bij zijn vriend levendig te houden.
‘Gij lid der Tweede Kamer!’ riep hij uit, ‘als dat gebeurt, bestel ik dadelijk een abonnement op het Bijblad!’
‘Gij kunt u niet verbeelden hoe zonderling deze gedachte

{==83==} {>>pagina-aanduiding<<}

mij voorkomt.... nemen wij eens aan dat ik benoemd werd, ik zou dan partij moeten trekken, een stelsel omhelzen, beginselen....’
‘Daar is het weder! Als gij afgevaardigde waart, zoudt gij u niet door studie en nadenken spoedig op de hoogte kunnen stellen van de vraagstukken, die behandeld worden? Zou uw regtschapenheid u daarover niet doen oordeelen en beslissen naar uw beste weten? Welnu, dat is genoeg. Beginselen! ongelukkig woord! Ik heb van niets meer afschuw dan van beginselen! Alle politieke rampen komen in onzen tijd voort uit beginselen! Zien wij een bekwaam minister, berekend voor zijn taak, die met doorzigt, kennis en ijver zijn departement beheerd, omverwerpen, en vraagt men naar de reden van die baldadigheid, dan heet het: zijn beginselen waren de onzen niet! Tracht men uit te vorschen, waarom twee vorsten hun onderdanen bij duizenden en tienduizenden naar het slagveld zenden, en meer millioenen aan den oorlog verspillen dan de voordeeligste overwinning hun kan teruggeven - het antwoord is: zij handelen uit beginsel, en daar vergt men nog eerbied voor, op den koop toe. Waarom werd Klaassen verleden maand als wethouder benoemd, ofschoon ieder weet dat hij zijn eigen huishouding niet in orde kan houden, en Van Kroonen voorbijgegaan, wiens degelijkheid en kennis door niemand wordt geloochend? Om hun beginselen! Geloof mij, het zijn ellendige dingen, die beginselen, en als men van iemand getuigt dat hij een man van vaste beginselen is, wees dan tegen hem op uwe hoede.’
‘Wat draaft gij door!’
‘Meent gij? Lees de verslagen der zittingen onzer Tweede Kamer. Elk lid heeft zijn beginselen. Hij is daar trotsch op, en brengt ze overal bij te pas; denk niet dat Everts laatst op de voltooijing van het kanaal naar Dorreheide

{==84==} {>>pagina-aanduiding<<}

aandrong om in een goed blaadje bij zijn kiezers te blijven, het was uit beginsel; ook niet dat hij voor het recès stemde, dewijl hij naar huis wilde omdat zijn vrouw bevallen moest: louter beginsel. Deze gehechtheid aan de beginselen veroorlooft hun ze bij anderen te vorderen, wat dan ook trouw gebeurt. Zoodra een nieuw ministerie optreedt, ziet gij de sprekers elkander verdringen, om te betoogen dat de minister van oorlog tien jaren geleden in een brochure bijvoorbeeld gezegd heeft: ‘weelde heeft menig volk tot zijn verderf gebragt’; en de minister van binnenlandsche zaken, toen hij lid der kamer was: ‘de heilzame ontwikkeling der volksbedrijvigheid verspreidt overal in den lande welvaart, hier en daar zelfs weelde.’ Nu roepen zij zegevierend uit: ‘Wat! de eene minister verwerpt de weelde als verderfelijk, de andere noemt de oorzaken, welke haar voortbrengen, heilzaam! Hoe is eenheid van rigting bij zulke tegenstrijdige beginselen van de raadslieden der kroon te verwachten!’ De ministers, in plaats van hun schouders op te halen, gaan dan betoogen dat ook zij regt hebben op den naam van mannen van beginselen, en willen bewijzen dat de uitdrukking in de brochure en die in de redevoering eigenlijk juist hetzelfde beteekenen; hier pogen zij de woorden wat te verzachten, dáár ze wat te versterken: altijd met het onvermijdelijke gevolg dat al hun tegenstanders nu om wraak schreeuwen over zulke verloochening hunner antecedenten! Aan zulke nuttige beraadslagingen besteden onze Staten-Generaal twee derden van hun tijd, mijn vriend. Geen minister, geen lid voert het woord, of zes, zeven redenaars staan al gereed om, met het Bijblad in de hand, hem voor den voet te werpen dat hij geen beginselen heeft, want dat hij bij de beraadslaging over het batig slot, de calamiteuze polders of de armenzorg iets gewenscht of gezegd

{==85==} {>>pagina-aanduiding<<}

heeft, waarover hij bij de behandeling der naturalizatiën het stilzwijgen bewaart! Wat ik u bidden mag, Frits, wacht u voor beginselen!’
‘Een schoone raad aan iemand, van wien gij verlangt dat hij de politieke loopbaan zal gaan betreden!’
‘De beste, dien ik u kan geven! Het vaderland heeft tegenwoordig aan niets zoo zeer behoefte als aan beginsellooze vertegenwoordigers; aan staatslieden, die niet met een kant en klaar stelsel optreden, en daarnaar personen, zaken en toestanden willen inkrimpen en uitrekken als op een Procustus-bed; aan onbevangen mannen, die de feiten beoordeelen naar hun aard, en volgens hun beste overtuiging handelen met verstand, zonder zich er over te bekommeren of dit strookt met dit of dat stelsel of beginsel! Want wat zoo genoemd wordt is, op het veld der politiek, meestal niet meer dan een klank! Maar, hoe onschuldig klanken ook schijnen, hier doen ze kwaad! Zij verdeelen de burgers, en maken onze raadzalen, waar de volksbelangen beslist behoorden te worden, tot een oefenplaats in het haarkloven. En daarbij komt nog dat drie vierden der leden, die gij zoo aandoenlijk over hun beginselen hoort uitweiden, en zoo vastberaden verklaren dat zij op grond daarvan het aangeboden voorstel zullen aannemen of verwerpen, des morgens aan de deur is ingefluisterd geworden, welke beginselen dien dag voor hen aan de orde waren, en of zij bij de stemming ja of neen moesten zeggen. Duidt het hun niet euvel. Het is niet aan elk gegeven naar Korinthe te gaan! Het is evenmin aan elk gegeven zijn weg te vinden in een doolhof van beginselen, die meerendeels niet eens omschreven zijn! Zie onze kiezers hier in Wijkerdam. Welligt zal Regt en Wet hun morgen voorstellen om dien zoetsappigen Van Breemsma naar de Kamer te zenden; kennen zij zijn beginselen? volstrekt niet,

{==86==} {>>pagina-aanduiding<<}

Kent Regt en Wet ze? Alles behalve. Kent gij, ken ik of kent iemand, die met hem omgaat, ze? Neen. Kent hij ze zelven, of heeft hij beginselen? Ik zou durven wedden van neen. Met Sparrehout, van wien ook sprake is, staat het evenzoo gesteld. Toch zal een van beiden aan de kiesgeregtigden worden opgedrongen, voornamelijk of alleen omdat hij de welgezinde beginselen vertegenwoordigt; en de kiezers zullen voor hem stemmen, daar zij nu eenmaal hier welgezind zijn, niet omdat zij weten wat welgezind is, maar om den eensgezinden de zege te beletten, evenzeer zonder dat zij weten wat eensgezind eigenlijk is. Het is hetzelfde verschijnsel dat men in den oorlog bespeurt. Neemt die schans, zegt de generaal, en slaat haar verdedigers dood. Met geestdrift trekken de soldaten uit, en stormen op de schans in. Maar wat hindert hun die schans? Wat hebben de mannen, die haar verdedigen, hun misdaan? Die niet nadenken antwoorden: het wordt zoo bevolen; en die meenen dat zij nadenken: de vijanden staan er achter. Maar waarom noemen zij hen: de vijanden? Dat weet zeer zeker geen enkel soldaat, en de aanvoerder weet het misschien zelf ook niet. Het waarom is dan ook dikwijls een lastige vraag! Voor de welgezinden zijn de eensgezinden en voor de eensgezinden de welgezinden de vijanden, en ook hun aanvoerders weten meestal niet waarom! Maar wat deze wel weten is dat in dit woord ‘vijanden,’ of ‘politieke tegenstanders’ zoo als men bij verkiezingen zegt, een tooverkracht ligt, groot genoeg om lieden levenslang tegen elkander in het harnas te jagen, die, als zij in den beginne met elkander hadden gesproken, ontdekt zouden hebben dat zij hetzelfde verlangden.’
‘Ondanks al dien spot, waart gij heden morgen druk bezig om Van Hoven voor de eene of andere kandidatuur te winnen!’
‘Dat was ik, maar niet om een beginsel, maar om een per-
{==87==} {>>pagina-aanduiding<<}
soon. Ik schat het kiesregt hoog, en als ik meen iets ten goede te kunnen verrigten, werk ik ijverig in de verkiezingen mede. Maar, nog eens, niet om de beginselen, altijd om de personen. Zoo de kiezers hun hoofd niet verhitten met allerlei afgetrokken politieke begrippen, waarvan zij toch voor het meerendeel niets vatten, met partijleuzen en magtspreuken, die de kiezersvereenigingen als etiketten voor hun - dikwijls bedorven - waar gebruiken, en indien zij zoo wijs waren enkel op den persoon, op zijn karakter, op zijn daden, op zijn bekwaamheden te letten, en de beginselen aan de mannen hunner keuze overlieten, zooals zij het nu in elk geval met de toepassing moeten doen, zou het vrij wat beter voor het land zijn! Ga ik naar de stembus - en ik doe dit meest altijd - het is om de kansen van een kandidaat, die mij bevalt, te vermeerderen, of als er zulk een kandidaat, zooals gewoonlijk, niet is, om den minst slechte te doen benoemen. Uwe kandidatuur sta ik voor: niet alleen omdat gij mijn vriend zijt, maar 1o. omdat gij tevens, zooals ik weet, uwe betrekking eer zoudt aandoen, en er de pligten ernstig van opvatten, en 2o. omdat gij geen politieke beginselen hebt. Van morgen was ik in de weer om Van Hoven over te halen Vaargast de kandidatuur van Van Breemsma te doen opgeven, omdat ik dien heer ken als iemand, aan wien geenerlei belangen, en in het allerminst de landsbelangen te vertrouwen zijn, en ik nog liever een vlegel als Sparrehout in de Kamer zie dan een gluiper zooals de andere.’
‘Maar men zal mij toch naar mijn beginselen vragen, een programma van mij verlangen, en daarop kan ik niet antwoorden dat mijn vriend, dokter Patters, beginselen voor een noodzakelijk kwaad aanziet!’ merkte Frits vrolijk op, want de levendige kout van den dokter had hem ten tweeden male in een opgeruimde stemming gebragt.

{==88==} {>>pagina-aanduiding<<}

‘Kwaad, niet noodzakelijk kwaad, heb ik gezegd. Maar wij wentelen rond in den zelfden kring. Grij gaat morgen naar uw oom; niet waar, dat is besloten?’
‘Ongetwijfeld!’
‘Welnu; spreek met hem als met mij; verklaar zonder omwegen uw afkeer om u aan eenige partij te verbinden; zorg dat gij goed op de hoogte van alle omstandigheden zijt, en tracht, als het mogelijk is, een dag of een halven dag bedenktijd te verkrijgen.’
‘Ik zie tegen de onderneming op, maar toch, ik wil haar beproeven. Zult gij mij blijven raden en bijstaan, Arnold?’
‘Wis en zeker, en ik zal u niet tot een plan aanzetten, dat geen kans van verwezenlijking aanbiedt; daar kunt gij op rekenen!’
Toen de dokter dit gezegd had, greep hij eensklaps den arm van Frits en trok hem naar zich toe; terzelfder tijd zette hij met een fikschen stoot zijn hoed regt, die links op zijn hoofd stond, floot even tusschen de tanden, en strekte zijn wijsvinger uit naar een kromming van den weg, vóór hen.
Frits zag den kant op, die hem werd aangewezen. Een dame kwam langzaam de laan af; zij was in ligte zomerkleeding, met een breedgeranden stroohoed over haar zwierende blonde lokken, en droeg in de eene hand een tuiltje klaprozen en korenbloemen, waarschijnlijk pas op het veld geplukt, in de andere een zonnescherm, dat zij voor haar gelaat hield; haar slanke gestalte en losse tred verrieden desniettemin wie zij was: Clara van Ramen naderde de twee vrienden. Na het onderhoud met haar ouders was het haar te drukkend in huis geworden, en zoo had zij verkwikking gezocht in een wandeling langs de velden. Thans keerde zij naar huis terug.
Frits verschoot van kleur; Patters, hem steeds bij den

{==89==} {>>pagina-aanduiding<<}

arm houdende, week zijwaarts af, aldus de geheele breedte van den weg voor de juffer vrij latende; zoo wachtten beiden haar af, en bogen, met den hoed in de hand, toen zij hen voorbijging.
Op dat oogenblik ligtte Clara het hoofd op, en het volle licht der zon viel op haar lieftalig gezigtje; halverwege keerde zij zich naar de heeren, met een neiging, zonder haar gang te vertragen, hun beleefde groet beantwoordende. Toen zag zij Frits even aan, en in haar oogen en om haar lippen vloog een glimlach, zoo vriendelijk, zoo bekoorlijk, zoo aanminnig, als Frits er nog nooit een aanschouwd had. Daarop zette zij bedaard haar wandeling voort.
Patters voelde den arm van zijn vriend beven; onwillekeurig zette deze een paar stappen vooruit, als wilde hij het meisje naijlen, maar hij dacht aan het uitdrukkelijk verbod van haar vader en bleef staan.
‘Frits,’ vroeg de dokter op hoog ernstigen toon, ‘gelooft gij aan voorteekenen?’
Frits, nog ontsteld door de ontmoeting, wilde ontkennend antwoorden, maar zijn beschouwing over de twee deuren in Van Ramens spreekkamer kwam hem in de gedachte.
‘Half en half,’ zeide hij, Clara naoogende.
‘Welnu, mijn vriend, laat mij dan als wigchelaar tot u spreken; gij zult slagen in uw voornemen; geluk er mede! Die blik, die glimlach kunnen niet liegen.’
‘Ik geloof het ook, Arnold; zij weet van mijn aanzoek, en keurt het goed; dit staat vast; nu voel ik moed; nu zal ik handelen met kracht.’
‘Uitmuntend; doch laat ons thans afscheid nemen; ik zie het hek van Lindenbosch al, en zal daar wel eenigen tijd moeten blijven; good luck!’

{==90==} {>>pagina-aanduiding<<}

‘Morgen vroeg rijd ik naar Dungermeer; ik ga over alles met oom spreken, ook over uw raad; ook over deze heilspellende verschijning.’
‘Dat niet, in geen geval; laat Clara er buiten; uw liefde en hoop kunt gij later wel verhalen, en met te veel op eens te willen doen, zoudt gij alles slecht verrigten. Qui trop embrasse mal étreint! Denk morgen om niets hoegenaamd dan om uw kandidatuur; begrepen? En nu nogmaals vaarwel!’
Frits drukte zijn vriend hartelijk de hand, en keerde op zijn schreden terug. Patters was weldra op Lindenbosch, en hoe zwaar zijne patiente ook aan verveling en neêrslagtigheid leed, nu gevoelde zij zich opgewekt, want nog nooit had de dokter zoo vrolijk en levendig naast haar stoel zitten keuvelen als hij dezen avond deed.



{==91==} {>>pagina-aanduiding<<}

Vierde hoofdstuk.

Waarin de lezer kennis maakt met de bestuurderen van de kiezers-vereeniging regt en wet, en hunne beraadslagingen bijwoont over de gewigtige keuze, die aanstaande is.

Het Wapen van Nederland’ te Wijkerdam was een gebouw, gesticht als logement, doch waar nooit een herbergier rekening had kunnen maken. De eerste eigenaar was een slijter in sterke dranken, die de eerzucht had van logementhouder te worden, en het huis op de markt liet zetten uit de overwinsten van zijn voordeelig bedrijf. Hij droeg zorg, dat de nette kamers naar den nieuwsten smaak werden gemeubeld en van alle geriefelijkheden voorzien, en meende een uitmuntende onderneming begonnen te hebben, dewijl er in Wijkerdam tot dusverre geen dragelijk logement te vinden was geweest. De slijter had echter uit het oog verloren, dat daar ook geen behoefte aan bestond. Marskramers, veekoopers en kolporteurs konden het met de eenvoudige herbergen, die er waren, wel stellen, en vonden zich hier veel beter te huis dan in het Wapen van Nederland. Behalve

{==92==} {>>pagina-aanduiding<<}

deze lieden kwamen slechts zelden reizigers te Wijkerdam overnachten, en van den enkele hunner, die niet bij een vriend of bloedverwant zijn intrek nam, kon het Wapen zijn onkosten niet goed maken. De slijter zag zich weldra genoodzaakt het tot een prijs, die hem geen behoorlijke rente van de gemaakte uitgaven opleverde, te verhuren aan een kastelein, die er een stalhouderij en een koffijhuis mede verbond, maar, na twee jaren, vertrok. De volgende huurder verhuisde met de noorderzon, en nu hield de slijter een veiling van het huisraad, de meubelen en de serviezen, en sloeg het huis te koop aan. Eenige notabelen der stad kochten het voor een derde van de som, die de aanbouw had gekost. In de gelagkamer vestigden zij hun societeit, lieten op de eerste verdieping alle beschotten wegbreken, en verkregen alzoo een langwerpige zaal, van het fatsoen dat doorgaans met een pijpenlade wordt vergeleken, waar des winters koncerten werden gegeven, de Wijkerdamsche rederijkerskamer haar voordragten hield, en welke voor vergaderplaats van genootschappen en maatschappijen gebezigd werd. Deze zaal was het vereenigingspunt van het gezellig verkeer te Wijkerdam, hetgeen niet belette dat zij er zeer naargeestig uitzag, wanneer er dergelijke bijeenkomsten niet plaats hadden. Dit lag zoowel aan haar gewitte muren als aan het tweeslachtig karakter, dat zij dan vertoonde. Aan het eene einde, bij de drie kruisramen, welke op de markt uitzigt verleenden, stond een log biljart, ten gebruike der leden van de societeit beneden; hier was wel is waar een ander biljart, maar des namiddags meldde zich dikwijls meer dan eene partij spelers te gelijk aan; dit veroorzaakte dat men er menige teleurgestelde tronie kon waarnemen, wanneer het woord Vergadering, met groote letters op een bordpapier boven het buffet ten toon gesteld, waarschuwde, dat de

{==93==} {>>pagina-aanduiding<<}

bovenzaal voor de beoefenaars van het edele bal-stoot-spel niet beschikbaar was.
Aan de zoldering boven dat biljart hing een paar olielampen met groene lichtschermen van blik; tegen den muur daarnaast een groot zwart bord met witte lijnen, dienende om de namen, de kansen, de overwinning of den dood aan te teekenen van degenen, die een potje speelden: aan de overzijde van het bord een queuenrek met zes queuen en al de artikelen der grondwet van het biljartspel, in plano. Een bank met leuning en lederen zitting, die voor acht of negen toeschouwers ruimte had, was met den rug naar de ramen geplaatst.
Aan dezen kant bezien, geleek de zaal dus op een koffijkamer, welke gelijkenis nog verhoogd werd door het buffet, dat ongeveer op dezelfde hoogte in den wand was aangebragt. Het gedeelte, vóór het biljart opengelaten, en dat het grootste was, werd geheel ingenomen door stoelen, in breede rijen achter elkander geplaatst. Bij koncerten kwam er in de plaats van het biljart en de lederen bank een houten verhevenheid, en bij vergaderingen een lange tafel met groen kleed, inktkokers, pennen en vellen wit papier voor de kommissarissen of het leidend komitee. Hier werden ook de vergaderingen van de kiezersvereeniging Regt en Wet gehouden, en zouden heden avond hare bestuurders bijeenkomen. Deze konden niet vorderen dat voor hun zevental de zaal werd in orde gemaakt, daar zij alleen huur betaalden voor de leden-vergaderingen, en haar voor de bestuurs-vergaderingen op den koop toe ten gebruike kregen. Het biljart met toebehooren, zoowel als de stoelen, waren dus blijven staan, maar tusschen biljart en stoelen was de groene tafel nedergezet, met den gewonen toestel er boven op.
Het ongezellige van dit ruime vertrek, met dat aantal ledige

{==94==} {>>pagina-aanduiding<<}

zitplaatsen en het verlaten buffet, oefende een eigenaardigen invloed uit op de beraadslagingen van de zeven. Waren zij gewoon geweest te zamen te komen in de zijkamer van een hunner, dan zouden zij, daar de meesten met elkander bijna dagelijks als goede bekenden in de societeit verkeerden, waarschijnlijk de zaken in den vorm van een gemeenzaam onderhoud hebben behandeld. Hier echter ging het statiger toe; de voorzitter opende en sloot de vergaderingen met den hamer in de hand, en gaf op de rei af het woord aan zijn kollegaas, die dan, zooveel mogelijk op redenaarstrant, hun gevoelen openbaarden.
Zoo die gang van zaken sommigen hunner mishaagde, beviel zij daarentegen aan anderen bijzonder, en onder hen vooral aan Van Ramen en den voorzitter. Deze twee heeren, benevens de vice-voorzitter Van der Grotten, zijn op klokke zes tegenwoordig, en staan voor een der drie ramen. Ofschoon de avond nog niet begon te vallen, was het in het midden en het benedeneinde der zaal reeds schemerig, wat waarschijnlijk het drietal naar die zijde gelokt had. Zij hadden het biljart, nu met een wit laken bedekt, als theetafel ingerigt, waaraan Van der Grotten bezig was de kopjes te vullen. Het kostte hem moeite genoeg, want gelijk bij de meesten die, zooals hij, het ongeluk hebben bultenaar te zijn, reikte zijn gestalte niet hoog. Hij moest zelfs, om den schotel, waarin de stukken broodsuiker lagen, in zijn magt te kunnen krijgen, op den rand klimmen, die de vier pooten van het biljart aan elkander verbond. De twee anderen lieten hem tobben; niets zou, zooals zij wisten, Van der Grotten onaangenamer wezen dan een hulp, die bewees hoe goed zij hadden opgemerkt dat hij te klein voor zijn taak was. Wanneer men de bult buiten rekening wilde houden, zag dit mannetje er vrij wel uit, wat

{==95==} {>>pagina-aanduiding<<}

gedeeltelijk een gevolg was van zijn zorgvuldige kleeding, gedeeltelijk van zijn welgevormd gelaat en fijne witte handen, die hij steeds zóó wist te houden dat zij in het oog vielen.
Hij was boekverkooper van beroep, en bezat een beklanten winkel. Het hinderde hem in het geheel niet dat het gerucht den voorspoed van deze zaak voornamelijk aan zijne vrouw toeschreef, een kloeke brabantsche, die den geheelen dag achter de toonbank stond, en de kalanten even vaardig als beleefd voorthielp. Van der Grotten liet wel eens verstaan dat zulke arbeid eigenlijk beneden een man van zijne ontwikkeling was, en dat hij de boeken las, welke zijne Truda verkocht. Werd er in zijne tegenwoordigheid soms de spot gedreven met kleinhandel of nering, dan lachte niemand zoo goedsmoeds als hij, en wie er bij zulke gelegenheid op gezinspeeld had, dat hij alzoo den draak stak met zich zelven, zou hem ten hoogste hebben verbaasd. Hij rangschikte zich zelven bij den geleerden stand. Trad een geletterd man den boekwinkel in, dan kwam Van der Grotten, die zich anders in een kantoortje verschool, waar hij het kasboek hield en de rekeningen uitschreef, eensklaps naar voren huppelen, en ving een gesprek aan over het laatst uitgekomen werk, dat opgang maakte. Het was verwonderlijk hoe hij, in zulk geval, binnen weinige oogenblikken een geheel woordenboek kon te pas brengen van bij recensenten gebruikelijke gemeenplaatsen, als: ‘gespierde stijl,’ ‘geleidelijke overgangen,’ ‘attiesch zout,’ ‘uit het leven gegrepen,’ ‘meesterschap over de taal,’ ‘gebrekkige zamenstelling,’ ‘onvolkomen karakterteekening,’ ‘fiksch getoetst,’ ‘heeft mij minder bevallen,’ ‘lief tafereeltje,’ ‘onderhoudend geschreven,’ ‘slecht doorgevoerde handeling’ enz. Hij zou degeen, die dan met belangstelling naar hem luisterde, zijn boeken

{==96==} {>>pagina-aanduiding<<}

wel ten geschenke willen geven, en vergat bij zijn breedsprakigheid de belangen van zijn handel, maar gelukkig zorgde zijn vrouw daarvoor.
Hoe blijde Van der Grotten was toen hij onder de kommissarissen van een letterlievend genootschap opgenomen werd, dat des winters door zijn leden en tot dat doel uitnoodigde gasten van elders voorlezingen liet houden en verzen voordragen, is niet te beschrijven! Zijn ziel vloeide over van dankbaarheid voor den notaris Vaargast, welke hem deze eer had weten te bezorgen, en zijn gelukkigste avonden waren die, wanneer hij hem als medebestuurder de hand mogt drukken, en naast de andere kommissarissen in een leuningstoel vóór den katheder plaats nemen. Hij meende het nu aan zijne nieuwe waardigheid verschuldigd te wezen te bespeuren dat zijn gezigt begon te verzwakken, en van dien tijd af droeg hij een fijnen stalen bril. De man toonde intusschen voor de hem opgedragen post uitnemend geschikt te zijn, zoowel door zijn onvermoeibaren ijver als door zijn bekwaamheden en kennis. De heer Vaargast wist hem eenigen tijd later te doen benoemen tot vice-voorzitter van Regt en Wet. Ook deze betrekking nam Van der Grotten met vreugde aan. Bestuurder te zijn van een politieke vereeniging was, naar zijn oordeel, juist wat een geleerde paste. Aan de wetenschap en de kunde kwam het toe het volk bij zijne keuzen te leiden. 's Mans erkentelijkheid voor Vaargast had nu geene grenzen meer, en de laatste kon, zonder eenige afspraak, stellig rekenen dat de stem van den boekverkooper aan zijn voorstellen verpand was.
De heer Vaargast had gaarne zulke medebestuurderen, gelijk hij, in zijne hoedanigheid als lid van den gemeenteraad, gaarne ambtgenooten had, die hij naar zijn hand kon zetten; en het was gelukt om, met medewerking dier mede-
{==97==} {>>pagina-aanduiding<<}
bestuurderen achtereenvolgens raadsleden van dat slag door de Wijkerdammers te doen benoemen. De notaris had zijn koetjes op het droog, en kon veel van zijn werk overlaten aan zijn zoon Albert, kandidaat-notaris. Hij was voornemens te diens behoeve zijn kantoor te laten varen, zoodra hij zekerheid zou hebben dat de minister van justitie bereid was Albert als notaris voor te dragen.
Mogt dit eenmaal gebeuren, dan koesterde hij den wensch tot lid der Tweede Kamer benoemd te worden, en daarop had hij veel uitzigt, dewijl zijn invloed in Wijkerdam bij de welgezinde partij, welke in dat distrikt de meerderheid bezat, en waarvan hij als het plaatselijk hoofd werd erkend, zoo groot was, dat zij dikwijls de partij-Vaargast werd genoemd. Die invloed liep echter gevaar van te dalen. De notaris was onstaatkundig genoeg geweest om er nu en dan mede te pronken, en had bij sommige gelegenheden verwaarloosd om zijn medestanders en partijgenooten, zelfs voor den vorm, te raadplegen. Dit had sommigen hunner ontstemd en het gevolg opgeleverd dat Regt en Wet, door hun toedoen, bij de laatste vacature bestuurderen had benoemd, waarvan te verwachten was dat zij niet onvoorwaardelijk zich aan Vaargasts leiding zouden onderwerpen. Deze, in plaats van te beproeven hen door toegeeflijkheid te winnen, had de onvoorzigtigheid gehad, om, ouder gewoonte, alles buiten hen te behandelen, en moest daarom nu vreezen dat hij, in den boezem van het bestuur, met een vinnigen tegenstand te doen zou krijgen. Dit was te erger voor hem, daar, zoo als het altijd gaat, de gedweeë leden, die tot dusverre zich zonder bedenken regelden naar de rigting welke hij aangaf, in hun volgzaamheid begonnen te wankelen, sedert zij bespeurden dat anderen zijn gezag betwistten.

{==98==} {>>pagina-aanduiding<<}

Vaargast was ongeveer van denzelfden leeftijd als Van Ramen, kloek van gestalte en flink in zijne manieren. Hij verstond bij uitstek de kunst anderen voor zich in te nemen, en als het pas gaf door woord en gebaar indruk op hen te maken. Vaardig in het spreken, helder in zijn voordragt, gevat in zijn antwoorden, en meestal zich zelven volkomen meester, had hij in Wijkerdam zijns gelijke niet in het leiden van vergaderingen; niemand wist als hij de beraadslagingen aan regel en orde te binden, er de hartstogten uit verwijderd te houden, en ze door het aanbieden of het door compères laten aanbieden van behendige voorstellen, op het meest geschikte oogenblik ongemerkt tot besluiten te brengen in zijn geest. Dit talent had hem in Regt en Wet belangrijke diensten bewezen, en door die Vereeniging bij schier alle verkiezingen de kandidaten doen aannemen, welke zich in zijne bescherming mogten verheugen. In den laatsten tijd legden zijn vijanden hem ten laste, dat hij zich zon beroemd hebben de Wijkerdamsche verkiezingen in zijne hand te hebben. Dit was echter een uitdrukking geweest niet van hem, maar van al te ijverige vrienden, die uit louter bewondering voor zijn persoon op zijn invloed hadden gesnoefd.
Reeds is in den loop van dit verhaal melding gemaakt van een geschil tusschen hem en den sekretaris van Regt en Wet, den heer Klingeveer; en, zooals men weet, hadden deze beide personen, in tegenwoordigheid van eenige vrienden, den vorigen avond een zamenkomst gehouden. Vaargast had bij die gelegenheid gezorgd dat het eigenlijke punt in kwestie zooveel mogelijk ter zijde was gelaten, zoo hij voorgaf, omdat hij eene zaak, die al zijne medebestuurderen aanging, slechts wilde behandelen in een voltallige vergadering; maar inderdaad omdat hij daar op medestanders rekende,

{==99==} {>>pagina-aanduiding<<}

met wier hulp hij Klingeveer hoopte te overstemmen. Aan den anderen kant was hij, ten opzigte van dezen, de beleefdheid en voorkomendheid in eigen persoon geweest, en had hem eindelijk, onder herhaalde betuiging van zijn verzoenende en vriendschappelijke gezindheid, de deur uit gepraat, met het stellig voornemen om te beproeven zijn wil door te zetten. Daarbij rekende hij, behalve op zijn meerderen invloed bij de overige bestuurderen, nog op zijn overredingskunsten en handigheid: eigenschappen waarin Klingeveer verre bij hem achterstond.
De heer Van Ramen, tot wien, zooals vroeger gebleken is, het gerucht van de verdeeldheid was doorgedrongen, had al een paar malen het gesprek op het voorgevallene gebragt, zonder evenwel van den voorzitter iets meer te vernemen, dan dat er een misverstand was geweest, doch Klingeveer en hij lieden waren, bij wie dit niet lang kon duren; dat zij gisteren als goede vrienden van elkander waren gescheiden, en hij niet twijfelde of heden avond zou alles worden bijgelegd. Mogten er soms nog wolkjes overblijven, dan rekende hij op de welsprekendheid van den heer Van Ramen om die te verdrijven; wat hem zelven betrof, hij wenschte niet liever dan dat deze onaangename zaak uit de wereld kwam, en zou van de grootste inschikkelijkheid blijk geven.
‘Dat is braaf van u, prezident,’ zeide de brouwer.
‘Ik wil hopen dat bij onzen sekretaris dezelfde gevoelens bestaan; ik vrees echter dat men hem opstookt,’ merkte Van der Grotten op, elk der heeren een kopje thee aanreikende, en er toen een voor zich zelven nemende.
‘Gij zet goed thee, Van der Grotten; een oude vrijster zou het u niet verbeteren,’ zeide Vaargast.
Nu, dat was geen wonder. Zoo de boekverkooper het behartigen zijner nering aan zijn brabantsche vrouw over-
{==100==} {>>pagina-aanduiding<<}
liet, was hij aan den anderen kant gewoon sommige huiselijke bezigheden te verrigten, en daaronder ook het theezetten.
Van Ramen vroeg, waarop de onderstelling zich grondde dat Klingeveer werd opgestookt.
Van der Grotten zag naar Vaargast op, die hem dit vóór de komst van den brouwer te kennen had gegeven. Vaargast keek ernstig in het kopje, terwijl hij de thee omroerde, doch sprak geen woord.
‘Als ze u te sterk is, zal ik er wat water bijdoen,’ hernam Van der Grotten; ‘er zijn heeren die van sterk houden en daarom heb ik ze sterk gezet, dewijl de anderen ze altijd kunnen aanlengen, als zij dat verkiezen.’
‘Dank u; zij is zoo juist naar mijn smaak,’ antwoordde Vaargast; ‘doch zouden wij geen raam openzetten? Het is hier zoò dompig.’
Van der Grotten snelde dienstvaardig naar een venster, ging op zijn teenen staan, en duwde het open. De notaris legde de armen op 't kozijn, en boog zich voorover om naar een paar stoeiende schoolknapen te kijken, die al zijn opmerkzaamheid tot zich trokken.
Doch Van Ramen wilde meer van de zaak weten. Hij stak zijn arm door dien van Van der Grotten, en herhaalde nogmaals zijn vraag. Het kwam nu uit dat de opstokerij niet meer dan een vermoeden was, van iemand die het aan Van der Grotten had medegedeeld, zonder vrijheid te geven om zijn naam te noemen; dat het voorts niet onmogelijk zou wezen dat de gelen er achter zaten, en er twijfel bestond of hun medelid Ter Woude, die een gelen vader, een gelen broeder en drie gele ooms had, niet zelf half geel was.
‘Maar dat zou afschuwelijk zijn!’ riep Van Ramen verontwaardigd uit.

{==101==} {>>pagina-aanduiding<<}

‘Bewijzen kan ik 't niet, en ik moet u dringend verzoeken hem niets te laten blijken; maar het is toch wel vreemd dat de gelen altijd zoo goed op de hoogte zijn van hetgeen er in onze bestuurs-vergaderingen voorvalt. Hoe komen zij er aan? Hoe is het ruchtbaar geworden dat er geschil is ontstaan tusschen onzen geachten voorzitter en den heer Klingeveer? Wie bazuinen dat overal rond? De gelen. Ik kan het niet helpen, dien Ter Woude vertrouw ik maar half, en als hij Klingeveer nu ook eens bewerkte?’
‘Maar, wat is er toch van dat geschil?’ vroeg Van Ramen, die nieuwsgierig werd, en begon te bedenken dat de zaak van veel grootere beteekenis kon wezen dan hij zich verbeeld had.
Van der Grotten zette een gewigtig gezigt en was op het punt de verlangde inlichting te geven, toen er voetstappen op den trap werden gehoord, en de deur openging.
Twee heeren traden binnen. De een was een oud man, die moeijelijk liep en zwaar hijgde van het trappen klimmen; hij steunde met de linkerhand op een dikken wandelstok, met de regter op den arm van zijn medgezel; hij heette Boomers, was gepensioneerd ambtenaar en de schoonvader der dame, bij wie hij inwoonde, en wier naam wij reeds ten huize van Van Ramen hebben vernomen. De andere was een grof breedgespierd persoon van middelbaren leeftijd, slordig van uiterlijk, met een zwaren donkerbruinen ringbaard, die, even als zijn lang en verward hoofdhaar, groote behoefte had aan de kam; zijn vest en pantalon sloten niet op elkander; zijn overhemd was niet glad, maar puilde uit als een half gevulde luchtballon; zijn jas was te wijd, en hing hem als een zak om het lijf; en het verwaarloosde van dit toilet werd voltooid door de afwezigheid van boordjes. Zoo was het

{==102==} {>>pagina-aanduiding<<}

uiterlijk van den sekretaris Klingeveer er uit, een persoon om zijn rondborstigheid en kordaatheid zeer gezien, vooral bij die lieden, welke meenen dat deze eigenschappen bij een net gekleed man van goede manieren noodzakelijk moeten ontbreken. De aangeboren onafhankelijkheid van Klingeveers karakter werd gevoed door de omstandigheid, dat hij als vetweider fortuin had gemaakt, en zijn zaken op zijde gezet hebbende, nu van zijn renten kon leven. Hij stond bekend als iemand, die van zijn geld een goed gebruik maakte, milddadig en menschlievend was, maar niemand ontzag en zeide wat hem voor den mond kwam.
Zoodra deze twee zich vertoonden, had Vaargast zijn plaats aan het raam verlaten, en was naar hen toegegaan. Hij wijdde niet veel oplettendheid aan den ouden heer Boomers, die kugchend op een stoel was nedergevallen, maar begaf zich aanstonds met een allervriendelijksten lach op het gelaat naar Klingeveer. Zoo deze een boezemvriend was geweest, die, na een jaren lang verblijf bij de tegenvoeters, eensklaps voor zijn verwonderde oogen was komen opdagen, had hij hem geen grooter hartelijkheid kunnen betuigen. Hij drukte hem de hand, zeide dat hij zeer verheugd was hem aan te treffen, drukte hem nog eens de hand, en gaf de hoop te kennen dat hij welvarend was, drukte hem weder de hand, en verklaarde bijna gevreesd te hebben dat hij de bijeenkomst niet met zijne tegenwoordigheid vereerd en veraangenaamd zou hebben.
‘Droom je?’ was het antwoord van den sekretaris. ‘Ik wegblijven? Dat kan je zoo denken! Ik ben juist gekomen om van avond eens spijkers met koppen te slaan.’
‘Zeker! zeker!’ zeide Vaargast, genoegelijk in zijne handen wrijvende, ‘daar heb ik juist, ingevolge het regt dat art. 23 onzer statuten mij als voorzitter toekent, deze ver-
{==103==} {>>pagina-aanduiding<<}
gadering om belegd. Spijkers met koppen! hm, hm, zeer juist gezegd, heer sekretaris!’
Klingeveer was intusschen naar het biljart gegaan, en had het theeblad naar zich toegetrokken.
‘Wacht, laat mij u helpen,’ riep Vaargast uit, Van der Grotten op zij schuivende, die met hetzelfde oogmerk was naderbij gekomen. ‘Laat mij u helpen. Veel melk? Een wolkje? Zóó.... gij gebruikt zeker ook suiker. Drie klontjes of twee?’ En uit een knik van Klingeveer opmakende dat twee het verlangde getal was, liet hij de klontjes voorzigtig, één voor één, in den kop glijden, en roerde de thee ijverig om, alvorens hij ze aanbood.
‘Dankje,’ zeide Klingeveer, en ledigde het kopje in één teug.
‘Nog een kopje?’
‘Neen.’
Na dit korte bescheid, plaatste Klingeveer zich naast den stoel van Boomers, en vroeg hem:
‘Wel oudje, wat bekomen? Is me dat ook een steile trap!’
‘De heer Boomers is voor ons allen een navolgenswaard voorbeeld van belangstelling in de publieke zaak!’ zeide Vaargast.
‘Ja, ja, heeren,’ verklaarde de aangesprokene, ‘dat trappen klimmen gaat mij moeijelijk worden, en dan nog op zulk een warmen dag.... ik meende dan ook te huis te blijven, maar kon er toch niet goed toe besluiten .... Ik heb nooit eene vergadering verzuimd.... en ben ik eenmaal naar boven gesjouwd, dan gaat het wel.’
Klingeveer had met Van Ramen een gesprek bij het venster aangevangen, wat den voorzitter niet beviel; hij was op het punt zijn trouwen adjudant Van der Grotten af te zenden, om op het bedreigde punt een afleiding te bewerkstelligen,

{==104==} {>>pagina-aanduiding<<}

toen de deur andermaal openging en een nieuw lid, de heer Haalhuyzen, verscheen, die alle leden van het gezelschap nog niet de hand had gereikt, of Ter Woude kwam binnen. De laatste was een tamelijk jeugdig mannetje, niet veel grooter dan Van der Grotten, met een rond blozend gezigtje, waarin, onder dunne wenkbraauwen, een paar doordringende, graauwe oogen schitterden; wel te verstaan als hij ze opsloeg, wat niet dikwijls gebeurde. Ter Woude oefende het vak van apotheker uit, gezamenlijk met zijn broeder, die, zooals wij reeds weten, tot de gelen gerekend werd. Sommigen meenden dat onze vriend, enkel om te voorkomen dat dien ten gevolge de grijzen welligt elders hun artsenijen zouden halen, zich openlijk bij de grijze partij had aangesloten. Zijn eerste werk was om naar Boomers te gaan, en hem ongevraagd te verklaren dat hij zich over zijn aamborstigheid niet ongerust behoefde te maken, maar zich wachten moest voor te vermoeijende bewegingen; toen deelde hij mede dat het warme weder van den laatsten tijd hem vreezen deed voor koortsen, en waarschijnlijk zou hij dat vertoog nog eenigen tijd hebben voortgezet, als niet Haalhuyzen, die makelaar was in roerende en onroerende goederen, berigt had dat hem per telegraaf een plotselinge verhooging van het bank-disconto met ½ percent berigt was.
De voorzitter maakte aan het gesprek van Klingeveer en Van Ramen, dat aanstonds na de begroeting der nieuw-aangekomenen hervat was, een einde door de vraag of zij niet meenden dat de vergadering kon beginnen. Geen der leden, op Van Ramen na, had tot dusverre het gesprek durven brengen op de hangende kwestie, allen waren echter overtuigd dat het er van avond zou spannen! Een aangenaam vooruitzigt, dewijl de bijeenkomsten gewoonlijk eentoonig en vervelend waren. Met zigtbare ingeno-
{==105==} {>>pagina-aanduiding<<}
menheid werd dus het denkbeeld van Vaargast goedgekeurd. Men plaatste zich op een rij aan de groene tafel, met het gezigt naar het biljart. Vaargast, als voorzitter, zat in het midden, de vice-voorzitter Van der Grotten aan zijn regteren de penningmeester Haalhuyzen aan zijn linkerhand. Naast Van der Grotten zaten Boomers en Ter Woude, naast Haalhuyzen, Van Ramen en Klingeveer. Een gebruik, dat ook hier in zwang was, verlangt, waarom is niet duidelijk, dat de sekretaris van een bestuur aan het einde der tafel plaats neemt.
‘Vóór wij beginnen,’ zeide Klingeveer, ‘zou ik wel een glas beijersch willen hebben.’ Ditzelfde verlangen werd door de andere heeren, met uitzondering van Boomers, aan den dag gelegd. Van der Grotten schelde, en gaf den societeits-jongen, die door zijn snel binnenkomen het vermoeden deed ontstaan dat hij aan de deur had staan luisteren, bevel zes glazen beijersch bier boven te brengen. Vaargast wachtte, met zijn hamer spelende, het bestelde af, doch zoodra de jongen de klepglazen tusschen de vellen papier op de bestuurstafel had nedergezet, en met groot vertoon van bescheidenheid snel verdwenen was, liet hij den hamer nedervallen, en zeide:
‘Mijne heeren, ik open deze vergadering. Mag ik mijnheer den sekretaris verzoeken de notulen der vorige te willen voorlezen?’
Klingeveer maakte een bruin papieren pakje los, dat hij onder den arm had medegebragt; nam er een schrijfboek uit, stond op, en las met een zware, duidelijke stem:
‘Vergadering van de Kiezersvereeniging Regt en Wet, gehouden op 15 Mei 18....

‘De voorzitter opent de vergadering.


{==106==} {>>pagina-aanduiding<<}

‘De sekretaris leest de notulen der vorige vergadering, die worden goedgekeurd.

‘De voorzitter deelt aan de vergadering mede dat, voor de vakature in den gemeenteraad van Wijkerdam ontstaan, door het overlijden van den heer Allermans, verschillende leden kandidaten hebben aanbevolen, wier namen hij voorleest, en noodigt de leden uit, die deze kandidaturen wenschen toe te lichten of te bestrijden, het woord te vragen.

‘Achtereenvolgens spreken drie leden, waarna een vierde zegt dat hij het gevoelen van het bestuur wenscht te vernemen.

‘De voorzitter verklaart, ook namens zijne medebestuurderen, dat in de gegeven omstandigheden, het hem voorkomt dat de heer Houweel het meest aanspraak heeft op de ondersteuning der Vereeniging, en geeft de redenen daarvoor op.

‘Na repliek van een lid en dupliek van den voorzitter en een ander lid wordt de heer Houweel met 45 tegen 7 stemmen tot kandidaat der Vereeniging aangenomen.

‘Niets meer aan de orde zijnde, sluit de voorzitter de vergadering.’
‘Heeft iemand der heeren,’ vroeg Vaargast, den hamer opligtende, ‘eenige aanmerking op de voorgelezen notulen?’
Van Ramen, die onder de voorlezing een paar volzinnen opgeteekend had, rees op en sprak, met de beide handen op de tafel steunende:
‘Mijnheer de Voorzitter! Het zij mij vergund om - met een enkel woord - de aandacht te vestigen dezer vergadering op eene leemte, welke onze geachte sekretaris - geheel onwillekeurig natuurlijk - in dit verslag gelaten heeft.

{==107==} {>>pagina-aanduiding<<}

Toen gij, mijnheer de Voorzitter, in de bedoelde vergadering met zooveel kracht en op zulke goede gronden - die ons allen ongetwijfeld nog duidelijk voor den geest staan, en die ik hier derhalve niet behoef te herhalen - op zulke goede gronden zeg ik, de kandidatuur van den heer Houweel - in wien wij sedert een ijverig en kundig lid van onzen gemeenteraad mogten begroeten - ook namens het bestuur hebt ondersteund, werd er door u - en naar het mij toeschijnt met volle regt - op gedrukt, dat genoemde heer Houweel - zooals het u en ons bekend was - zich eene eventuele benoeming zou laten welgevallen, en dat dit geenszins het geval was met de overige kandidaten, dewijl zelfs hunne voorstellers - zooals uit den loop der beraadslagingen genoegzaam was gebleken - te dezen opzigte in het onzekere verkeerden.’
Na dit op zijn gewonen plegtigen toon gezegd te hebben, ping de brouwer weder zitten.
‘Uwe herinnering is zeer juist,’ antwoordde Vaargast, zonder op te staan; ‘maar ik vat niet regt wat zij met de notulen te doen heeft. Zijn er nog andere heeren, die daarop eenige aanmerking te maken hebben? Zoo neen, dan zal ik die, onder dankbetuiging aan onzen geachten sekretaris, goedkeuren en teekenen.’
Niemand had verder een aanmerking. De hamer was op het punt van neder te vallen, toen Van Ramen weder oprees, en aldus voortging:
‘Het was slechts mijn oogmerk, mijnheer de Voorzitter, om eenvoudig en zonder omwegen mijne meening te zeggen. Het kwam mij voor dat de bewuste mededeelmg omtrent den heer Houweel - en ik geloof, dat allen het met mij eens zullen wezen - van geen geringen invloed is geweest, op het besluit - of althans op de groote meerderheid,

{==108==} {>>pagina-aanduiding<<}

waarmede dat besluit genomen is - krachtens hetwelk de Vereeniging - in hare meergemelde vergadering van 15 Mei laatstleden - zijne kandidatuur heeft goedgekeurd. Zou het nu - ik geef dit bescheidenlijk in bedenking - niet raadzaam wezen om daarvan ook in de notulen te laten blijken, door bijvoorbeeld achter de woorden ‘en geeft de redenen daarvoor op,’ in te voegen: ‘waaronder ook deze, dat men van de aanneming der kandidatuur door den heer Houweel zeker kon zijn.’
Klingeveer, die reeds eenigen tijd op zijn stoel had zitten heen en weder draaijen, nam een pen, en riep Van Ramen toe:
‘Is dat alles? Met genoegen! Ik heb deze notulen nog in de portefeuille van mijn voorganger gevonden. Vind gij ze niet goed, mij is het om het even. Wat moet er bij, meent gij? Zeg mij de woorden maar voor, want ik heb ze niet onthouden, en ik zie dat gij ze opgeschreven hebt.’
‘Het is onze gewoonte, mijnheer Van Ramen, om in de notulen’ - kwam nu Vaargast er tusschen - ‘alleen de genomen besluiten aan te teekenen, en van de gevoerde beraadslaging evenmin verslag te geven als van de namen der sprekers of van de kandidaten, die niet in aanmerking zijn gekomen. Nogtans, daar u een bijzondere waarde aan de toevoeging hecht, zal ik uw amendement in rondvraag brengen.’
Van Ramen, wien het alleen te doen was geweest om gedurende eenige oogenblikken zijn lust tot redeneren te bevredigen, zeide dat hij dit volstrekt niet verlangde, maar, genoegen nemende met de ophelderingen van den geachten voorzitter, zijn amendement introk. De notulen werden goedgekeurd en geteekend, en de voorzitter opstaande, sprak het volgende, terwijl hij met de eene hand op den steel van den hamer leunde, met de andere nu en dan een

{==109==} {>>pagina-aanduiding<<}

gebaar maakte, om aan zijn woorden meer kracht bij te zetten:
‘Mijne heeren!
‘Wij zijn dus heden avond bijeengekomen om met elkander te beramen welke kandidaturen wij voor ons kiesdistrikt, bij de periodieke aftreding van de helft der leden van de Tweede Kamer, door de vereeniging Regt en Wet zullen pogen te doen aannemen. Over het algemeen wekken dit jaar de keuzen weinig belangstelling. Alle berigten stemmen toch hierin overeen dat bijna overal de vroegere leden herkozen zullen worden. Daar er geen groote politieke vraagstukken aan de orde zijn is weinig strijd te verwachten. Ik zonder hiervan het naburig kiesdistrikt Dungermeer uit, waarop ik welligt later incidenteel uw aandacht zal vestigen. Bepalen wij ons voorshands tot het onze. Het is u bekend dat onze waardige vertegenwoordiger gemeend heeft, tot groot leedwezen van al zijn kiezers, wegens vergevorderden leeftijd, vooraf voor het vertrouwen te moeten bedanken, dat zij ongetwijfeld op nieuw in hem zouden hebben gesteld. Wijkerdam is daardoor in de noodzakelijkheid gebragt naar een anderen afgevaardigde om te zien, die verdient dit uitstekend lid te vervangen. Zeker, het hapert in Wijkerdam niet aan bekwame lieden, die de eigenschappen in zich vereenigen, welke wij van onzen vertegenwoordiger mogen en moeten verlangen. De eenige moeijelijkheid - zoo ik dit woord mag bezigen onder mannen, die allen de zegepraal der welgezinde beginselen met vuur voorstaan en bevorderen - is het doen eener goede keuze, ik bedoel zulk een keuze als de algeheele en onvoorwaardelijke toejuiching der welgezinde kiezers zal mogen wegdragen. En laat mij nu een vertrouwelijk en rondborstig woord tot u rigten, mijne heeren; waarop zijn de kiezers, in deze stad niet alleen, maar in verreweg de meeste gemeenten

{==110==} {>>pagina-aanduiding<<}

van het kiesdistrikt Wijkerdam, gewoon af te gaan bij de verkiezingen? Vereenigen zij zich tot het opsporen van een aanbevelenswaardig kandidaat? Niet het minst. Bepalen zij de stem, die zij uitbrengen, naar den meerderen of minderen goeden dunk, dien ervaring en omgang hun van de kandidaten gegeven hebben? Ook dat niet. Zij onderzoeken wien onze Vereeniging tot haren kandidaat heeft aangenomen, en tot dusverre, ondanks al de kuiperijen der gele partij om hen van het regte spoor te brengen, stemmen zij getrouw en volijverig voor dien kandidaat. Daaraan hebben wij het te danken dat in ons distrikt de rondreis van kandidaten of van hun vrienden, om persoonlijk de invloedrijke kiezers voor te lichten, onnoodig is. Zoo hoog is de politieke ontwikkeling hier gestegen, dat het meerendeel der kiezers niet vraagt wie of wat de aanbevolene is, maar alleen welk beginsel hij vertegenwoordigt. Maar opdat dit zoo blijve en er geene verdeeldheid ontsta, die den gelen welligt de welkome gelegenheid zou aanbieden om in troebel water te visschen, is volkomen eendragt tusschen de leiders der welgezinden een noodzakelijk vereischte. Welken loop nemen de zaken gemeenlijk in onze Vereeniging? Deze, dat de kandidaat, door haar bestuur ondersteund, op de vergadering der leden òf bij de stemming de meerderheid erlangt, òf wel, zonder stemming, bij akklamatie wordt aangenomen. Wij bezitten dus een grooten invloed, ja ik durf zeggen dat degeen, die onze ondersteuning krijgt, zeker wezen kan van zijn benoeming. Maar daarom sprak ik daar even dan ook van eendragt. Die heilzame invloed, welke steeds in dit distrikt de zege der welgezinde beginselen heeft voortgebragt, zou zijn kracht verliezen bij gemis aan eendragt. Het ligt toch voor de hand, dat verdeeldheid hier weldra gevolgd zou worden door verdeeldheid onder de leden

{==111==} {>>pagina-aanduiding<<}

der Vereeniging, welke op hare beurt, zeer ten nadeele van onze partij, verdeeldheid onder de kiezers zou te weeg brengen. Het is daarom, mijne heeren, dat ik - gij zult het uwen voorzitter niet ten kwade duiden - een krachtig beroep doe op de eendragt, die altijd onze bijeenkomsten heeft onderscheiden. Dat wij dien geest handhaven is meer noodig dan ooit; ik heb hier in mijne portefeuille een brief, mijne heeren, waarvan de inhoud mij, nog dezen middag, in een persoonlijk onderhoud werd bevestigd, een brief, meldende dat in het naburige Dungermeer de gelen het hoofd weder opsteken, en inderdaad niet zonder uitzigten zijn door eene betreurenswaardige verdeeldheid der welgezinden over de keus van een kandidaat. Men heeft daar, helaas! niet ingezien dat persoonlijke overwegingen steeds voor het hooger belang der beginselen moeten wijken, en personen alleen waarde hebben, voor zooverre zij dragers van beginselen zijn. Wij moeten wat wij daar zien geschieden niet slechts betreuren, maar tevens zorgen dat ons kiesdistrikt toone beter zijne roeping te begrijpen! Derhalve, weg met allen personen-strijd! Alleen de beginselen in het oog gevat! Dit zij uwe en mijne leus, rigting en gedragslijn! Mogt welligt, op dit of dat punt, inschikkelijkheid noodig wezen om de eendragt te bewaren, dan zult gij mij daarvan, voor zooverre het met handhaving mijner beginselen mogelijk is, steeds het voorbeeld zien geven.
‘En nu, mijne heeren, alvorens tot onze werkzaamheden over te gaan, vraag ik of soms een uwer nog iets in het midelen heeft te brengen?’
Deze aanspraak was zeer kalm aangehoord, en werd door een goedkeurend geklop van de bierglazen op de tafel gevolgd. Van der Grotten, na een fikschen teug bier genomen te hebben, sprak nu:

{==112==} {>>pagina-aanduiding<<}

‘Ik geloof de tolk dezer Vergadering te zijn, wanneer ik den geachten voorzitter dank zeg voor zijn hartelijke woorden. (Hernieuwd geklop van drie bierglazen.) Ik ben het geheel met hem eens dat wij ééne lijn moeten trekken. Anders zullen de kiezers niet meer weten voor wie zij moeten stemmen, wat zeer lastig zou wezen. Eendragt is ook mijne leus. Ik hoop dat allen bereid zullen wezen om even inschikkelijk te zijn als onze geachte voorzitter. Daarom, weg met alle verdeeldheid! Houden wij ons aan onzen geachten voorzitter, en leve de eendragt!’
Klingeveer haalde bij deze woorden zigtbaar de schouders op, nam een vouwbeen, en begon het papier, dat voor hem lag, in lange reepen te snijden. Van Ramen, die op nieuw door den spreeklust bevangen was, en met potlood eenige aanteekèningen had gemaakt, zette zich in postuur en zeide, nu en dan in die aanteekeningen kijkende:
‘Gaarne maak ik van uwe uitnoodiging gebruik, mijnheer de voorzitter, om de aandacht dezer vergadering voor een oogenblik te vestigen op een gevaar, waartegen bij verkiezingen, zoo voor den gemeenteraad alhier, als voor de Provinciale Staten en de Tweede Kamer, niet genoeg gewaarschuwd worden kan - ik wil zeggen het gevaar van stemversnippering. Waaraan is het toe te schrijven dat wij steeds ondervinden dat bij alle verkiezingen een aantal stemmen - somtijds meer dan honderd, mijnheer de voorzitter! - worden uitgebragt op - ja, ik zou durven zeggen weggeworpen aan verschillende personen, die geenerlei kans hebben? Is het om de veelvuldigheid der kandidaten? Neen, er zijn nooit meer dan twee, de onze en die der gelen. Het verschijnsel moet hieraan worden geweten, mijnheer de voorzitter, dat er zoovele kiezers zijn, die hun briefjes invullen met andere namen dan die der voorgestelde kandi-
{==113==} {>>pagina-aanduiding<<}
daten. Ik noem dit een betreurenswaard verschijnsel, dat, gepaard aan de trage opkomst op den dag der stemming, zeer ongunstig pleit voor de politieke ontwikkeling van vele kiezers in ons distrikt. [Goedkeurende hoofdknik van Van der Grotten.] Ik meen toch dat een zelfstandig kiezer - die besef heeft van de hooge waarde der hem verleende regten - geenszins behoort te stemmen naar eigen voorkeur of persoonlijke inzigten, en zich houden moet aan de eenmaal gestelde kandidaten.’
Deze opmerking werd zeer juist gevonden, en de voorzitter drukte de verwachting uit dat de kiezers in het vervolg van beter politiek doorzigt blijk zouden geven; daarop vroeg hij of nog een der heeren iets had mede te deelen; zoo niet, dan zou hij kenbaar maken, welke kandidaten in aanmerking kwamen. Hij wachtte een poos, in de hoop dat Klingeveer het woord zou opnemen, terwijl de vergadering nog onder den indruk was van zijn aansporing tot eendragt; maar Klingeveer zag strak voor zich, en bleef zitten. Het oog van Vaargast viel nu toevallig op Haalhuyzen, die meende daarin een wenk te zien om ook een lood in het zakje te leggen. Zonder op te staan en met de hand het oor van zijn bierglas streelende, ving deze aan:
‘Wat zal ik eigenlijk van de verkiezing en de kandidaturen zeggen? Ik ben, zoo als de heeren weten, met hart en ziel welgezind, en dan ben ik het ook met onzen voor...., met den geachten voorzitter meen ik..., eens dat wij eendragtig moeten wezen, want dat er anders stemversnippering komt, en ik ben het geheel eens met Van Ra...., met ons geacht medelid Van Ramen...., dat de kiezers veel te veel wegblijven, en stemmen voor personen, die wij hun niet hebben voorgesteld, en dat zulke stemversnippering bewijst dat zij niet politiek ontwikkeld zijn, en daarom moesten wij,

{==114==} {>>pagina-aanduiding<<}

zoo als de geachte..... het geachte medelid Van der Grotten, wil ik zeggen..... heeft in het midden gebragt, ons maar houden aan onzen geachten voorzitter. Ik ben nog maar kort lid van dit geacht bestuur; toen ik daartoe overgehaald werd, zeide men mij, dat men een penningmeester noodig had om de kas te houden, waartoe ik, om mijn vak, zoo geschikt zou wezen, en dat ik verder slechts voor den vorm nu en dan een vergadering zou moeten bijwonen, en door het aannemen van die betrekking een groote dienst zou doen aan de goede zaak, en ik mij niet met verkiezingen behoefde te bemoeijen, maar dat veilig kan overlaten aan den heer Vaargast, aan onzen geachten voorzitter, bedoel ik. Zoo denk ik nu over de zaak.’
En de spreker ledigde in één dronk zijn glas.
Klingeveer hield zich bezig met de reepen papier in vieren te vouwen.
Ter Woude brak nu de stilte af. ‘Mijnheer de voorzitter,’ sprak hij met een pieperige stem, ‘het komt mij voor, dat de politieke toestand thans door de verschillende sprekers reeds genoegzaam is toegelicht, en wij nu zonder verdere beraadslagingen konden overgaan tot het toetsen der kandidaten. Ik zeg kandidaten,’ voegde hij er bij, met grooten nadruk op den uitgang ‘en’, ‘omdat ik meen verstaan te hebben, dat er verscheidene zijn opgegeven.’
Vaargast zag het apothekertje even aan, alsof hij meende dat er achter zijn woorden een arglistige bedoeling schuilde, en wierp toen een snellen blik op den sekretaris. Hoe gaarne zou hij met dezen in gedachten-wisseling getreden zijn, alvorens het punt van geschil ter sprake werd gebragt en alzoo welligt een strijd voorkomen hebben, waarvoor hij eenigzins beducht was. Klingeveer luisterde echter, maar sprak niet.

{==115==} {>>pagina-aanduiding<<}

Vaargast stond weder op.
‘Mijne heeren,’ zeide hij, ‘ons geacht medelid, dat daareven het woord voerde, was juist ingelicht. Ja, er zijn verscheidene kandidaten. Eenige leden der Vereeniging hebben gebruik gemaakt van het regt, hun bij art. 39 onzer statuten toegekend. Ik heb vóór mij liggen een aanbeveling, door twaalf hunner geteekend, van den heer G.P. Van Breemsma, in dit distrikt woonachtig. Drie andere leden, onder hen onze geachte vice-voorzitter, de heer Van der Grotten, ondersteunen dezelfde kandidatuur, die, ik erken het gaarne, mijne volle sympathie heeft. Een ander der bestuursleden, onze geachte sekretaris, de heer Klingeveer, heeft daarentegen den heer Sparrehout aanbevolen. Aldus hebben wij, wanneer ik mij zelven medereken, zestien leden van Regt en Wet, die gaarne den heer Van Breemsma als kandidaat der Vereeniging zouden zien geproklameerd, terwijl één lid daarentegen verlangt, dat deze eer aan den heer Sparrehout wedervare. Andere namen zijn niet opgegeven. De Vereeniging zal derhalve te beslissen hebben tusschen de heeren Van Breemsma en Sparrehout. Wij kunnen in deze den gewonen weg bewandelen, en aan de vergadering der leden de keuze tusschen beiden latende, van onze zijde slechts verklaren, wie de meeste aanspraak op de benoeming heeft. Er is altijd onder de leden de een of ander, die ons gevoelen vraagt, dat gewoonlijk van grooten invloed is op het eindbesluit. Maar wat moet ik vreezen, dat thans het geval zal zijn? Het bestuur zal zijn gevoelen, als bestuur, niet kunnen kenbaar maken, en wel omdat een onzer een anderen kandidaat heeft aanbevolen dan door sommige zijner ambtgenooten wordt begeerd. Ik ben er verre van af hem daartoe het regt te betwisten, en ik eerbiedig zijn meening. Evenwel mag ik niet verzwijgen, dat wij, door die handeling,

{==116==} {>>pagina-aanduiding<<}

hoe regtmatig ook, in een moeijelijkheid geraken. Vroeger, wanneer er meer kandidaten waren, verklaarde het bestuur zich altijd eenparig voor één hunner. Thans - ten minste wanneer onze geachte sekretaris bij de kandidatuur-Sparrehout blijft volharden....’
‘Wel wis en waarachtig!’ riep Klingeveer met zijn zware stem uit.
Het gezigt van meer dan een lid verbleekte. Nog nooit was het gehoord, dat iemand den voorzitter aldus in de rede viel. Deze liet zich evenwel daardoor niet van zijn stuk brengen, maar vervolgde, met bedaardheid zijn laatste woorden herhalende:
‘Wanneer onze geachte sekretaris bij de kandidatuur-Sparrehout blijft volharden, zal het onmogelijk zijn dat het bestuur ééne lijn trekt. Ik voorzie daarvan slechte gevolgen, welligt zelfs scheuring en tweespalt in den boezem onzer partij. Hier meende ik verpligt te zijn uwe aandacht op te vestigen, mijne heeren, alvorens gezamenlijk te onderzoeken wat ten voor- of ten nadeele van de twee aanbevolenen in het midden kan worden gebragt.’
Naauwrelijks had de voorzitter geëindigd, of Klingeveer stond op en vroeg het woord, dat hem aanstonds werd verleend. Hij was zeer op zijn gemak. Zijn beide handen staken diep in zijn broekzakken, waardoor de afscheiding tusschen broek en vest nog grooter werd, en terwijl hij sprak neigde hij het bovenlijf, bij die afscheiding te beginnen, voor- en achteruit, hetgeen hem het aanzien gaf, alsof hij uit een beweegbare en een onbeweegbare helft was zamengesteld, en of die beide helften slechts losjes waren te zamen gevoegd. Hier werd de oplettendheid echter niet door zulke opmerkingen afgeleid, daar zijn hoorders aan zijn zijde hadden plaats genomen. Hadden zij vóór hem gezeten,

{==117==} {>>pagina-aanduiding<<}

menigeen ware bevreesd geworden, dat de romp van de heupen zou vliegen.
‘Daar het hier de gewoonte is,’ zeide hij, ‘dat wij een toon aannemen, als waren wij professoren; daar wij, hoewel wij elkander in de societeit Kris en Willem en Doris noemen, hier zeggen: geachte voorzitter, geachte sekretaris, geachte penningmeester, geacht medelid, zoo wil ik dat ook wel doen. Men moet huilen met de wolven, waarmede men in het bosch is. Tegelijk met mijn vriend Haalhuyzen - met den geachten penningmeester, ons geacht medelid Haalhuyzen, meen ik, overige geachte medeleden!-ben ik tot geacht medebestuurder benoemd. Een paar geachte leden uit de vergadering verklaarden mij bij die gelegenheid, dat ik niets anders te doen zou hebben dan het schrijfwerk, en mijn naam als sekretaris onder de gedrukte aanbevelingen te zetten, en dat ik al het andere gerust aan den geachten voorzitter kon overlaten. Maar, geachte voorzitter en geachte medeleden, daarvoor ben ik niet hier. Ik ben bestuurder als gijlieden, en vraag mijn aandeel in den invloed van het bestuur; en als u dat niet bevalt, hebt gij het maar te zeggen; ik ben bereid om des noods weder heen te gaan, maar niet om voor spek en boonen er bij te zitten; daar bedank ik feestelijk voor. Ik ben van oordeel, dat wij de zaken zouden kunnen afdoen, vrij wat spoediger en vrij wat beter, indien wij eenvoudig en als mannen spraken, zonder dien omhaal van geacht dit en geacht dat, zonder die titels en al die andere fratsen....’
‘Maar, mijnheer Klingeveer, hoe kunt u toch zulke onparlementaire uitdrukkingen bezigen!’ viel hier de onthutste Van der Grotten in, met de oogen en handen naar de zoldering gerigt.
‘Inderdaad in een staatkundige bijeenkomst moet die taal verbazen!’ voegde Van Ramen er bij.

{==118==} {>>pagina-aanduiding<<}

‘Behoudt uw reden, heeren,’ kwam de oude heer Boomers er tusschen, ‘en wilt toch den vrede bewaren’
‘Mijnheer Boomers, u is niet aan het woord,’ zeide de voorzitter streng, en klopte met den hamer op tafel. ‘Mag ik den heer Klingeveer verzoeken voort te gaan.’
Deze was, ondanks al zijn vrijmoedigheid, eenigzins uit het veld geslagen door de onverwachte uitroepen. Spoedig herstelde hij zich echter, en ging voort:
‘Ja mijne heeren, geachte medeleden, elk vogeltje zingt zoo als het gebekt is. Ik wil mijn best doen om deftiger te spreken, maar misschien komt het omdat wij zoo weinig in getal zijn, misschien ook wel door het biljart, of door het buffet, of door de bierglazen, of door de rijen ledige stoelen, of dewijl ik het zoo mooi niet kan als gij, maar ik vrees dat er wel weder eens iets onparlementairs - zeg ik het zoo goed? mijnheer de boekverkooper, geachte vice-voorzitter, bedoel ik - onder door zal loopen. Om ter zake te komen. De voorzitter zeide daareven dat er zich zestien leden voor Van Breemsma en slechts één - die was ik - voor Sparrehout hadden verklaard! Doch meent gij dat het bij dien éénen blijven zal? Gij zult wel wat anders ontwaren, als de leden bij elkander zijn! Dan zal het blijken wie hier meer vrienden heeft, een degelijk rondborstig man als Sparrehout of die Van Breemsma, van wien ik voor het oogenblik niets zeggen zal. Nu wensch ik echter te vragen: hoe komt men aan Van Breemsma? Zijn wij nog vrij hem af te wijzen? Daar zit de knoop, mijne heeren! De heer Vaargast mag zoo zalvend over eendragt en inschikkelijkheid spreken als hij wil, dit zal mij echter niet beletten, mijne heeren, voet bij stuk te houden. Gij moogt het goedvinden dat, achter uw rug om, door den voorzitter, als was hij alleen de kiezersvereeniging, de kandidatuur wordt be-
{==119==} {>>pagina-aanduiding<<}
loofd en verhandeld; ik, Jacob Klingeveer laat mij zulke dingen niet aanleunen. Terwijl wij hier worden bijeengeroepen om te beraadslagen en plegtig toegesproken, en er nu en dan eens met een hamer geklopt wordt, en allerlei mooije woorden verkocht worden, zegt men achter onzen rug dat wij nullen in het cijfer zijn, en is onze geachte voorzitter bezig om de zaak alleen op te knappen. Maar Van Breemsma en hij hebben alle twee buiten den waard gerekend ... en die waard heet Jacob Klingeveer!’
Met een zwaren vuistslag op de tafel, die verscheidene leden verschrikt deed opspringen, eindigde de redevoering. De spreker trok daarop met kracht zijn vest omlaag, streek met beide handen over zijn haar, en ging achterover in zijn stoel liggen, blijkbaar zeer tevreden dat hij het er zoo goed had afgebragt.
Vaargast had zich op een aanspraak van dezen aard voorbereid en wist wat hij te doen had. Met meer statigheid dan ooit stond hij op, en zag langzaam regts en links met het ernstigste gelaat, dat hij trekken kon. Als had hij noodig zijn gedachten bijeen te zamelen, wachtte hij eenige oogenblikken, en ving toen aan, eerst zeer zacht en woord voor woord uitsprekende, later iets luider en sneller:
‘Gij mijne heeren, met wie ik langer dan met den geachten voorgaanden spreker de eer had in het bestuur van Regt en Wet te zitten, zult beseffen welke aandoeningen zich van mij meester maakten, bij hetgeen ik daareven moest vernemen. Nog nooit, vóór dezen avond, werd beproefd het onderling vertrouwen te verbreken, het vertrouwen op wederzijdsche achting gegrond, dat wij elkander steeds hebben toegedragen! En ook nu nog, na den aanval van daareven, die mij diep heeft gegriefd, durf ik de verwachting koesteren dat dit vertrouwen zal blijven bestaan.

{==120==} {>>pagina-aanduiding<<}

Ik vlei mij zelfs met de hoop dat onze geachte sekretaris, wanneer hij alle omstandigheden kent, mijne bedoelingen beter zal waardeeren. Wat nu sommige der beoordeelingen betreft, welke hem ontsnapt zijn, ik wensch die het liefst toe te schrijven aan de omstandigheid dat hij niet gewoon is om in politieke vergaderingen zijn gedachten voor te dragen. En nu de feiten. Ik ontken niet, mijne heeren, dat ik mij met den heer Van Breemsma heb verstaan; waarom zou ik het? Gij allen weet dat ik niets anders in het oog heb dan de beginselen, en als het de welgezinde beginselen geldt, personen bij mij nooit in aanmerking komen. Het is u ook bekend, dat ik steeds in briefwisseling verkeer met invloedrijke welgezinden buiten het distrikt. Deze allen hebben, zonder onderscheid, bij mij aangedrongen op de kandidatuur van Van Breemsma. Diezelfde kandidatuur is door zestien onzer leden, die de groote verdiensten van dezen man op haar ware hoogte weten te schatten, gelijktijdig ondersteund. Ziende wat de algemeene wensch was, heb ik niet langer geaarzeld met den heer Van Breemsma in overleg te treden, en van hem vernomen dat hij zich een eventuele benoeming zou laten welgevallen. Ik beloofde hem, nu ik daar zeker van was, de aanbeveling onzer veelvermogende kiezersvereeniging Regt en Wet, natuurlijk onder stilzwijgend beding dat bij ulieden geen bezwaar zou aanwezig zijn. Wilt gij Van Breemsma niet, welaan, gij mist het regt niet om een anderen kandidaat te nemen; wat ik echter wensch en met nadruk hier uitspreek, is dat allen zich verklaren zullen voor den kandidaat der meerderheid, en wij niet het betreurenswaarde schouwspel zullen beleven, van twee welgezinde kandidaturen voor ééne vakature, wat de zekere overwinning der gelen zou wezen! Maar alvorens gij beslist, wil ik, nog uw aandacht vestigen op de algemeen erkende

{==121==} {>>pagina-aanduiding<<}

bekwaamheden van den heer Van Breemsma, en op zijne belangrijke vlugschriften: De welgezinde rigting en het staatsheil. Wat deden de welgezinden in betrekking tot den landbouw en den afzet van de veldvruchten? (een beschouwing vooral gewigtig voor ons distrikt); De welgezinde politiek, haar uitgangspunt en doel, (waarin men vooral het streven van den schrijver op staatkundig gebied duidelijk zal zien ontwikkeld). De heer Van Breemsma is zoo welwillend geweest, eenige overgebleven exemplaren dier vertoogen beschikbaar te stellen voor diegenen onzer leden, welke ze nog niet mogten hebben gelezen; maar alleen de titels, mijne heeren, zijn meer dan voldoende om ons de beginselen te doen kennen van den genoemden kandidaat; die beginselen zijn de onzen; aan de verwezenlijking dier beginselen op staatsregtelijk gebied arbeiden wij; ik vraag het u, mijne heeren, mogen, kunnen wij dan, zonder een grove inkonsekwentie te begaan, de kandidatuur van een Van Breemsma afwijzen?’
Een goedkeurend gemompel werd na deze redevoering gehoord. Van der Grotten uitte zijn geestdrift luidruchtiger, door sterk met zijn ledig bierglas te kloppen, wat den knecht, die dit voor een sein hield dat er meer bier verlangd werd, deed binnenkomen. Klingeveer strekte de hand uit om hem zijn glas toe te schuiven, maar een verontwaardigd gebaar van den voorzitter deed den knecht even spoedig verdwijnen als hij gekomen was. Desniettemin achtte Van der Grotten het toch noodig te bewijzen dat zijn geklop ingenomenheid met het gehoorde, en geen begeerte naar bier had moeten beduiden. Hij zeide met veel vuur dat niemand, na de verklaring van Vaargast, dezen meer mogt verdenken. ‘De zaak’, voegde hij daaraan toe, ‘is zoo helder als de zon. De toejuiching van daareven bewijst dan ook dat de bestuurs-vergadering

{==122==} {>>pagina-aanduiding<<}

den geachten voorzitter nog altijd haar geheele vertrouwen waardig keurt. Geen persoonlijke voorkeur mag hier in het spel komen. Besluiten wij straks, mijne heeren, met eenparigheid om de kandidatuur van Van Breemsma door gezamenlijke krachten te ondersteunen; gedenken wij niet meer wat hier is voorgevallen, en laat ons te zamen uitroepen: ‘Leve Van Breemsma! leven de beginselen!’
Van Ramen vroeg het woord.
‘Het is niet te ontkennen, merkte hij op, dat bij verkiezingen - en hieromtrent deel ik geheel en al de zienswijze van de beide geachte voorgaande sprekers - de beginselen in het oog moeten gehouden worden, ja op den voorgrond behooren te staan. Sla ik onze statuten op, dan lees ik in art. 1: ‘“De Vereeniging Regt en Wet is opgerigt met het doel om de welgezinde beginselen voort te planten en te verwezenlijken.”’ Dit artikel geeft voldoende aan, waarop wij bij het bepalen onzer keuzen te letten hebben; van de beginselen - ik zeg het eenvoudig en onbewimpeld - hangt alles af, en dus is mijne meening - en ik geloof dat iedereen hier tegenwoordig daarin zal deelen - dat wij ons moeten gedragen naar onze statuten, en bovenal getrouwelijk artikel 1 naleven!’
Vaargast zag eens rond, of niet de een of ander zich, even als de vice-voorzitter, al aanstonds voor Van Breemsma zou verklaren, en daarbij viel zijn oog weder op Haalhuyzen, die toen ten tweeden male opstond en aan het spreken ging.
‘Ik heb ook,’ zoo sprak hij, ‘artikel 1 en de andere artikelen van de statuten wel gelezen, die onze geachte sekretaris mij heeft toegezonden, en ik vind het uitmuntend dat wij doen zooals in die statuten staat, want waartoe zou het er anders in staan? De heeren zullen het mij, hoop ik, vergeven wanneer ik vrijmoedig mijn gevoelen zeg, hoewel ik

{==123==} {>>pagina-aanduiding<<}

daar niet toe verpligt ben, en inderdaad niet begrijp waarom wij niet eendragtig blijven. Iedereen is toch voor de statuten! Doch eigenlijk ben ik hier om de kas te houden en de ontvangsten en uitgaven op te teekenen. Zeer veel verstand heb ik van de verkiezingen nog niet, en die laat ik daarom gaarne aan de andere leden van dit geacht bestuur over.’
Spelende met zijn vouwbeen, had Klingeveer zitten wachten totdat al de sprekers gedaan hadden. Nu niemand meer het woord opvatte, deed hij het en ving aan:
‘Daar er zoo druk van beginselen wordt gewaagd, moet ik zeggen dat, zooals het elkeen bewust is, en zooals het navraag lijden kan, mijn kandidaat Sparrehout evenzeer welgezind is, en misschien nog veel beter dan Van Breemsma. Hij heeft geen brochures uitgegeven, dat is waar, doch wie zegt ons dat de ander de zijnen zelf geschreven heeft? De boekjes van Van Breemsma wil niemand lezen; nog geen drie weken geleden heeft Van .... neen, onze geachte vice-voorzitter..... hieronder in de societeit verhaald dat hij er nooit een van verkocht, en zijn zolder er vol van lag. Maar toen was het dan ook niet bekend dat hij lid der Kamer wilde worden! Van Breemsma is een man, dien niemand in gansch Wijkerdam vertrouwt, die bekend staat voor een persoon die ze achter de mouw heeft! Ieder weet dat hij al lang aan het intrigeeren was om bij de verkiezingen in aanmerking te komen, en allerlei beloften heeft afgelegd aan degenen, die hem wilden helpen! En wat bewijzen die zestien leden? Het was geen kunst om hen bij elkander te krijgen! Ik ben ook niet van van daag of gisteren! Er zijn er wel meer dan zestien te vinden in onze Vereeniging, die zelfs Schinderhannes zouden voorstellen, wanneer onze geachte voorzitter hun dat wilde laten doen! Men zal zien dat op de vergadering een veel grooter getal met

{==124==} {>>pagina-aanduiding<<}

mij voor Sparrehout is, want ik trek deze kandidatuur niet in. Sparrehout is een flink, praktiesch man, zeer kundig en werkzaam, maar die het beneden zich zou achten vooraf in het geheim te kuipen als Van Breemsma! Neen, mijne heeren, lieden die dat doen moeten wij niet hebben!’
Wanneer wij hier het verslag schreven der zitting van eene openbare volksvergadering, zouden wij niet nagelaten hebben in deze redevoering, tusschen haakjes, woorden in te lasschen, als: sensatie, gemompel, opschudding en dergelijken. Het was in het bestuur van Regt en Wet reeds iets buitengemeens, dat een spreker zich regtstreeks aankantte tegen het gevoelen van den voorzitter. Men begrijpt daarom ligtelijk, welken indruk nu een verzet maken moest, dat in zulke heftige taal was vervat. De leden zagen elkander met ontsteltenis aan, en het duurde een geruime poos eer die genoegzaam was bedaard, om Van der Grotten gelegenheid te laten tot het uitspreken van deze woorden:
‘Mijnheer de voorzitter, ik vraag het woord voor een persoonlijk feit. Ik weet niet of er meer leden, buiten den geachten sekretaris, voor den heer Sparrehout zijn, ofschoon ik het zou betwijfelen, maar niemand kon verwachten dat deze kandidatuur gesteld zou wrorden. Er is nu eenmaal met den heer Van Breemsma onderhandeld; wij hebben daarenboven vernomen, dat invloedrijke leden onzer partij zeer met hem zijn ingenomen; men mag aannemen, dat zij zelfs er staat op maken, dat zijne benoeming zoo goed als zeker is. In die omstandigheden noem ik het dwarsdrijven en tweedragt zaaijen, om ons een anderen kandidaat te willen opdringen. En nu het persoonlijk feit. De geachte sekretaris heeft zich veroorloofd hier te herhalen, wat ik, voor eenige weken, in de societeit heb gesproken. In hoeverre zulke mededeelingen kiesch zijn, wil ik liefst niet beslissen. Ik

{==125==} {>>pagina-aanduiding<<}

moet echter zeggen, dat liet weinige debiet van een boek evenzeer kan pleiten tegen het publiek als tegen den schrijver. Het meerendeel der Wijkerdammers leest buitendien weinig en timmert niet hoog. Zoo de geachte sekretaris met zijn zinspeling op de brochuren van den heer Van Breemsma, die op mijn zolder liggen, mijn krediet meent te kunnen benadeelen, vergist hij zich. Ik heb er geen schade bij; die brochures zijn altemaal gedrukt voor rekening van den schrijver!’
‘Dit bewijst wel, dat er geen groote opgang van te verwachten was!’ viel Klingeveer hier in; ‘gij hoort het, mijne heeren, welken hoogen dunk de heer Van Breemsma zijn uitgever inboezemt!’
De oude heer Boomers deed zelden een mond open bij de beraadslagingen, hoe trouw hij ze ook bijwoonde. Zijn achtbaar wit hoofd gaf echter aan de geheele bestuurstafel bij de vergaderingen der leden een eerbiedwaardig voorkomen, en boezemde er menigeen een extra-ontzag voor in. Vaargast, die dit wel wist, werkte dezen indruk altijd in de hand, door Boomers met in het oog loopende onderscheiding te behandelen, hem bij het beklimmen van zijn stoel te ondersteunen, en nooit plaats te nemen vóór dat hij gezeten was. Met hoeveel ijver klopte hij thans op de tafel, nu het bleek dat de grijsaard wilde spreken!
‘Stilte, mijne heeren!’ riep hij met krachtige stem, hoewel niemand een lettergreep sprak, ‘stilte! ons geacht medelid, de heer Boomers, heeft het woord gevraagd .... Blijf zitten, mijnheer Boomers, vermoei u niet; de heeren zullen u zóó wel verstaan; maak het u gemakkelijk!’
Boomers was niet van zins geweest om op te staan, en bleef stokstijf zitten. Met een zachte stem sprak hij, terwijl ieder lid uit beleefdheid den adem inhield:

{==126==} {>>pagina-aanduiding<<}

‘Een goed woord zal, hoop ik, een goede plaats vinden, heeren! Voorheen ging het altijd zoo vriendschappelijk en welwillend op onze bijeenkomsten toe; van avond echter is er wezenlijk gevaar dat wij aan het krakeelen zullen raken; dat mag toch niet wezen, heeren, laat ons de zaak in der minne afdoen; ieder moet niet zoo strak op zijn stuk blijven staan. Ik heb reeds zeer vele jaren achter den rug, heeren, en al heel wat ondervonden in mijn leven! Altijd is het mij gebleken, dat de waarheid in het midden ligt. Zouden wij nu niet, om vrede te houden, het geschil kunnen deelen? Denkt daar eens over na, heeren; het is de raad van een oud man! [Hier drukte Vaargast, achter Van der Grotten om, den spreker met warmte de hand, en wischte met zijn zakdoek een vermeenden traan uit zijn drooge oogen]. Komt, mijne heeren, drinkt met elkander dezen twist af; ik geef een fijne flesch, Rijn of Bordeaux, zoo als gij verkiest; laat ons tevens om licht vragen, want het wordt donker!’
Dit wijn- en licht-voorstel was koren op elks molen, want bij de schemering en de ledige glazen was het zeer ongezellig in de zaal. Een der leden trok aan de schel, en een oogenblik later waren de hanglampen boven het biljart ontstoken, en prijkten er een flesch Rudesheimer en een flesch Chateau-Margaux, ten minste als men de etiketten wilde gelooven, op de groene tafel. Boomers had de keus tusschen den franschen of duitschen wijn niet afgewacht, en, in zijn verzoeningsgezinde mildheid, van beide besteld. De glazen werden volgeschonken, maar ieder bepaalde zich er toe met zijn buurman te klinken. Vaargast fluisterde Boomers in het oor, dat er straks wel een algemeene overeenstemming zou volgen, als hij hem maar liet begaan. Die kwam echter zoo spoedig niet als de voorzitter meende of ten minste hoopte.

{==127==} {>>pagina-aanduiding<<}

De vergadering werd hervat. Vaargast zeide dat zijn geachte vriend, de heer Boomers, als uit zijn hart gesproken had, toen hij een beroep deed op aller vriendschappelijke en verzoenende gevoelens. Hij betuigde nogmaals, te willen doen wat in zijn vermogen was om de goede verstandhouding te bevorderen; om daarvan een bewijs te leveren, zou hij de kandidatuur-Van Breemsma voor het oogenblik buiten beraadslaging houden, en over die van den heer Sparrehout spreken. Hij kende dezen wel niet van nabij, maar had hem toch dikwijls ontmoet. Alle regt latende wedervaren aan zijn goede hoedanigheden, en op gezag van den sekretaris, gaarne willende gelooven dat zij aanwezig waren, moest hij toch opmerken, dat zijn vorming, manieren en volslagen gemis aan welsprekendheid of wat daarnaar geleek, hem niet geschikt maakte voor het hooge ambt hem toegedacht. Daarom legde hij, voorzitter, de betuiging af, dat, zelfs al was er geenerlei sprake van den waardigen Van Breemsma, hij nogtans de kandidatuur-Sparrehout ten stelligste zou moeten bestrijden.
Met heftigheid gaf Klingeveer te kennen, dat hij in elk ander geval zich gaarne aan de beslissing van de meerderheid zijner kollegaas zou onderwerpen. Nu echter niet. Gesteld, die meerderheid verklaarde zich voor Van Breemsma, dan zou het zegel gedrukt worden op de handelingen van den heer Vaargast, die meende, dat hij alleen geheel Regt en Wet was; dat hij de Wijkerdammer verkiezingen in zijne magt had, en ze kon doen uitvallen zoo als hij wilde. Daar moest eens voor goed een einde aan komen, en om die reden zou hij, zoo waar hij Klingeveer heette, de kandidatuur van Van Breemsma uit alle magt tegenwerken, waar hij maar kon.
Met een bedrukt gelaat zag de Voorzitter gedurende deze aanspraak Boomers aan, als wilde hij zeggen: ‘uw Ru-
{==128==} {>>pagina-aanduiding<<}
desheim en Chateau-Margaux helpen niet veel, eerbiedwaardige vriend.’ Daarentegen scheen Ter Woude zulk genoegen in den gang van zaken te scheppen, dat Van der Grotten dit op het gelaat van den apotheker meende te kunnen lezen, en er kregel om werd.
Vaargast, den laatste een voor elk ander niet merkbaren wenk gevende, zette een hooge borst; hij zou niet antwoorden, betuigde hij, op persoonlijke aanvallen; dat rekende hij beneden zijn waardigheid als voorzitter en als mensch; maar diep moest hij zulk een strijd betreuren, waarbij de beginselen geheel achtergesteld werden ten wille van personen - zij mogten dan Sparrehout of anders heeten - die in elk geval geen politiek timmerhout waren. Hij zou zich echter niet uit het goede spoor laten brengen, maar ten aanschouwt van elkeen de vaan der beginselen omhoog houden!
Nu gaf Ter Woude, met het onverschilligste gezigt ter wereld, in bedenking om de vergadering der leden bij meerderheid van stemmen tusschen de beide kandidaten te laten beslissen. De voorstanders van den heer Van Breemsma en die van den heer Sparrehout zouden bij die gelegenheid hun gevoelen nader kunnen toelichten.
Daarop nam Van der Grotten, wien de vorige spreker te gaauw was geweest, de persoonlijke aanvallen op, die de voorzitter met zooveel minachting had laten liggen; maar een berisping van Boomers, die, onder goedkeurend geknik van andere leden, nogmaals tot vrede vermaande, maakte een einde aan deze repliek. Klingeveer verzocht den voorzitter het voorstel van den heer Ter Woude, waarmede hij zich zeer ingenomen betoonde, in stemming te willen brengen. De toestand werd netelig, want het was te voorzien dat meer dan een, al ware het slechts om persoonlijk niet

{==129==} {>>pagina-aanduiding<<}

tusschen de twee kandidaten te beslissen, het voorstel zou goedkeuren. Het mogt kosten wat het wilde, dat voorstel, waarvan, zooals Vaargast dadelijk inzag, zijn tegenstanders gebruik zouden maken om hem ook op de vergadering der leden te dwarsboomen, moest van het tapijt. Hij rees op, en sprak met minder bedaardheid dan anders:
‘Gelijk gij verlangt, mijnheer de sekretaris, zal ik straks over het voorstel van ons geacht medelid laten stemmen. Nu open ik er de beraadslaging over, en neem het eerst het woord om het met nadruk te bestrijden, ja zelfs er tegen te protesteren! Waar gaan wij heen, mijne heeren! Aan welk gevaar wordt onze Vereeniging, wordt de goede zaak nu blootgesteld! Het is uw aller gevoelen dat de kiezers, om de valsche beginselen van de echte te onderscheiden, de voorlichting noodig hebben van de kiezersvereenigingen, welke op hare beurt onder de leiding staan van hare besturen. Maar wat zal er geschieden, wanneer de beslissing tusschen twee meeningen van het bestuur aan de Vereeniging wordt opgedragen? Is dit niet de paarden achter den wagen spannen? Zal niet de overstemde partij, ook buiten de vergadering, haar kandidaat de zege trachten te verschaffen? En, mijne heeren, loopen wij alzoo geen groot gevaar dat de kiezers, door gemis aan eenheid bij hun voorgangers, aan zich zelven zullen overgelaten zijn? Voorkomen wij die ramp! Brengen wij onze persoonlijke ingenomenheid met dezen of genen ten offer aan de beginselen, en naderen wij de vergadering eenstemmig met eene kandidatuur, waarvoor wij allen pal staan! Enkelen onzer zal het bezwaarlijk vallen - ik begrijp en waardeer dit - om ter gunste dezer kandidatuur, welke oorspronkelijk niet de hunne was, in de vergadering het woord te voeren; welnu, zij laten dit aan hun ambtgenooten over. Slechts stilzwijgende ad-
{==130==} {>>pagina-aanduiding<<}
haezie wordt van hen gevorderd; maar gedenken wij allen de behartigenswaarde woorden van ons geacht medelid, den eerbiedwaardigen heer Boomers, handhaven wij den vrede, de eendragt en de beginselen!’
‘Bravo! bravo!’ riepen een paar stemmen, waarvan Van der Grotten gebruik maakte om voor te stellen dat de bestuurders zich, bij akklamatie, voor Van Breemsma zouden verklaren. Sommigen hieven de handen daartoe reeds op, blijde dat er een einde aan de zaak komen zou; toen gesis van anderen ze weêr deed zakken. Ter Woude, zonder te wachten dat hem het woord gegeven werd, riep nu vrij heftig uit:
‘Mijnheer de voorzitter, ik protesteer tegen dergelijke pogingen om ons te overrompelen! Geen akklamatie of iets van dien aard, alvorens mijn voorstel, dat aan de orde was, afgehandeld is. Ik laat dat niet zoo maar door een kunstgreep ter zijde schuiven. Daarenboven zie ik de noodzakelijkheid niet in van al die voorlichting en leiding. Waar komt dit fraais op neder? Dat eenige weinige personen, één man welligt, de kandidaten zouden aanwijzen! En dat zouden vrije an algemeene verkiezingen zijn!’
Thans werd ook Van der Grotten warm. Wat Ter Woude wraakte gebeurde overal, zeide hij, en was het eenige middel om stemversnippering te voorkomen. Te Wijkerdam waren altijd de kandidaten door het bestuur van Regt en Wet gesteld, en dat behoorde zoo te blijven.
‘Maar wat gij begeert is de autokratie!’ schreeuwde Ter Woude.
‘Men moest liever in de kieswet schrijven dat te Wijkerdam alle keuzen door den heer Vaargast zouden gedaan worden,’ merkte Klingeveer op; ‘dat zou den kiezers veel tijd uitwinnen!’
‘Vrede heeren, vrede!’ zeide Boomers.

{==131==} {>>pagina-aanduiding<<}

‘Bravo, bravo!’ riepen Haalhuyzen en Van Ramen.
Al wederom stond de voorzitter op. Hij had zijn kalmte nog niet verloren, maar hield zich alsof hij buitengewoon opgewekt was. Zijn doel was, zoo mogelijk door quasi hartstogtelijke taal, een andere wending aan den loop der beraadslaging te geven, en het voorstel in duigen te doen vallen. Het deed hem pijn het te moeten zeggen, verklaarde hij, maar toch, waar zijn pligt sprak en gebood, wilde noch mogt hij verzwijgen dat dit voorstel arglistige bedoelingen verborg. Hij moest zijn medebestuurders andermaal op de gevolgen oplettend maken. Tweestrijd zou er ontstaan, welligt een scheuring onder de weigezinden, mogelijk zelfs de zege der gelen. ‘Ja mijne heeren,’ dus eindigde hij, ‘ik wil het u niet verbloemen, dat ik het voorstel juist toeschrijf aan een sluwen toeleg om onze beginselen bij deze verkiezing het onderspit te doen delven!’
Zoo als de voorzitter berekend had, ontstond na deze woorden een hevige opschudding: ‘dat is te kras;’ ‘het heeft er toch al den schijn van;’ ‘de voorzitter gaat te ver;’ ‘er wordt hier opzettelijk verdeeldheid gezaaid;’ ‘Vaargast wil onzer keus zedelijk geweld aandoen;’ ‘Sparrehout is een vlegel;’ ‘wij willen ons niet door één man laten dwingen;’ ‘bewaart toch de eendragt;’ ‘Van Breemsma is een intrigant;’ ‘het is er maar om te doen dat de zoon van den voorzitter notaris wordt;’ ‘dat is verdachtmaking van bedoelingen;’ ‘de aanspraak van daareven was het ook;’ hoorde men door elkander schreeuwen.
Klingeveer had zijn plaats verlaten en stond nu tusschen het biljart en de tafel, regt tegenover Vaargast; met zijn handen op de tafel slaande, protesteerde hij tegen alle verdenking van geelheid. Welgezind was hij, welgezind zou hij blijven; Sparrehout was ook welgezind in merg en been; daarom

{==132==} {>>pagina-aanduiding<<}

alleen sprong hij voor hem in de bres, daarom ondersteunde hij het voorstel van Ter Woude ....
‘Gij zijt te onnoozel om er de strekking van in te zien,’ voerde Van der Grotten hem te gemoet; ‘Ter Woude is geel, en werkt hier voor de gelen!’
Nog grooter opschudding dan den vorigen keer. Ter Woude vloog op, en uitroepende dat hij te laag nederzag op een kwast als Van der Grotten, om hem te antwoorden of nog een minuut in zijn gezelschap te blijven, vertrok hij ijlings. Van Ramen snelde hem na om hem terug te brengen. Klingeveer kondigde aan dat hij zijn ontslag als sekretaris en bestuurder nam, maar dat men daarom niet van hem af was, en in de vergadering der leden meer van hem zou hooren. Vaargast, die niet ongaarne deze verwarring zag en op middelen peinsde om er zijn voordeel mede te doen, zette zijn hoed op, klopte met den hamer, en zeide zeer deftig dat hij de vergadering voor een kwartieruurs schorste. Toen ging hij naar een hoek, las daar Van der Grotten - opzettelijk luid genoeg om het den anderen te laten hooren - de les over te ver gedreven ijver, en verzocht met aandoenlijken aandrang dat Boomers beproeven zou tusschen allen den vrede te herstellen. Deze nam aanstonds Klingeveer onder den arm, en trachtte hem, niet geheel zonder goeden uitslag, tot bedaren te brengen.
Welhaast kwamen Ter Woude en Van Ramen te zamen weder binnen. Zoodra bespeurde de voorzitter dit niet of hij liep hun te gemoet, en bood Ter Woude de hand. Maar de apotheker wilde die niet aannemen. De beleediging was te sterk geweest. Hij geel, hij Ter Woude! Onverzoenlijk was hij echter niet. Ten bewijze daarvan wilde hij zijn voorstel intrekken, en gezamenlijk met Van Ramen straks een ander doen. Van de houding, die Vaargast dan

{==133==} {>>pagina-aanduiding<<}

zou aannemen, liet hij het afhangen of hij hem de hand reiken kon of niet. Vaargast werd ongerust. Ter Woude was hem te slim geweest, en had van den twist gebruik gemaakt om nu Van Ramen, die waarschijnlijk niet gevat zou hebben wat de apotheker eigenlijk in zijn schild voerde, naar zijn zijde over te halen. Dit was Vaargast duidelijk, al kon hij ook nog niet bevroeden waarin het voorstel zou bestaan.
Haalhuyzen en Klingeveer waren intusschen op den kant van het biljart gaan zitten, en hadden het zeer druk zamen. Vaargast begreep, dat hij de vergadering moest heropenen, om verdere afspraken te voorkomen. Hij zette zich weder voor het midden der tafel, liet zijn hamer vallen, en zeide: ‘mijne heeren, wij hervatten onze werkzaamheden.’ Ieder nam plaats, behalve de twee heeren op het biljart.
‘Mag ik u verzoeken, mijnheer de penningmeester en mijnheer de sekretaris....’ sprak de voorzitter.
Haalhuyzen liet langzaam zijn eene been omlaag zakken, en scheen aan deze oproeping gehoor te willen geven, maar Klingeveer hield hem tegen.
‘Met uw verlof, mijnheer de voorzitter,’ antwoordde deze, ‘wij zitten hier veel pleizieriger .... en ik heb daarenboven mijn ontslag gegeven als sekretaris.’
‘Och kom, Klingeveer,’ riepen Van Ramen en Ter Woude.
‘Wij hopen,’ ging de voorzitter voort, ‘dat die aanvraag om ontslag van onzen verdienstelijken sekretaris niet ernstig gemeend is, en ware dit zoo, dan zal hij toch wel zijn funktiën willen waarnemen, totdat in de vakature voorzien wordt.’
‘Och ja, met genoegen,’ zeide Klingeveer, ‘als ik maar

{==134==} {>>pagina-aanduiding<<}

op het biljart mag blijven zitten; ik kan daar ook wel hooren.’
Vaargast bespeurde, dat de eerbied voor zijn persoon een gevoeligen deuk had ontvangen. Hij was nu verpligt vergadering te houden met vier zijner ambtgenooten naast zich, en twee daartegenover, met schommelende beenen, op een biljart. Deftig was dit niet en indrukwekkend evenmin.
‘Mijne heeren,’ ving hij aan, van den nood een deugd makende, ‘ik moet ieder vrij laten de plaats te kiezen, die hem het best bevalt; het doet er weinig toe of wij de harmonie in het oog houden bij de wijze waarop wij ons nederzetten, als die harmonie maar zigtbaar blijft in onze beraadslagingen; straks is zij min of meer gestoord; sommigen onzer, ik zelf ook, hebben den parlementairen toon eenigzins laten varen, en hun drift de overhand laten verkrijgen. Vergeten wij de overhaaste woorden, toen van meer dan een kant gesproken, mijne heeren! Ons geacht medelid, de heer Ter Woude, heeft het voorstel van daar even - hulde zij hem daarvoor gebragt! - ingetrokken, en dus de aanleiding tot twist weggenomen. In overeenstemming met een ander geacht medelid, den heer Van Ramen, zal hij een nieuw indienen. Ik geef daartoe volgaarne het woord.’
Vaargast, wien het te doen was geweest om, hoe dan ook, het eerste voorstel van de baan te krijgen, en die zijn doel had bereikt, begreep wel, dat hij daar, bij slot van rekening, weinig mede gebaat was, want dat het tweede niet veel beter zou wezen. Hij verborg echter zijn spijtigheid volkomen, en zijn korte aanspraak liet een goeden indruk na.
De beurt van spreken was aan Van Ramen, om mede te deelen, wat het voorstel van Ter Woude en hem inhield. Hij wilde beginnen met, als inleiding, een overzigt te geven van alles, wat dien avond over en weder gesproken was;

{==135==} {>>pagina-aanduiding<<}

doch de voorzitter verzocht hem, het vergevorderd uur in aanmerking nemende, voet bij stuk te houden.
Daarop nam Ter Woude het woord, zijn oog beurtelings op den voorzitter, naast hem, en op het biljart vestigende. Hij betuigde den ernst zijner welgezinde gevoelens, en gaf hoog op van zijn zucht om vrede en eenheid te herstellen. Ten einde hiertoe te komen, stelde hij voor, dat noch de kandidatuur van Van Breemsma, noch die van Sparrehout aangenomen, maar een geheel nieuwe gesteld zou worden. Met dit doel verlangde hij de benoeming eener kommissie van drie leden die een voordragt aan het bestuur zou doen.
Groote sensatie, zoowel aan de bestuurstafel als op het biljart.
Van der Grotten zeide dat hij straks te overijld gesproken had, maar het niettemin betreuren zou, wanneer, ten gevolge van onderlinge geschillen, twee kandidaten, die beide, zij het ook in verschillende mate, hun verdiensten hadden, op zijde moesten geschoven worden.
De voorzitter zag even naar het biljart. Klingeveer wiegelde onrustig met zijn voeten, en scheen besluiteloos. Haalhuyzen verklaarde, dat hij bereid was zich bij het gevoelen der meerderheid aan te sluiten. Wilde zij Van Breemsma, dan zou hij voor Van Breemsma wezen; nam zij Sparrehout, dan zou hij zijn stem aan Sparrehout geven; en meende zij een nieuwen kandidaat te moeten opzoeken, dan vond hij een nieuwen kandidaat het best. De meerderheid moest immers toch bepalen wat er geschieden zou!
Vaargast verklaarde, dat hij zich met de strekking der redevoering van Van der Grotten vereenigde; welke reden was er om naar andere kandidaten om te zien, wanneer de kandidatuur van zulk een uitstekend man als Van Breemsma

{==136==} {>>pagina-aanduiding<<}

zich aanbood? Waar zou men een kandidaat opsporen, die in de schaduw van dezen kon staan?
Maar terwijl hij nog sprak, sprong Klingeveer zoo plotseling van het biljart op den grond, dat Vaargast er van schrikte en zweeg.
‘Hoort eens, mijne heeren,’ riep de sekretaris uit, ‘zoowaar als ik Jacob Klingeveer heet, geef ik Sparrehout niet op, zoolang er nog van Van Breemsma wordt gesproken, en wel om de eenvoudige reden dat Sparrehout onze aanbeveling veel meer verdient dan de andere. Dit drijven verveelt mij en meer anderen. Denkt daarom niet, dat ik geen offers wil brengen aan de eensgezindheid. De zege der welgezinden gaat bij mij boven alle persoonlijke overwegingen, en mijn vriend Sparrehout zal de eerste zijn om zich terug te trekken, als zijn naam verdeeldheid zou veroorzaken. Ik zal dus zijne kandidatuur intrekken, en het voorstel van den geachten apotheker .... van ons geacht medelid Ter Woude meen ik..... aannemen; maar Van Breemsma moet dan ook van de baan. Welnu, heer voorzitter, kort en goed, wilt gij doen zoo als ik? Ziedaar dan mijn hand!’
Van der Grotten wilde driftig opstaan, om te antwoorden, maar de voorzitter hield hem tegen, door de hand op zijn arm te leggen, en nam zelf het woord. Vaargast zag dat alle kans verkeken was om zijn zin te krijgen, en koos van de twee kwaden het beste. Eerst drukte hij de hand van Klingeveer, en zeide toen:
‘Mogt er een misverstand geweest zijn tusschen onzen geachten sekretaris en mij, het kon onmogelijk van langen duur zijn, mijne heeren. Wij beiden zijn mannen om elkander te begrijpen, en met vereende krachten de goede zaak voor te staan. Ik breng hulde aan zijne edelmoedigheid, die verdient dat wij ze naar waarde schatten.

{==137==} {>>pagina-aanduiding<<}

Mijn geachte vriend trekt alzoo de door hem aanbevolen kandidatuur in, nu het hem blijkt dat de meerderheid, die, zooals onze geachte penningmeester zoo juist aanmerkte, toch ten slotte de zaak moet bepalen, daarmede nooit genoegen zou hebben genomen! Zulke eerbied voor het gevoelen der meerderheid is bewonderenswaard! Mijn geachte vriend heeft een voorwaarde verbonden aan zijn besluit; hij vordert van mij, dat ik de kandidatuur van den heer Van Breemsma late varen. Mijne heeren, het is u bekend hoe gunstig ik over deze kandidatuur denk. Het zou mij gemakkelijk vallen u met onwederlegbare argumenten te overtuigen, dat Wijkerdam geen beteren afgevaardigde kan vinden dan dezen; maar ik wil liever mijn vriend een bewijs geven, welken hoogen prijs ik hecht aan de overeenstemming met hem. Ik noodig u daarom uit, mijne heeren, alle beraadslaging over de reeds genoemde kandidaturen te laten varen, en met mij het voorstel van ons geacht medelid Ter Woude aan te nemen!’
Dit voorstel werd op staanden voet bij akklamatie aangenomen, terwijl Boomers, zijn glas opheffende, uitriep: ‘Leve de vrede! Leve de eendragt!’
Alleen Van der Grotten deelde niet in de algemeene geestdrift, en verzocht aanteekening in de notulen dat hij zich met het voorstel niet kon vereenigen. Hij was verbaasd en half verontwaardigd over de houding van Vaargast, welke hem bijna als een afval voorkwam. Vaargast had evenwel bij zich zelven overlegd, dat hij, als voorzitter, volgens het algemeen gebruik, wel lid der kommissie zou worden, te zamen met de beide voorstellers. In dat geval maakte hij zich sterk van met Van Ramen als bondgenoot, kandidaturen te kunnen afwijzen, en alzoo Van Breemsma, als den eenig mogelijken man, ten slotte toch weder op het tapijt te

{==138==} {>>pagina-aanduiding<<}

brengen. In dien tusschentijd wilde hij tevens pogingen aanwenden om Boomers en Haalhuyzen geheel naar zijn zienswijze en die van Van der Grotten over te halen. Hij rekende echter buiten den waard.
Zoodra was het voorstel niet goedgekeurd of Ter Woude zeide het volgende:
‘Ik breng den geachten heer voorzitter en der vergadering mijn opregten dank voor hun instemming met hetgeen ik de eer had hun voor te stellen. Er blijft ons nu nog over drie leden te benoemen voor de kommissie. De heer Van Ramen, die als voorsteller, volgens onze gewoonten, aanspraak heeft daar deel van uit te maken, wenscht, wegens drukke beroepsbezigheden, voor deze eer niet in aanmerking te komen. Deze geachte heer heeft slechts op voorwaarde dat ik dit uitdrukkelijk namens hem zou verklaren met mij het voorstel ingediend. Voorts wil het gebruik dat de geachte voorzitter, ofschoon de statuten het niet voorschrijven, deel uitmake van zulke kommissiën. In het onderwerpelijk geval is dit echter, dunkt mij, voor hem niet wenschelijk. Al is men voorzitter, en met de hoogste onpartijdigheid bezield, men blijft toch mensch, en voor gemoedsbewegingen toegankelijk. Nu zou het, mijne heeren, èn voor den geachten voorzitter èn voor den geachten vice-voorzitter, den heer Van der Grotten, een groote zelfverloochening wezen, te moeten deelnemen aan de werkzaamheden eener kommissie, die tot taak heeft eene andere kandidatuur op te sporen dan de door hen verlangde. Wij weten zij zijn tot zulk een zelfverloochening in staat, waar het de zege geldt van de edele zaak der welgezinden; maar wij mogen die desniettegenstaande evenmin van hen vorderen als van onzen geachten sekretaris, den heer Klingeveer, die met hen in hetzelfde geval verkeert.’

{==139==} {>>pagina-aanduiding<<}

Haastig stonden Vaargast en Van der Grotten tegelijk op om te antwoorden, maar wat zij wilden zeggen werd vooraf krachteloos gemaakt door Klingeveer, die uitriep:
‘Juist zoo; de kommissie moet onzijdig zijn, mijne heeren, ik wil er dan ook niet in. De heer Ter Woude moest zich maar twee leden naar eigen keus toevoegen, dan waren wij klaar!’
Dit vond Van der Grotten te kras; hij eischte stemming met gesloten briefjes, wat Ter Woude aanstonds ondersteunde, en, eer iemand het woord kon voeren, wederom bij akklamatie werd aangenomen. Van der Grotten had in zijn drift de laatste zwakke kans verspeeld. Na de goedkeuring van zijn voorstel moest het genomen besluit onverwijld uitgevoerd worden, terwijl de bestuurderen nog geheel onder den indruk waren van de listige woorden van Ter Woude en Klingeveers aanvaarding van diens denkbeelden. De sekretaris, door Haalhuyzen gevolgd, ging weder naar zijn plaats; de repen papier door hem straks gesneden, kwamen nu goed te pas, en alvorens Vaargast een middel kon uitdenken om het gevaar af te keeren, waren zij reeds rondgedeeld, en de leden ijverig bezig om ze in te vullen.
Het baatte niets dat Vaargast en Van der Grotten wederkeerig voor elkander, voor Van Ramen, ondanks diens weigering en voor Boomers stemden. De uitslag was dat Ter Woude en Haalhuyzen ieder vier stemmen, Boomers zes, Van Ramen twee, Vaargast drie, en Van der Grotten en Klingeveer slechts ieder eene stem verkregen. De drie eerstgenoemden waren dus met volstrekte meerderheid benoemd. De gekozenen verklaarden, de een na den ander, zich de benoeming te laten welgevallen.
‘Ik moet opmerken,’ sprak nu Van der Grotten vinnig, ‘dat deze stemming bezwaarlijk als wettig kan aangemerkt

{==140==} {>>pagina-aanduiding<<}

worden. De heer Ter Woude heeft willekeurig uitsluitingen gemaakt, die de statuten niet kennen. Noch ik, noch de geachte voorzitter hebben verklaard geen deel van de kommissie te willen uitmaken. Ik acht het wenschelijk, ja noodig, dat tot een nieuwe, vrije stemming wrorde overgegaan!’
Dit denkbeeld werd echter niet in nadere overweging genomen. Klingeveer riep het vergevorderd uur er tegen in: een argument in alle vermoeide vergaderingen van onberekenbare kracht! Doch ook Vaargast begreep dat het ijdel wezen zou tegen gedane zaken op te komen. Nog nooit was zijne zelfbeheersching op zulk een zware proef gesteld als nu, maar hij stond die zegevierend door. Als ware er niets voorgevallen, dat hem persoonlijk trof, vroeg hij slechts of de kommissie spoedig met haar arbeid gereed dacht te wezen, ten einde daarnaar het tijdstip vast te stellen waarop het bestuur op nieuw zou vergaderen. Ter Woude verzocht om voorloopig te bepalen dat die bijeenkomst over vier dagen zou plaats hebben; mogt het der kommissie later raadzaam voorkomen om hierin wijziging te brengen, dan zou zij dit, in overleg met den voorzitter, aan de overige bestuurders berigten.
Nu wilde Van Ramen uit elkander gaan zetten welk groot onderscheid er was tusschen een zoogenaamden poolschen rijksdag en eene zitting der bestuurderen van Regt en Wet; dat deze laatsten gewoon waren steeds spijkers met koppen te slaan, en dit hieraan te danken was dat zij mannen met koppen en evenwel niet koppig waren, zooals kon blijken uit hun bereidvaardigheid om een voorstel aan te nemen, dat hij, Van Ramen, had bedacht; doch eer hij halfweg was, werd zijn woordenvloed door een tweede beroep op het vergevorderd uur gestuit. Vaargast vroeg of nog iemand het woord verlangde, en daar allen zwegen, liet hij den

{==141==} {>>pagina-aanduiding<<}

hamer vallen, ten teeken dat de vergadering gesloten was.
De leden der kommissie gingen in druk gesprek met elkander heen. Met welgevallen en zelfvoldoening zag Van Ramen hen na, en volgde hen weldra, zich verheugende in het denkbeeld dat hij het eigenlijk was, die de dreigende tweedragt had weten te bezweren. Klingeveer bleef nog eenige oogenblikken met Vaargast en Van der Grotten. Hij had allen wrok afgelegd, en noodigde Vaargast zelfs uit een partijtje met hem te biljarten. Deze wees dit van de hand, wegens zijn onbedrevenheid in dat spel, maar kwam de vriendelijkheid van Klingeveer te gemoet, en vergezelde hem met Van der Grotten tot aan zijn woning, waar het drietal, na eenige forsche handdrukken gewisseld te hebben, uit elkander ging. De notaris en de boekverkooper wandelden nog een tijd lang te zamen de straat op en neder, waarin het huis van den eerste stond.
Hun onderhoud liep natuurlijk over hetgeen ter vergadering was voorgevallen. Beide waren zeer ontstemd en Vaargast niet het minst. Zijn alvermogende invloed had een gevoeligen knak gekregen, en het zou hem de grootste moeite kosten om voortaan zijn standpunt te handhaven. De bedaardheid, welke hij als voorzitter had weten te bewaren, had plaats gemaakt voor de grootste heftigheid.
‘Dwaas die ik geweest ben!’ riep hij uit. ‘Al mijn krachten heb ik verspild tegen Klingeveer, en wie wint het nu? Die Ter Woude, aan wien ik niet eens gedacht heb! Twee honden vochten om een been, en de derde zal het afkluiven! Maar ook slechts dit eene, niet meer! Met Klingeveer is land te bezeilen, die vent was opgestookt en

{==142==} {>>pagina-aanduiding<<}

werd gedreven zonder dat hij het merkte. Ik moet hem aan onze zijde brengen, Van der Grotten, en dit zal niet moeijelijk wezen; wij moeten voor den vorm hem in alles raad vragen, en hem oogenschijnlijk behandelen als een persoon van gewigt, dan zal hij ten slotte precies doen wat wij willen. Morgen gezamenlijk naar hem toe, begrepen, en hem gebeden zijn aanvraag om ontslag als lid van het bestuur in te trekken. Regt en Wet kan zulk een verdienstelijken sekretaris niet missen; de welgezinden behoeven personen aan hun hoofd als Klingeveer; intriganten zijn er genoeg, maar kordate mannen, die nooit hun gevoelen onder stoelen en banken steken, en altijd flink voor hun beginselen uitkomen, zijn te zeldzaam om hen niet in hooge waarde te houden! Zoo moeten wij spreken, Van der Grotten!’
‘Gij zult zien dat Ter Woude ons den een of anderen kandidaat opdringt, die in het geheim geel is, die gluipert!’
‘Dat is juist wat ik wensch. Zij moeten maar ondervinden wat er het gevolg van is mannen als Van Breemsma af te wijzen! Laat onze Vereeniging onder de leiding van Ter Woude nu eens een gelen kandidaat voorstellen, en laten de kiezers voor hem stemmen, in de meening dat zij met een puik welgezind man te doen hebben, dan zal het blijken hoe zeer ik miskend werd, en spoedig zal men mij weder aanhangen als voorheen! Een gele te doen benoemen door de welgezinden! Ter Woude is er toe in staat! Het kan niet beter!’
‘Het is jammer dat Van Breemsma niet wat meer populair is. Ware er geen verzet gekomen, zij zouden hem toch genomen hebben, dat is waar; maar zij houden niet van hem, en dit is oorzaak dat zij zoo gretig waren om een nieuwen kandidaat te zoeken. Ter Woude is leep, zeer leep!’
‘Hij moet er onder; laat hem nu spartelen; ik hoop nog

{==143==} {>>pagina-aanduiding<<}

altijd dat hij, binnen dezen korten tijd, geen man vindt, waarmede men voor den dag kan komen, of het moest buiten het distrikt zijn, en dan werken wij op de plaatselijke ijverzucht der Wijkerdammers.’
‘Goed, doch laat ons in dit geval zorg dragen dat wij iemand bij de hand hebben, die meer vrienden heeft dan Van Breemsma.’
‘Vrienden, wat doet dit er toe? Wanneer de kandidaten het van hun vrienden moesten hebben, kwam er nooit een in de Tweede Kamer! Neen, mijn waarde, Sparrehout is van de baan; het zou goed zijn Klingeveer aan het verstand te brengen dat zijn beschermeling, daar al zijn kans toch verdwenen is, de eer aan zich moest houden en openlijk adverteeren, dat hij bij de aanstaande verkiezing niet in aanmerking wenscht te komen.’
‘Wat zal dit ons echter baten?’
‘Ziet gij dat niet? Blijft Ter Woude in gebreke om een aannemelijk kandidaat voor te stellen, dan wordt onze Van Breemsma weder de aangewezen man. En wie dan verder over mistrouwen in zijn persoon, en over wat zij zijn dubbelzinnig karakter noemen, wawelt, dien antwoorden wij zegevierend: ‘de beginselen!’
Nu verliet de voorzitter van Regt en Wet zijn vertrouweling, en ging naar huis, waar Van Breemsma, brandend van ongeduld, hem reeds lang verbeidde.



{==144==} {>>pagina-aanduiding<<}

Vijfde hoofdstuk

Waarin de reis van Mr. F. Molmer naar Dungermeer verhaald, en medegedeeld wordt wien hij ten huize van zijn oom aantrof.

Den morgen na zijn wandeling met dokter Patters was Frits reeds vroeg uit de veeren. Hij gevoelde zich veel moediger dan den vorigen dag, hetgeen een gevolg van den verkwikkenden slaap zoowel als van Clara's vlugtige verschijning was. Met haar was zijn hoofd vervuld, maar hij nam zich toch stellig voor om, volgens den raad van zijn vriend, zijn oom vooralsnog niet over het hartsgeheim te spreken. Eerst de zaken. Ondanks dit kloek besluit hield hij, onder het ontbijt, zijn verbeelding enkel met Clara bezig. Kon het anders verwacht worden na haar vriendelijken glimlach op den landweg? Hij twijfelde er thans niet meer aan dat zijn genegenheid door haar beantwoord werd, en verlustigde zich in dat denkbeeld.
Precies op het bestelde uur kwam het rijtuig voor. Het was een soort van kapsjees op vier wielen, met een afzonderlijke bank voor den voerman. De kap was nedergeslagen, want

{==145==} {>>pagina-aanduiding<<}

het beloofde een warme dag te worden. Haastig zette Frits zijn hoed op, en ging naar beneden. De voordeur was reeds open, en op den drempel stond Saartje, de meid van Wittemeijer, een praatje te houden met den koetsier over het weder en de aanstaande kermis. Frits zeide haar dat hij eerst des avonds te huis zou komen en zij, als er heeren mogten komen om hem te spreken, zij deze moest berigten dat hij zich wegens zaken had verwijderd, maar den volgenden morgen tot hun dienst zou wezen.
‘Bestig, meheer, ik zal de boodschap doen,’ antwoordde Saartje; ‘moet ik ook zeggen waar meheer na toe is?’
‘Dat behoeft niet, vraagt men het u, zeg dan maar dat gij het niet weet.’
‘Bestig meheer - dat is ook de zuivere waarheid.’
Het was echter de zuivere waarheid niet, want de deern had reeds van den koetsier vernomen dat Dungermeer het doel van de reis was.
Frits stapte in het rijtuig, en aanstonds zette het wakkere tweespan zich in beweging. Zij reden in draf een paar straten door en het pleintje over, waar Van Ramen woonde. In de brouwerij was reeds lang alles aan het werk, maar de gesloten blinden van het huis toonden aan dat de bewoners nog in rust waren. Frits koos een paar vensters op de eerste verdieping uit als die zijner Clara, zond er in gedachten een morgengroet heen, en hief er nog eens het hoofd naar op, toen het rijtuig, na de brug overgereden te zijn, zich links wendde, en hem alle uitzigt op het huis van den brouwer ontnam.
‘Het zal van daag heet worden,’ zeide de koetsier zich naar hem keerende, nadat hij zijn paarden in een stevigen draf gebragt had.
‘Erg genoeg voor uw span, Lukas,’

{==146==} {>>pagina-aanduiding<<}

‘O, dat weet daar niet van. Aan het veer zullen wij ze even laten blazen, en zij hebben straks een uur of wat om uit te rusten.’
‘Bijna den geheelen dag. Ik blijf bij mijn oom eten, en niet vóór den achtermiddag vertrekken wij.’
‘Dan kan het wat lijden. In twee-en-een half uur zijn wij er.’
Lukas rukte even aan de teugels en de draf werd nog sneller. Zeer naar den zin van Frits, die sterk verlangde om aan te komen, en zich zeer opgewekt gevoelde; de koetsier niet minder. Hij scheen het voor een schande te houden dat eenig rijtuig hem vóórbleef. Zoodra hij de stad achter den rug had, vertoonde zich in de verte een groenen wagen.
‘Daar rijdt de snelwagen,’ riep Lukas met zijn zweep naar den horizon wijzende; ‘binnen een kwartier hebben wij hem ingehaald.’ En zoo gebeurde het.
Nu, daar was niet veel kunst aan. Het voertuig, op welks achterkant met zwarte letters de woorden: snelwagendienst tusschen Wijkerdam en Dungermeer vice versa stond, was een langwerpig gevaarte, dat binnen voor zes personen en bovenop voor hun bagaadje plaats had, en door één paard werd getrokken. Lukas zag het met minachting aan, toen hij het achter zich liet. Maar daarop ontdekte hij in het verschiet een witte stip, welke zijn geoefend oog erkende voor de linnen kap van een tentwagentje. Als de weg zich kromde, verdween het weder, maar als het daarna op nieuw in het gezigt kwam, was de gedaante telkens duidelijker geworden. Ziende dat hij terrein won, hield Lukas zijn paarden eenigen tijd in hun gewonen draf, om al hun krachten te sparen voor het oogenblik dat hij het tentwagentje voorbij zou rijden. Hij rekende er op dat zijn bestuurder het onmogelijke zou doen om hem vooruit te blijven. Niet het minst. De twee hoeren, die er in zaten, weken rustig

{==147==} {>>pagina-aanduiding<<}

uit, toen hij hun op de hielen kwam, en sloegen te naauwernood acht op hem, daar zij druk met elkander in gesprek waren. De zegevierende blik, dien Lukas hun toewierp, ging geheel verloren. Hij werd er neêrslagtig van, floot spijtig een deuntje, en zijn gemelijkheid was nog niet over, toen zij aan de veerpont gekomen waren, zonder verder een rijtuig vóór zich ontdekt te hebben.
De veerman verhaalde dat hij, een minuut of tien geleden, twee heeren op een tilbury had overgezet. Lukas oogen glinsterden van genoegen. Evenwel liet hij aan den overkant, zooals zijn voornemen was geweest, het tweespan uitblazen.
‘Gij ziet hoe ze loopen,’ sprak hij in geestdrift tot Frits, ‘zij kunnen hier nog een poosje staan; de tilburry halen wij toch nog in vóór wij in Dungermeer zijn.’
In andere omstandigheden zou Frits waarschijnlijk zich verzet hebben tegen de liefhebberij van den koetsier om met elkeen een wedloop te openen op den openbaren straatweg. Nu liet hij Lukas begaan. Diens ijver beantwoordde volkomen aan de drift, waarmede hij naar het einde der reis haakte. Zelfs vroeg hij of de paarden niet lang genoeg gestaan hadden, en er geen reden was om te vreezen dat de tilbury te veel op hen voor zou krijgen.
‘Geen nood, mijnheer. U weet nog niet wat zij kunnen als zij willen, maar nu zult u zien wat er in zit. Laat maar los, Christoffel.’
De jongen, die de paarden bij den bek vasthield, gehoorzaamde dit bevel; Lukas vierde de teugels, en als een pij schoot het rijtuig, tot groote blijdschap van Frits, over den grindweg voort. Na ongeveer een kwartier uurs zijn paarden in gestrekten draf gehouden te hebben, bragt Lukas nu en dan de hand boven de oogen, maar zag nog niets. De

{==148==} {>>pagina-aanduiding<<}

anderen waren kennelijk geen mededingers om mede te gekscheren. Aan het tolhek kon hij zijn teleurstelling niet meer verbergen, en vroeg den gaarder, of er geen tilbury was voorbijgegaan. Omstreeks een kwartier geleden, was het antwoord. Hij had dus nog niets gewonnen, misschien wel verloren! Nu joeg hij zijn paarden in galop. Gelijkmatig raakten de acht pooten den grond, en sprongen weder omhoog; met korte schokken werd het rijtuig voortgesleept: Frits zag de boomen aan den kant van den weg met verwonderlijke snelheid voorbijspoeden, als holden zij elkander na; de kluiten zand vlogen hem om de ooren, en nu en dan, als het wiel op een steen stootte, werd hij van den eenen hoek naar den anderen geslingerd. Lukas stond overeind achter het slijkbord, en schreeuwde en klapte met de zweep als een dolleman. Plotseling keerde hij zich naar Frits, en riep met een gelaat, even opgetogen als dat van Columbus, toen hij de amerikaansche kust zag schemeren: ‘daar! daar!’
Met het oog den uitgestrekten vinger van zijn koetsier volgende, ontwaarde Frits op vrij grooten afstand een open rijtuig met twee wielen, waarin, naast den voerman, een lange persoon gezeten was. Lukas, waarschijnlijk om zijn fatsoen te bewaren, nu er kans was om gezien te worden, was weder gaan zitten, en had zijn geschreeuw van daareven vervangen door een krachtig: ‘toe Bet! toe Kee!’ welke aanmoediging hij keer op keer herhaalde. Het was te bespeuren dat zij digterbij kwamen, aan de grootere duidelijkheid, waarmede de tilbury zich voordeed. Frits kon nu zien, dat de lange figuur geen hoed, maar een pet droeg, in een grijzen zomerjas gekleed was, en dat het wagentje getrokken werd door een zwarten hit, met dikken nek. Nog meer naderbij gekomen, bleek het hem dat deze hit geen aan-
{==149==} {>>pagina-aanduiding<<}
sporing noodig had, want de zweep stond rustig in het bakje. Daar hoorde de voerman in de tilbury het rollen van het rijtuig achter zich, en keek om. Lukas, wien de vreugde van den overwinnaar reeds in de oogen blonk, wenkte hem met de hand, dat hij zou uitwijken. Maar dat lag niet in het plan van den bestuurder der tilbury. Een paar rukken aan den toom beduidden den hit, dat hij zijn gang nog moest versnellen, en thans sloeg ook deze aan het galoppeeren. Aanstonds was de afstand tusschen beide wagens weder zigtbaar toegenomen.
‘Alle duivels!’ schreeuwde Lukas, ‘dat is de nieuwkoop uit de Gekroonde Gans! Toe Bet, toe Kee!’ Maar hoe ijverig hij zich ook inspande, hoe onafgebroken zijn zweep ook knalde, hij kwam niet digter bij. De tilbury maakte niet half zooveel geweld. De figuur in het grijs vermoeide zich zelfs in het geheel niet, en de voerman, naast hem, vergenoegde zich met van tijd tot tijd het hoofd half om te draaijen, om zich te vergewissen dat het tweespan achterbleef. Dit bragt Lukas bijna tot woede. Hij was weder opgestaan, en lag nu half over het slijkbord gebogen, om met stem en zweep zijn rennende paarden beter te bereiken.
Zij waren intusschen Dungermeer genaderd. Aan de beide kanten van den weg werden de huizen talrijker. De bewoners stoven naar de deur of staken het hoofd uit de ramen, om naar die wilde harddraverij te zien, waarvan zij het doel niet konden uitvorschen. Hoe meer de reizigers vorderden, hoe veelvuldiger werden de toeschouwers. Vóór zich op den weg ontwaarde Frits, dat de menschen te hoop liepen om getuige te zijn van hun voorbijvliegen. Links en regts sprongen blaffende honden langs de wielen. Met schrik dacht hij nu aan de verkiezingen, en hoe slecht het een kandidaat voegde om zijn intrede te doen binnen de hoofdplaats van zijn distrikt, als oudtijds de nieuwe haring

{==150==} {>>pagina-aanduiding<<}

Wie weet, hoeveel kiezers er waren onder de lieden aan den weg! Zouden zij ooit hun stem geven aan een man, die daar in woeste vaart voortholde, onder aanhoudend blaffen en den kreet van toe Bet! toe Kee! In zijne verwarring vermeerderde hij het dwaze van dat tooneel nog door zijn zitplaats te verlaten, en Lukas uit alle magt aan de rokspanden te trekken. Dit had echter niet de minste uitwerking Lukas hield zijn paarden eerst in, toen de hit de poort binnen reed. Hier keerde de voerman van de tilbury zich om, en groette met een tartenden hoofdknik de achterblijvers.
‘Stappen nu, stappen, zeg ik u,’ schreeuwde Frits, die ten minste iets van zijn fatsoen wilde redden, en langzaam werd hij in het van onder tot boven bestoven rijtuig de straten van Dungermeer ingetrokken door de twee hijgende en schuimende paarden, wien de zweetdroppels van het lijf dropen. Hij zorgde, dat niets van zijn gemelijkheid zigtbaar werd, maar bleef deftig op de achterbank zitten, als had hij den geheelen weg in deze bedaardheid afgelegd. Nogtans vertrok zich zijn gelaat tot een zeer ondeftige verbazing, toen hij, een hoek omslaande, het huis van zijn oom in het oog kreeg. Daar stond de tilbury voor de deur.
Het kostte Frits de grootste moeite om Lukas te verhinderen met zijn overwinnaar, die afgestegen was en den hit bij den kop vasthield, een openbaren twist te beginnen. Hij sprong haastig uit het rijtuig, en gebood den koetsier, zonder een oogenblik te vertoeven, de paarden naar stal te brengen. Daarop meldde hij zich bij zijn oom aan.
Noch oom noch tante waren te huis. Tante bevond zich met de kinderen te Scheveningen, om hen de zeebaden te doen gebruiken, en oom was 's morgens uitgereden. Frits werd echter gewacht; oom had de boodschap voor hem achtergelaten, dat

{==151==} {>>pagina-aanduiding<<}

hij tegen half elf uur terug zou wezen. Terwijl Frits zich bedacht, of hij inmiddels een wandeling zou doen of hier blijven, deed een lange heer in een grijzen jas en met een bril op den neus de deur der zijkamer open. Hij herkende den kontroleur Van Hoven die, na eerst een ligte buiging te hebben gemaakt, naar voren kwam.
‘Ik hoorde uw stem daar in het voorhuis,’ sprak de laatste. ‘Hoe vaart u sedert gisteren middag?’
Frits was alles behalve in zijn schik met de ontmoeting, en verwenschte het noodlot, dat nu twee maal in de vier-en-twintig uren, op oogenblikken waarin hij belangrijke zaken had te behandelen, dien ambtenaar op zijn weg voerde. Deze zelf scheen Frits gedachten te raden, want hij zeide:
‘Het toeval geeft den kontroleur den schijn, alsof hij uw gangen moest kontroleeren, mijnheer Molmer! Zonderling, niet waar, dat wij elkander hier aantreffen! Hadden wij onze wederzijdsche plannen maar gekend, dan zouden wij te zamen één rijtuig hebben kunnen nemen.’
‘Maar er waarschijnlijk zoo spoedig niet gekomen zijn als thans, nu wij om het hardst hebben gereden.’
‘Ah zoo, was u het, die ons de loef wilde afsteken? Had ik dat geweten! Ik zou u stellig hebben gewacht; u scheen bijzonderen haast te hebben?’
‘Ik minder dan mijn koetsier.’
‘Ongetwijfeld moet u belangrijke aangelegenheden met uw oom bepraten .... ik zal hem niet lang ophouden; een paar woorden slechts over de afrekening van een stukje land, dat wij gezamenlijk gekocht en later weder verkocht hebben. Hij is een knap man in zaken, uw oom, zoo flink en zoo rond; ik heb gaarne met hem te doen. Maar laat ons binnen gaan, en den tijd al pratende korten, eer hij komt. Het moet een groote teleurstelling voor u zijn, mijnheer

{==152==} {>>pagina-aanduiding<<}

Molmer, dat u, na zoo snel gereden te hebben, hem niet hier vindt.’
Frits volgde den kontroleur in de zijkamer, en nam naast hem op de kanapee plaats. Wat hij ook zeide, hij kon hem niet van het denkbeeld genezen, dat hij zoo driftig gereden had om spoedig te Dungermeer te zijn. Evenwel had Van Hoven een geheel verkeerde opvatting van Molmers bedoelingen. Hij dacht niet anders of zijn komst stond in verband met Clara. Dit vermoedde Frits ook wel, en daarom was hij op zijn hoede, vooral nu de kontroleur het gesprek op het bezoek van den vorigen dag bragt, en onuitputtelijk was in lofredenen op de lieve familie Van Ramen, den waardigen brouwer, zijn innemende echtgenoot en aanvallige dochter.
Na allerlei behendige en goed bedekte, maar vergeefsche pogingen om Frits tot de eene of andere mededeeling te brengen over zijn verhouding tot dit gezin, werd het gesprek gestoord door hoefgetrappel. De heer Louis Molmer kwam te paard aanrijden, en groette de twee aangekomenen, die beide door het venster keken. Een oogenblik later was hij binnen, en nog een oogenblik later met Van Hoven naar een opkamertje gegaan, dat hem tot kantoor en leeskamer diende, om hun onderlinge zaken af te doen.
‘Ziezoo,’ zeide hij, toen hij spoedig daarna weder verscheen, ‘de kontroleur is heengegaan; hij komt echter straks met ons koffij drinken. Wij hebben een uurtje tijd, meer dan genoeg om klaar te zijn vóór hij terugkeert. Hij is een rare snuiter; hij heeft dadelijk zijn kans waargenomen om uw bescheiden karakter en regtsgeleerde kennis te roemen; ik ben zeker dat, terwijl gij hier te zamen waart, hij mijn lof heeft verkondigd.’
‘Inderdaad.’

{==153==} {>>pagina-aanduiding<<}

‘Ik dacht het wel, het is zoo zijn gewoonte: natuurlijk hoopt hij, dat deze gunstige beoordeelingen zullen overgebragt worden aan degenen, op wie zij betrekking hebben. In zaken is de vent onbetaalbaar; hij weet alles en vischt, hoe mag de drommel weten, alle bijzonderheden uit; maar men moet toch voorzigtig, zeer voorzigtig met hem zijn. Gij weet wel, neefje, dat ik altijd openhartig met u spreek. Van Hoven is immers niet bekend met uw politieke uitzigten?’
‘Ik heb hem althans niet gesproken over het doel mijner reis.’
‘Hij zou ze toch hebben kunnen raden uit het een of ander onbedacht woord, dat u ontvallen was. Hij verstaat de kunst om mededeelingen te verkrijgen, zonder dat degenen, die ze hem verstrekken, het zelven vermoeden; overigens mag hij het, wat mij aangaat, wel weten. Het zal toch spoedig publiek wezen.’
Het ontging den heer Molmer niet, dat zijn neef hem met verwonderde oogen aanzag.
‘Ik weet wat gij denkt,’ voegde hij er nu bij. ‘Sedert mijn brief zijn de zaken zeer vooruitgegaan. Hoe en waardoor zal ik u aanstonds wel zeggen. Wij moeten onzen tijd nu goed gebruiken. Zeg mij slechts of gij kandidaat wilt worden, ja of neen - met uw beweegredenen heb ik voorshands nog niet noodig. Daar kunnen wij straks ook over spreken. Welnu, ja of neen?’
Deze korte en eenigzins plompe wijze van zich uit te drukken was den heer Molmer eigen, wanneer hij als man van zaken het woord voerde. Hij had een afkeer van overtolligheid, en trachtte steeds, zooveel het mogelijk was, rogt op het doel af te gaan. Er was veel in zijn uiterlijk dat met deze gewoonte goed, zeer goed overeenstemde, zoowel zijn stevige en breede gestalte, als zijn groot, rood, met een

{==154==} {>>pagina-aanduiding<<}

zwaren zwartgrijzen baard versierd gezigt, en zijn vastberaden oogopslag. Dat een en ander gaf hem eenigzins het voorkomen van een zeeman, en de onbekende, die hem daarvoor houden mogt, zou in die veronderstelling nog bevestigd geworden zijn door de bruine kleur van zijn vel, zijn laag omgeslagen halsboord, en het losse en wijde zijner overige kleedij. Wie hem naauwkeuriger aankeek, zou al spoedig bespeurd hebben, dat de goedhartigheid, welke aan Jan Maat wordt toegeschreven, ook hem eigen moest wezen. Ten minste, hij gaf u daarvan aanstonds den indruk als hij lachte. Die van nabij met hem hadden omgegaan, wisten dat deze indruk niet bedroog.
Frits kende zijn oom te goed, om zich over zijn vragen te verwonderen, en wist dat hij niet beter naar zijn zin kon handelen dan er kort en met weinig woorden op te antwoorden. Hij zeide daarom slechts:
‘Wanneer u denkt dat het goed voor mij zijn zal - ja oom.’
‘Dat denk ik. De redenen, die ik daarvoor heb, zijn misschien dezelfde als de uwen; enfin, zij doen voor het oogenblik niets ter zake. Dit moet gij altijd in het oog houden, dat de kans om niet benoemd te worden grooter is dan de kans om de meeste stemmen te krijgen. In elk geval zijn de omstandigheden zóó, dat gij toch altijd een zeer aanzienlijke minderheid zult hebben, en al komt gij er dan niet door, het zal u in de meening van het publiek nooit kunnen schaden, dat eenige honderden Dungermeerders u waardig hebben gekeurd hun belangen te vertegenwoordigen.’
‘Zeker niet. - Maar hebben er zich dan reeds zooveel voor mij verklaard?’ vroeg Frits niet zonder blijdschap en verbazing.

{==155==} {>>pagina-aanduiding<<}

‘Voor u? Geen enkele - ik geloof dat, buiten mij, geen zes kiezers in het distrikt weten dat gij bestaat.’
‘Dat dacht ik ook; doch hoe kunt gij dan zeker zijn dat honderden voor een man zullen stemmen, zoo geheel onbekend als ik? Onbekend maakt onbemind.’
‘Bij kiezers niet; daar maakt bekend onbemind.’
‘Ik kan toch niet gelooven dat de bewoners van Dungermeer eensklaps zullen meenen dat ik nu juist....’
‘Dat zullen zij ook niet; zij zullen niets meenen, maar doen wat anderen hun zeggen; kiezers meenen in den regel niet. Als gij, even als ik, sedert jaren u met verkiezingen hadt ingelaten, zoudt gij zulke vragen niet doen.’
‘Toch komt het mij ondenkbaar voor dat honderden Dungermeerders, die mij nooit gezien, nooit iets van mij gehoord hebben, bereid zullen wezen om mij, over een dag of wat, de belangen des vaderlands toe te vertrouwen!’
‘Beste Frits, als ik u een kort begrip wilde geven van ons kiesstelsel en van de wijze, waarop het werkt, zou ik nog niet halfweg wezen wanneer Van Hoven terugkomt. Maak nu van den nood een deugd, en neem alles wat ik zeg voor onomstootelijke waarheid aan. De bewijzen lever ik u wel van avond, of bij een andere gelegenheid. Thans ter zake: uw kansen zijn verbeterd sedert mijn brief; een gedeelte der grijzen, die aan Van Buuren zijn houding bij de spoorwegbegrooting - waarover ik u geschreven heb - niet kunnen vergeven, vonden goed een anderen kandidaat te stellen, Houweel namelijk, over wien later. De grijzen houden er dus twee kandidaten op na - wel bekome het hun! - waar vele varkens zijn wordt de spoeling dun, zegt het spreekwoord. Bij verkiezingen gaat dat niet door, hoe meer kandidaten hoe meer kansen ....’
‘Is die heer Houweel de gewezen minister van ....’

{==156==} {>>pagina-aanduiding<<}

‘Dezelfde; de broeder van den heer Maurits Houweel, die onlangs tot lid van den Wijkerdamschen Gemeenteraad werd gekozen.’
‘Maar oom, zoudt gij het dan inderdaad mogelijk achten dat men een verdienstelijk oud-staatsman, beroemd om zijn kunde, doorzigt en regtschapenheid, achter zou stellen bij mij ... die ... die ... om zoo te spreken ... pas kom kijken?’
‘Zeer mogelijk. Doch nu een ander praatje. Ik zou niets liever zien dan dat gij in de wereld vooruit kwaamt, en ik zal daarom bij deze verkiezing en bij andere gelegenheden voor u doen wat ik vermag...’
‘Ik heb altijd zooveel blijken van uwe welwillendheid mogen genieten, waarde oom, dat ....
‘Goed; maar dit is hier de vraag niet. Ik wilde alleen zeggen, dat ik uwe belangen wel wil trachten te bevorderen, maar niet met verzaking mijner beginselen. Uit volle overtuiging ben ik de eensgezinde partij toegedaan; haar programma is mijn programma; haar streven het mijne. Kunt gij ruiterlijk, met de hand op het hart, verklaren dat gij dezelfde gevoelens hebt?’
Frits was veel te eerlijk om tegen zijn gemoed te spreken; buitendien had hij zich goed in het hoofd geprent wat Patters hem gezegd had, wiens raad trouwens geheel met zijn eigen inzigten strookte. Aan eene partij kon en wilde hij, ten minste vóór dat hij door ervaring en studie volkomen op de hoogte harer bedoelingen wezen zou, zich niet verbinden. Hij vond het echter niet voegzaam thans dit besluit onbewimpeld aan zijn oom kenbaar te maken, en dezen alzoo welligt te krenken. Hij gaf dus een wel is waar opregt, maar toch ontwijkend antwoord, door te zeggen:
‘Zulke verklaring mag ik niet afleggen, waarde oom; ik heb

{==157==} {>>pagina-aanduiding<<}

mij nog te weinig op de politiek toegelegd, om mij rekenschap te kunnen geven van al de beginselen der eensgezinden.’
‘Ik zal u spoedig op de hoogte helpen,’ zeide oom, en verliet het vertrek. Toen hij het kort daarop weder binnentrad, droeg hij een dagblad in de hand, voorzien van een zeer lang hoofdartikel, dat tot titel had: Onze houding bij de aanstaande verkiezingen. Oom zag den aanvangregel van elke periode in dit opstel vlugtig in, en bleef bij een daarvan stand houden. Wat voorafging, kon overgeslagen worden, zeide hij, maar wat volgde wilde hij Frits voorlezen. Dit luidde aldus:
‘Wat moeten derhalve in de tegenwoordige omstandigheden de kiezers doen? Op wien zijn zij verpligt als staatsburgers, aan welke het heil des lands ter harte gaat, hunne stemmen uit te brengen? Het is onnoodig na hetgeen wij hierboven betoogd hebben, in verband met onze vorige artikelen, waarheen wij onze lezers verwijzen, dit nog nader uiteen te zetten. De grijze partij, die zich met den schoonen naam van welgezinde tooit, wil den invloed, dien zij bezit, handhaven en uitbreiden. Het is de dure pligt van alle eensgezinde kiezers tegen die noodlottige pogingen te waken; dat zij op hunne hoede zijn! dat zij als één man voor de eensgezinde kandidaten stemmen, en fier hunne banier omhoog houden, waarop geschreven staat: welvaart, voorspoed, rust, orde en ouregtheid! dan gewis zal de overwinning hun zijn!’
Nadat hij dit voorgelezen had, zag de heer Molmer zijn neef aan.
‘Welnu oom?’ zeide deze.
‘Welnu, dat zijn onze beginselen. De redaktie heeft ze onteend aan het programma der eensgezinden, zooals Van Buuren dat bij de vurige verkiezingen heeft omschreven: bevordering van de welvaart der natie; aanwakkering van den voorspoed des

{==158==} {>>pagina-aanduiding<<}

volks; handhaving van rust en orde in moederland en koloniën; opregtheid in alle handelingen van het bestuur. - Ziedaar onze beginselen; kunt gij er u mede vereenigen? Ja of neen?’
‘Ja .... maar?’
‘Wat maar? Ik hoop niet dat gij een crypto-grijze zijt? Uwe politieke overtuiging zou ik dan eerbiedigen, maar uwe kandidatuur niet bevorderen! Derhalve ja of neen, vereenigt gij u met deze beginselen?’
‘Ja.’
‘Uitmuntend. Dus kan ik met gerust geweten aan mijn vrienden verklaren dat gij eensgezind zijt?’
‘O neen, dat niet, ik wensch, zoo als ik gezegd heb, tot geen partij te behooren.’
‘En gij neemt toch onze beginselen aan!’
‘Ik ben ongetwijfeld voor orde, rust, voorspoed, welvaart en opregtheid, maar moet ik daarom partij kiezen?’
‘Zekerlijk, de partij dergenen, die deze beginselen voorstaan.’
‘In uw brief stond toch dat men naar iemand zoekt, die niet als volslagen eensgezind bekend staat.’
‘Gewis; want wij moeten grijze kiezers vangen; maar die u voorstellen dienen te weten wat zij aan u hebben.’
‘Ik heb reeds verklaard dat ik geen bezwaar tegen uwe beginselen had; is dat niet voldoende?’
‘Zijt gij bereid dit te onderteekenen in een brief, dien ik kan vertoonen, en des noods laten drukken?’
Frits bedacht zich een oogenblik.
‘Is het noodzakelijk, oom?’ vroeg hij.
‘Zeer noodzakelijk.’
‘Welaan; ik ben bereid zulk een brief te schrijven, maar onder de stellige voorwaarde dat daarin geen enkel woord zal voorkomen dat mij bindt tegenover eenige partij, welke ook!’

{==159==} {>>pagina-aanduiding<<}

‘Hoe zonderling kunt gij toch wezen! De eensgezinde beginselen zijn de uwen. Gij zoudt dat niet zeggen als gij het niet meendet - daarvoor ken ik u te goed - en gij wilt er toch niet voor uitkomen dat gij eensgezind zijt....’
Hier verviel oom in gepeins. Eensklaps stond hij op, en ging naar Frits toe:
‘Gij hebt toch gelijk, neefje,’ sprak hij hem aan; ‘het is niet enkel om de eensgezinde, maar ook om de grijze kiezers te doen, die niet al te vast in hun schoenen staan, en misschien met ons zullen stemmen, wanneer zij kunnen twijfelen of gij wel geheel en al eensgezind zijt. De brief moet dus geschreven worden zonder dat woord; dan kunnen wij hem, als het noodig mogt zijn, onbevreesd openbaar maken. Maar al onze beginselen moeten er duidelijk instaan; dat is noodig voor mijn vrienden; begrepen?’
‘Daar heb ik geen bezwaar tegen.’
‘Dan is de zaak in orde. Van de kwestie der beginselen hangt alles af. Laat ons nu naar de binnenkamer gaan om koffij te drinken en wat over koetjes en kalfjes te praten. Van Hoven zal zoo wel komen.’
Zij begaven zich naar een ander vertrek, waar een keurig en overvloedig ontbijt gereed was gezet. Oom was iemand, voor wien de genoegens van de tafel niet onverschillig waren. Hij wilde dit trouwens wel weten, en was bijna even fier op zijn roem van fijnproever als op dien van een man te zijn met onwrikbare beginselen. Sommige eensgezinden hadden van beide eigenschappen partij weten te trekken, door hem te laten gevoelen dat zij, als één met hem in politieke rigting, er een zeker regt op hadden bij voorkeur aan zijn; gastvrijen disch, die door gansch Dungermeer in goeden reuk stond, genoodigd te worden Hoewel zij daaraan dikwijls verschenen, was Louis Molmer

{==160==} {>>pagina-aanduiding<<}

echter te gul om ook niet somwijlen politieke tegenstanders, die van fijne schotels en een geurig glas wijn hielden, aan zijn tafel te laten plaats nemen. Dan meende hij echter aan zijn beginselen verpligt te wezen om hen, bij het nageregt, over hun verkeerde zienswijze te onderhouden en te beproeven hen tot zijne politieke rigting over te halen.
‘Noemt u dat koffijdrinken, oom?’ zeide Frits lagchend, met den vinger wijzende naar het opgedischte, dat uit koude vleeschspijzen, gevogelte en gebak bestond, tusschen welke geregten twee karaffen met wijn en kristallen glazen, maar geen koffij kan en kopjes zigtbaar waren.
‘In mijn weduwnaarsstaat leef ik op zijn fransch, weet gij: 's morgens in de vroegte een kop koffij met brood of beschuit, tegen den middag een stevig déjeuner, en 's avonds, wat later dan gewoonlijk het diner; maar als uw tante haar badkuur geëindigd heeft zal zij mij die vreemde modes wel afleeren. Dan worden de voorvaderlijke zeden in eere hersteld: 's morgens koffij met boterhammen, dat heet ontbijten; ten twaalf ure koffij met boterhammen, dat heet koffij drinken; eenigen tijd na het middagmaal koffij met boterhammen, dat heet halfzeventje; 's avonds vóór dat wij na bed gaan nog eens koffij met boterhammen. Ziedaar het nationale menu!’
‘Ik zou het liever bij uw levenswijs als weduwnaar houden!’
‘Dat geloof ik gaarne - maar wilt gij daarbij volharden, dan zult gij jonggezel moeten blijven; ik zet het den beste om ze in een huishouden te doen aannemen. A propos, denkt gij wel eens om trouwen?’
Frits was op het punt zijn besluit te vergeten en Clara ter sprake te brengen. De gedachte dat ieder oogenblik

{==161==} {>>pagina-aanduiding<<}

Van Hoven zou komen en er dien dag nog zooveel te behandelen was, deed hem echter zwijgen, ofschoon het hem aan het hart ging, zijn oom en vaderlijken vriend zijn vurigsten wensch te verbergen.
‘Hoe zou ik daaraan met ernst kunnen denken, beste oom, mijne omstandigheden zijn zoo onzeker!’
‘Als gij verkozen wordt tot lid der Tweede Kamer, zal het u toch niet ongemakkelijk vallen een goed huwelijk te doen. Luister eens, ik krijg daar een prachtig denkbeeld! straks gaan wij te zamen, of met Van Hoven als die mede wil - waar blijft toch die vent! - een bezoek brengen bij mijn vriend Dagbraker.’
‘Wie is dat oom?’
‘Een rijk steenbakker, en een der hechtste steunpilaren der eensgezinden. Gij moet volstrekt kennis met hem maken, dat is in het belang uwer kandidatuur. De man is geheel en al politiek. Zijn mond staat er nooit stil van. Kon hij een schoonzoon krijgen, die door den minister nu en dan als ‘het geachte lid uit Dungermeer’ werd toegesproken, hij zou met het Bijblad in den zak loopen en het iedereen laten lezen. Hij heeft twee allerliefste dochters. Meer behoef ik u niet te zeggen. Gij zult ze straks waarschijnlijk zien. Houdt gij van donker, maak uw hof dan aan Betzy; houdt gij van blond, dan zal Anna u beter aanstaan.’
‘Maar oom’.... stotterde Frits, en bloosde als een jongen, ‘ik zou liever van dit bezoek verschoond blijven; kan dat niet?’
‘Neen, wis en drie niet. Als Dagbraker u niet wil, nemen ze u toch niet voor kandidaat, al zou ik spreken als Brugman. Wij gaan daar dus heen, en ik stel u aan Dagbraker voor. Gij zijt zoo beminnelijk jegens de jonge dames als maar mogelijk is. De oude heer - ik ken hem - zal dag en nacht voor uw kandidatuur ijveren, wanneer hij in

{==162==} {>>pagina-aanduiding<<}

u een aanstaanden schoonzoon meont te zien; zet daarom uw beste beentje vooruit, Frits! Uw toekomst hangt er van af; misschien krijgt gij alles op eens, het lidmaatschap der Kamer, een lieftallige vrouw en een rijken schoonvader.’
‘Maar de meisjes konden mij wel eens niet bevallen!’
‘Hoor me nu zulke verwaandheid aan! Zoudt gij daarom niet een halfuurtje beleefd en vriendelijk jegens haar kunnen zijn? Dit verpligt immers tot niets, en laat u geheel vrij! Maar zij zullen u bevallen; denkt gij dat ik al te oud ben, om te weten of een meisje een jonggezel bekoren kan of niet? Mis vriendje! Bedenk daarenboven dat haar moeder verleden winter is gestorven, en een groot vermogen bezat; daar krijgt gij natuurlijk uw aandeel van.’
Frits stuitte het geweldig tegen de borst, dat zijn oom huwelijksplannen voor hem had, en gevoelde nergens minder lust voor dan voor dit bezoek. Hoe zou hij er echter afkomen? Daar viel hem in dat oom zoo even van Van Hoven had gesproken.
‘Graat de kontroleur mede?’
‘Als hij dat verlangt, ja; hij blijft hier eten, en als wij uitgaan kan ik hem niet alleen laten, ofschoon ik zijn gezelschap wel zou kunnen missen.’
‘Dan moesten wij, dunkt mij, dat bezoek bij den heer Dagbraker liever uitstellen; er zal zeker over mijn kandidatuur worden gesproken, en u vondt beter dat Van Hoven daar nog niet mede bekend werd gemaakt.’
Oom krabde zich even achter de ooren, ging toen ijllings naar een schrijfbureau, dat in den hoek van het vertrek stond, en schreef eenige regels op een velletje postpapier. ‘Daar lees,’ zeide hij, ‘mijnheer de advokaat, is het zoo goed?’

{==163==} {>>pagina-aanduiding<<}

Frits las het volgende:
‘Amice:
‘Heden heb ik mijn neef den heer mr. F. Molmer gesproken. Ik geloof wel dat hij zich de kandidatuur zal laten welgevallen. (Dit nog geheel onder de roos). Zijn beginselen zijn de onze. Heden middag kom ik u, door hem en misschien door nog een vriend vergezeld, een bezoek brengen. Ik verlang zeer, dat hij uw kennis zal maken. Maar laat vooralsnog aan niemand blijken dat hij onze ver moedelijke kandidaat zal zijn. Beschouw onze komst als een louter beleefdheidsbezoek. Voorbarigheid zou alles bederven. Groetend:

‘t.t.
‘Louis.’
‘Wat zegt ge nu?’ vroeg oom, toen Frits hem het briefje teruggaf. ‘Is die zwarigheid niet goed verwijderd?’
‘Inderdaad, oom,’ antwoordde Frits bedrukt. Hij zag wel, dat hij aan het bezoek niet zou ontsnappen.
‘Gij behoeft niet zulk bedenkelijk gezigt te zetten, omdat ook anderen als advokaten kunnen stellen.’
Frits dacht aan den wonderlijken stijl, dien oom gewoonlijk schreef en meesmuilde.
‘Dat zich laten welgevallen is goed gekozen, hé? een technische uitdrukking bij verkiezingen! En dan die laatste zin over de voorbarigheid! Hoe gewigtig ziet die er uit! ik zal hem onderstreepen; reken er op dat Dagbraker nu geen enkel onvoorzigtig woord zal zeggen!’ en oom vouwde het briefje, waarover hij zoo tevreden was, schelde en gaf het aan zijn knecht, met last het dadelijk te bezorgen.
Van Hoven kwam intusschen nog niet opdagen en oom, die dan de verlokkingen der tafel niet langer kon wederstaan, stelde voor om te beginnen, wat zeer de goedkeuring van

{==164==} {>>pagina-aanduiding<<}

Frits wegdroeg, die na zijn rid en de konferentie meer appetijt had gekregen dan men van een verliefde zou verwachten. Heel gezellig, onder het kluiven van een hoentje, werden nu de politieke belangen van Frits verder bepraat.
Oom meende dat hij niets moest doen, omdat hij geheel onervaren was in zaken als deze. Hij, oom, zou voor alles zorgen, en zelfs den brief opstellen, door Frits te onderteekenen, waarin de verlangde verklaring van beginselen voorkwam. Het was alleen noodzakelijk dat hij met Dagbraker kennis maakte, en een goeden indruk bij hem achterliet, opdat nog een ander invloedrijk persoon dan een lid zijner familie bij de leiders der eensgezinden zijn kandidatuur zou kunnen bevorderen. Deze zou, eenmaal gesteld, nadrukkelijk ondersteund worden, verzekerde oom nogmaals, want er waren, van de zijde der eensgezinden, geen mededingers. Frits moest derhalve naar Wijkerdam terugkeeren, en daar rustig afwachten wat gebeuren zou. Deze verpligting van lijdelijkheid was Frits zeer aangenaam. Desniettemin toonde hij eenige nieuwsgierigheid naar de wijze, waarop zijn voorstanders te werk zouden gaan. Zijn oom was bereid om hem aanstonds daarover in te lichten.
‘Wij hebben,’ zeide hij, ‘heden morgen vroeg ons plan gemaakt, want veel tijd is er niet te verliezen. Ik was bij Wegers - een knappe kop! - toen gij hier aankwaamt. Eenige onzer vrienden waren daar bijeen. In de veronderstelling dat gij onze kandidaat zoudt worden, heeft Wegers de volgende gedragslijn voorgesteld, die wij allen eenstemmig goedkeurden. Door cirkulaires, advertentiën en een paar aanbevelingen der redaktie in de courant prijzen wij in de gebruikelijke termen uw kennis, bekwaamheid en kordaatheid: vooral uw kordaatheid - gij zijt immers kordaat? - Wegers zegt dat geen woord op de kiezers zulken goeden indruk

{==165==} {>>pagina-aanduiding<<}

maakt als dit. Daar laten wij het evenwel bij, wat u betreft....’
‘Ik kan mij moeijelijk verbeelden dat dit genoegzaam zal wezen om stemmen voor mij te verkrijgen.’
‘Luister verder. Wegers zegt dat men veel verder komt door de kandidaten der tegenpartij te bestrijden, dan door zijn eigen kandidaat in de hoogte te steken. Bij alle verkiezingen, zegt hij, wordt er veel minder voor dan tegen iets of iemand gestemd. Wanneer de kiezers eenmaal een hekel hebben aan mijnheer A., en wanneer niemand tegenover hem staat dan mijnheer B., zullen zij allen voor mijnheer B. stemmen, al was die de grootste onbeduidendheid uit het land.’
‘Maar zij zouden noch A. noch B., maar C. of D. of E. kunnen nemen!’
‘Dat bragt ik ook in het midden, maar Wegers antwoordde dat daar geen nood voor was, dewijl de vrienden van B. wel in tijds zouden zorgen om hen opmerkzaam te maken dat dit tot stemversnippering aanleiding geven zou. Die stemversnippering, voegde hij er bij, was het kostelijkst argument dat er bestond; wie daarvan met beleid gebruik wist te maken kon al de kiezers uit een distrikt voor een kandidaat laten stemmen, dien niemand wilde hebben. Gelukkig voor ons stellen de grijzen zich aan de gevaren der stemversnippering bloot. Diegenen hunner, welke voor Van Buuren zijn, zullen al doen wat zij kunnen, om Houweel schade te berokkenen. Zij beginnen nu reeds; zeggen dat hij te oud en niet meer op de hoogte der zaken is; dat hij te Leiden woont, en, hoe goed grijs ook, niets weet van de belangen van ons distrikt; sommigen verspreiden zelfs dat hij ziekelijk en bedlegerig is, en het niet lang meer zal maken. De vrienden van Houweel daarentegen roepen van de daken

{==166==} {>>pagina-aanduiding<<}

dat Van Buuren de belanden van Dungermeer en Berkenburg heeft verraden, en het zijn schuld is zoo wij geen goede spoorwegverbinding krijgen. Wat hebben nu de eensgezinden te doen? vroeg Wegers. Niets anders dan mede te schreeuwen tegen Van Buren en eveneens tegen Houweel. Een aantal kiezers zal daarna met geen van beiden iets te maken willen hebben, en voor u stemmen. Zoo wij u maar op de herstemming kunnen brengen, is de zaak gezond, want van degenen, die voor den uitgevallen kandidaat waren, zullen de meesten dan tot u overkomen. Vernuftig bedacht van dien Wegers, niet waar? Ons zoeken is nu slechts dat niemand bij de eerste stemming de volstrekte meerderheid erlangt. Laat nu alles maar aan mij over, of liever aan Wegers en mij.’
Frits hoorde deze uiteenzetting van het veldplan zwijgend aan, en wrerd hoe langer hoe verheugder dat hij er niets persoonlijks in te verrigten had. Hij verzocht alleen zijn oom nogmaals om geen enkele uitdrukking in zijn brief te bezigen, die hem den schijn zou geven aan eene partij verbonden te zijn, want dat hij dien anders niet zou willen onderteekenen. Toen oom daarna aanstonds wilde overgaan tot het gezamenlijk vaststellen der hoofdpunten van dit opstel, maakte de terugkomst van Van Hoven aan het overleg een einde. Vóór dat deze de kamer binnenkwam hadden zij nog den tijd gehad om met elkander overeen te komen van alles geheim te houden tot de kandidatuur openlijk gesteld was. Dan kon niemand, die tot de aanbeveling had medegewerkt, zich meer terugtrekken; terwijl, als de kandidatuur vroeger bekend mogt worden, menig kwaadwillige welligt verdeeldheid zaaijen zou, en haar doen mislukken, eer zij goed op hare pooten stond. Oom drukte daarom Frits stevig op het hart van wel toe te zien aan wien hij

{==167==} {>>pagina-aanduiding<<}

in deze aangelegenheid zijn vertrouwen schonk, en, kon het zijn, er tot nader order geheel over te zwijgen.
Met zijn lietelijksten glimlach en zijn zoetsappigsten toon, vroeg de kontroleur er verschooning voor dat hij zich zoo lang had laten wachten. Hij had echter veel zaken in Dungermeer te verrigten gehad, en was tegen zijn zin opgehouden. Allerbeleefdst vond hij het van zijn vriend Louis Molmer dat deze een half kuiken en een stuk pastij voor hem had bewaard. Op dit uur mogt hij daarop waarlijk niet meer rekenen; maar daar hij nog geen koffij had gedronken, en het er nu toch eenmaal stond, zou hij zoo vrij wezen er gebruik van te maken.
Het woord werd onmiddellijk door de daad gevolgd. Al etende verhaalde de hij allerlei nieuwtjes uit Wijkerdam, maar vermeed met een enkel woord te reppen over hetgeen hij dien morgen te Dungermeer had uitgevoerd. Had Frits het kunnen vermoeden, de voorkomendheid waarmede hij het glas van zijn tafelbuurman vulde, telkens als deze het geledigd had, zou zeker achterwege gebleven zijn.
Het is noodig, tot beter verstand van hetgeen later volgen zal, dat wij hier openhartiger zijn dan Van Hoven, en zijn gangen van dien ochtend vlugtig nagaan, sedert het oogenblik dat hij den heer Molmer had verlaten.
Hij was toen naar het postkantoor gewandeld en had daar gevraagd naar Jonkheer David van den Berken, zijn achterneef. De kontroleur was zeer fier op deze familiebetrekking, en achtte zich zeer gelukkig als hij David aan zich verpligten kon, door hem de eene of andere dienst te bewijzen. Hij was het geweest, die hem aangespoord had naar de hand der eenige dochter van den rijken Van Ramen te dingen, en had nog lang niet alle hoop op dit huwelijk opgegeven. Zijn hulpvaardigheid ontsproot in dit geval echter nog uit een

{==168==} {>>pagina-aanduiding<<}

andere oorzaak dan de zucht om zijn neef te believen. Meermalen was deze, die veel van een pretje hield en alles behalve zuinig leefde, door Van Hoven met voorschotten bijgestaan, en de kontroleur zag zeer goed in dat hij zijn geld nooit terug zou krijgen als zijn debiteur niet tot welstand geraakte. Welk ander middel was daartoe voorhanden bij een jong mensch van aanzienlijke doch niet zeer vermogende familie, dien elke arbeid verveelde, dan een rijk huwelijk?
De postdirekteur, dien Van Hoven persoonlijk kende, verhaalde hem dat zijn neef niet aan het kantoor was, om reden hij, wegens ongesteldheid van een surnumerair, de nachtdienst had moeten waarnemen, en nu heden van werken was vrijgesteld. Van Hoven vroeg met bijzondere belangstelling naar den gezondheidstoestand van dien surnumerair, en toen hem deze werd aangewezen, bezig met het afstempelen van brieven, en zijn ongerustheid daardoor was verdwenen, wilde hij van den direkteur weten of David den volgenden achtermiddag niet gemist zou kunnen worden. Rijks ambtenaren, wanneer zij met elkander bevriend zijn en, zooals hier, onder hetzelfde departement staan, helpen elkander gaarne. Het verlangde verlof werd verleend, waarvoor de kontroleur met een bijzonder innemenden glimlach bedankte, en zich daarop naar het verblijf van zijn neef begaf, die de bovenkamers bij een boekverkooper bewoonde. Hij was te huis, zeide men Van Hoven, maar gaf tevens twijfel te kennen of mijnheer wel bij de hand zou zijn. Van Hoven antwoordde dat hij daar eens naar zou gaan zien, en dewijl hij wel meer onaangediend bij zijn neef was binnengetreden, werd hij doorgelaten.
De vertrekken van David Van den Berken zagen er uit als die van een lustig student, met dit onderscheid, dat er geene boeken voor de hand lagen. Daarentegen hingen er in de

{==169==} {>>pagina-aanduiding<<}

voorkamer wapenen van allerlei aard aan den wand: een jagtgeweer, twee over elkander gekruiste floretten, vier ouderwetsche ruiterpistolen, een revolver, een hartsvanger en twee sabels. Het is opmerkelijk hoevele vreedzame jongelieden alles doen wat zij kunnen om hun woning het aanschijn van een moordhol te geven. Doch wie, onbekend met deze dikwijls voorkomende hebbelijkheid, meenen mogt dat David Van den Berken een buitengemeen bloeddorstig persoon moest zijn, zou een anderen indruk hebben opgedaan bij het aanschouwen der achterkamer, die hem als slaapvertrek diende. Werd in de eerste hulde gebragt aan Mars, hier scheen de vereering van Venus de keus der versieringen te hebben bepaald. Bronzenen porseleinen bacchanten zwaaiden haar bloemkransen en tamboerijns op den schoorsteenmantel. Een aantal zwarte en gekleurde platen achter glas bedekten de stroeve strepen aan het verschoten behangsel met dansende almeeën en nimfen. Het mobilair beantwoordde slecht aan al die weelderigheid. Zelfs voor de kluis van een heremiet zou het niet te prachtig zijn geweest. Het bestond uit een tafel van geschilderd hout, met een wit op groen gespikkeld blad, een witwerkers-waschtafeitje, drie matten stoelen en een ijzeren ledikantje zonder behangsel, waarin de bewoner met half gesloten oogen lag te dommelen. Voor zijn boven-kleederen scheen geen andere berging te wezen dan een rij kapstokken aan den muur, achter een groen saaijen gordijn. Dit was de eenige zijde der kamer, waar zich geen mythologische schoonheden vertoonden.
Toen Van Hoven binnenkwam, opende David, door het gerucht oplettend gemaakt, de oogen wagenwijd, maar liet de handen, waarop zijn achterhoofd steunde, liggen, en zeide geen woord.
‘Gij slaapt een gat in den dag,‘sprak zijn neef hem

{==170==} {>>pagina-aanduiding<<}

aan, die een der matten stoelen bij het bed geschoven had, en daarop was gaan zitten.
‘Is u krankenbezoeker geworden?’ vroeg de andere.
‘Neen.’
‘Anders zou ik u zeggen dat ik niet ziek ben.’
‘Dat dacht ik ook niet.’
‘Zoo; ik meende het, omdat u daar zoo aan mijn ledikant plaats neemt.’
‘Als u dat hindert om op te staan, zal ik mij verwijderen.’
‘Hebt u al ontbeten?’
‘Natuurlijk.’
‘Hebt u mij wat te vertellen?’
‘Ja.’
‘Van belang?’
‘Van belang - over Clara.’
‘Ach, dat weder!’
‘Gij behandelt die zaak te ligt - zij is zulk een goede partij!’
‘Maar welke familie! hoe burgerlijk en plat!’
‘Kunt gij beter teregt?’
‘Ik heb den tijd nog.’
‘Beter één vogel in de hand, dan tien....’
‘De oude heeft mij een jaar uitstel gegeven. Hij wilde zijn dochter mijn aanzoek niet bekend maken, alvorens ik post-direkteur zou worden, en inmiddels bleef hij geheel vrij. Ik heb den vogel nog niet in de hand.’
‘En als gij zoo onverschillig blijft, zal hij wel wegvliegen! Er zijn weder kapers op de kust.’
Hier rigtte David, die tot dusverre in dezelfde houding was blijven liggen, zich half overeind, haalde zijn knieën naar zich toe, trok het dek daarover, en zeide, terwijl hij zijn neef met matte, droomerige oogen aanzag, zeer langzaam:

{==171==} {>>pagina-aanduiding<<}

‘Ka-pers?’
‘Één kaper ten minste.’
‘En heeft hij meer kans dan al de anderen, die afgewezen werden?’
‘Dat weet ik niet; misschien hangt dit wel van u af.’
‘U moet mij daar wat meer van vertellen.’
‘Met pleizier.’
‘Begin dan maar.’
‘Neen; zoo niet; sta eerst op, en kleed u aan.’
‘In vredesnaam, wilt u intusschen op de voorkamer wachten?’
‘Als het niet te lang duurt.’
En Van Hoven ging. Toen hij de deur uit was, kwam David voor den dag. Hij had niet veel lust om voor zijn neef een volledig toilet te maken, te minder omdat hij hiertoe aanmerkelijk meer tijd behoefde dan het geduld van den ander, naar zijn berekening, duren zou. Hij vergenoegde zich dus met over zijn nachtgewaad een wijden kamerjapon aan te trekken, en kwam in die kleeding weldra op de voorkamer, waar Van Hoven zich bij het venster had nedergezet. David strekte zich op een schommelstoel in een hoek der kamer uit, geeuwde, en zeide:
‘Nu - wat nieuws van de schoone Clara?’
De kontroleur verhaalde hem dat hij op goede gronden Frits Molmer verdacht hield van gisteren haar hand gevraagd te hebben; dat Molmer heden in de vroegte naar zijn oom was gereden, en op weg het grootste ongeduld had aan den dag gelegd om spoedig te Dungermeer te zijn; dat hij dus waarschijnlijk eenig uitzigt had van te slagen, en zijn oom daarover was komen spreken; bij gevolg dat het voor David hoog tijd werd om de zaak door te zetten.
In onverschillige houding, maar toch niet zonder belangstelling, hoorde David deze mededeeling aan.

{==172==} {>>pagina-aanduiding<<}

‘Wat is die Molmer voor een vent?’ vroeg hij.
‘Een advokaat met niet veel praktijk.’
‘Mag Clara hem lijden?’
‘Dat weet ik niet, maar zij ontmoet hem nog al eens, en is dan altijd zeer vriendelijk jegens hem.’
‘Is hij een mooije jongen?’
‘Niet precies, maar zijn voorkomen is toch gunstig, en zijn manieren zijn zeer fatsoenlijk en hoogst bedaard.’
David streek zijn verwarde haren uit zijn oogen, rigtte zich op, en sloeg het eene been over het andere, terwijl hij bij zich zelven dacht dat die mededinger toch werk zou hebben om het in Claraas oog te winnen van zulk welgemaakt gentleman als hij.
‘En hoe denken de ouders er over?’ vroeg hij verder.
‘Dat is mij natuurlijk onbekend; Molmer heeft geen bestaan, maar zijn oom is schatrijk en houdt veel van hem; het zou niet onmogelijk wezen dat deze hem in de eene of andere zaak zette, als de Van Ramens dit vorderden.’
‘Dat ziet er slecht voor mij uit; ik zal mijn genegenheid elders dienen te plaatsen; er zijn meisjes genoeg, die zin in mij hebben, en van beteren stand dan die parvenus uit de brouwerij!’
‘Waarom zoudt gij alle hoop opgeven? Van Ramens vrouw is verzot op uw titel van Jonkheer; dat heb ik wel bespeurd. En gij kunt immers even goed als anderen beproeven om Claraas hart te veroveren.’
‘O, als het van de meid afhing, was ik al klaar; denkt gij dat zij mij voor zulk een advokaat zou laten loopen? Al houdt de kokette zich ook onverschillig, ik heb toch veel indruk op haar gemaakt; geloof mij, ik ken de vrouwen!’
‘Als gij meent dat zij u genegen is, moest gij u meer te Wijkerdam vertoonen.’

{==173==} {>>pagina-aanduiding<<}

‘Mis! Ik herhaal u dat ik de vrouwen ken, en weet hoe men koketten moet behandelen; hoe minder zij mij ziet, hoe doller zij op mij worden zal; afwezigheid wekt verlangen!’
‘Het zal toch goed zijn dat gij weder eens werk van haar maakt, anders gaat Molmer nog met haar strijken.’
David trok de schouders op, haalde een zakkammetje voor den dag en kamde daarmede zijn knevel uit. Toen deze werkzaamheid was afgeloopen, zeide hij:
‘Het zou toch kunnen wezen dat zij, uit spijtigheid over mijn zwijgen, den advokaat nam; un mariage de dépit ziet men wel meer gebeuren.’
‘Hoor eens; morgen geven de Van Ramens een diner, waarop zij ook mij genoodigd hebben. Ik schreef een beleefd briefje aan mevrouw, om haar te melden dat gij bij mij kwaamt logeeren, en ik verzocht u mede te mogen brengen.’
‘Dat was brutaal!’
‘De brutalen hebben de halve wereld; ik wist trouwens hoe mevrouw over u dacht; zij heeft mijn verzoek toegestemd.’
‘Ik bedoelde dat het brutaal was om over mij te beschikken, zonder zekerheid dat mij deze uitgang gelegen kwam.’
‘Daar heb ik al voor gezorgd: de direktem laat u morgen middag vrij.’
‘Dan ga ik met Philip Kleebers rijden - zijn vos is altijd tot mijn dienst - die diners hij de Van Ramens zijn onuitstaanbaar vervelend.’
‘Wees nu niet onverstandig, en maak van deze gelegenheid gebruik om Clara, die misschien wankelt, gunstig voor u te stemmen.’
‘Veel geef ik niet om haar; het leven van jonggezel be-
{==174==} {>>pagina-aanduiding<<}
valt mij nog altijd zeer goed. Als ik trouwen wil, zal ik wel een vrouw kunnen krijgen.’
‘Denk er om dat Clara een eenige dochter 's, en haar vader een groot vermogen bezit.’
‘Ik heb meer lust in het rijtoertje.’
‘Gij zult mij een dwaas figuur bij de Van Ramens laten maken; eerst vroeg ik een uitnoodiging voor u, en dan komt gij niet; gij zoudt mij den lust benemen iets voor u te doen.’
‘Ik waardeer uw goedheid neef, en ik zal dan in vredesnaam gaan, maar alleen om u genoegen te geven!’
‘Dat is braaf gesproken; dus morgen om vijf uur. Neemt gij den snelwagen?’
‘Welk een vraag! Ik zal zien dat: ik den vos van Philip krijg, en dan draaf ik daarmede bij Van Ramen voorbij. Kan die Molmer paard rijden?’
‘Ik geloof het niet.... Gij denkt meer aan Clara dan gij wel wilt bekennen; tracht vooral den ouden heer in te nemen; mama is reeds op uw hand.’
‘Begrepen. - Wilt gij niets gebruiken?’
‘Dank u; van morgen heb ik ontbeten, en straks hoop ik dat bij Molmer, den oom van uw mededinger, nog eens over te doen.’
‘Willen wij dan wat gaan wandelen? Ik verveel mij vreeselijk.’
‘Gaarne.
Met het warme weder was het wandelen op dit uur van den dag juist niet aangenaam, maar Van Hoven liet zich gaarne in gezelschap van zijn adellijken neef zien. Hij wachtte dus geduldig tot deze gekleed was, en stapte toen arm aan arm met hem de deur uit. Naauwelijks waren zij drie huizen ver of David begon uit te varen tegen den hoogen ther-
{==175==} {>>pagina-aanduiding<<}
mometerstand, en deed het voorstel om in het koffijhuis op de markt zich een weinig te verpoozen, welk voorstel gretig werd aangenomen. Hier vonden zij Davids vriend, Philip Kleebers, iemand die geheel het uiterlijk had van met zijn tijd geen weg te weten, onder het zeil voor de deur zitten. De vos werd toegezegd.



{==176==} {>>pagina-aanduiding<<}

Zesde hoofdstuk.

Waaruit blijkt dat Frits Molmer groot gevaar geloopen zou hebben zijn hart te verliezen, als hij het niet reeds kwijt was, en waardoor de lezer binnengeleid wordt bij een lieve Dungermeersche familie.

Toen Van Hoven aan het eind van zijn nieuwtjes was gekomen en zijn ontbijt verorberd had, deelde oom Molmer hem mede, dat hij en zijn neef voornemens waren een bezoek te brengen bij de familie Dagbraker, en vroeg hem of hij lust had hen te vergezellen. De kontroleur had lust. In lang had hij den heer Dagbraker niet gezien, en zou gaarne de kennismaking met hem vernieuwen. Frits verheugde zich er over dat Van Hoven medeging. Was hij anders niet bijzonder op diens gezelschap gesteld, thans deed hem dit genoegen. Zijn tegenwoordigheid zou beletten dat er ten huize van Dagbraker over de beraamde politieke maatregelen gesproken werd, waarvan hij, door zijn oom, genoeg gehoord had om te wenschen zelf er geheel buiten te blijven. Zijn onervarenheid in de verkiezingshulpmiddelen was zelfs oorzaak geweest dat hij zich een oogenblik er verontwaardigd over getoond had dat een man, zoo

{==177==} {>>pagina-aanduiding<<}

regtschapen en opregt als zijn oom, plannen zou goedkeuren en zelfs bevorderen, die, in zijn oog, veel meer op knoeijerij en misleiding van het publiek dan op loyalen strijd voor beginselen geleken. Waren de aangevoerde grieven tegen Houweel en Van Buuren ook al niet strijdig met de waarheid, het hinderde Frits toch dat menschen, die daar kennelijk geen groot gewigt aan hechtten, ze zoo hoog lieten klinken, alleen om de kansen van een derde te vermeerderen. Maar Frits was geen partijman, en zijn oom was dit wel. Met hart en ziel aan de zaak der eensgezinden gehecht, en van hare zege het heil des vaderlands verwachtende, zag de heer Louis Molmer, ondanks zijn regtschapenheid en opregtheid, niet op tegen kunstenarijen, waarvan hij, in andere omstandigheden, een afkeer zou, gehad hebben. Tot zijn gedeeltelijke verschooning mag echter opgemerkt worden dat de tegenpartij evenmin kieskeurig op dit punt was, en van beide kanten, bij elke stemming, dergelijke middelen zoo algemeen aangewend werden, dat het bijna als geoorloofd kon gelden daarvan gebruik te maken.
Het verblijf van de familie Dagbraker was aan den Wijkerdammer straatweg gelegen, een eindweegs van de steenbakkerij. Door den grooten en met smaak aangelegden bloemtuin, die het omgaf, geleek het op een buitenplaats, ten minste als men niet uitsluitend op het huis lette, dat er vrij steedsch uitzag, met uitzondering alleen van de witte muren en de ramen, die aan de voorzijde tot den drempel opengingen. De weg er heen was zonnig en stoffig, en dit was voor de drie bezoekers te lastiger, omdat zij in een open rijtuigje reden.
De kontroleur verzaakte ook ditmaal zijn gewoonte niet, en beijverde zich om eenige woorden tot lof der familie te

{==178==} {>>pagina-aanduiding<<}

plaatsen. Hij had mevrouw zoo goed gekend; hoe jammer dat zij overleden was, de lieve vrouw! En Dagbraker zelf - welk voortreffelijk man! Hoe beleefd en welwillend! Hoe warm klopte zijn hart voor de openbare belangen, voor het welzijn van het vaderland en zijn bewoners!
‘Gij zegt niets van de jonge dames,’ sprak oom met een geslepen glimlachje, dat Frits in het geheel niet aangenaam vond.
‘Het is waar,’ ging de kontroleur voort, ‘doch ik was ook in lang niet bij magte de familie te gaan opzoeken. Toen ik er den laatsten keer kwam, waren zij beiden op de kostschool - dat zal nu wel een jaar vier vijf geleden wezen - van vroeger herinner ik ze me nog wel, het waren aanvallige kinderen, en zoo bescheiden!’
‘En nu zijn het een paar allerinnemendste juffers; ik mogt wel lijden dat een van beide mijn nicht werd.’
Hier beet Frits zich van ergernis op de lippen, en keek Van Hoven verwonderd op. Zou de advokaat gisteren dan toch alleen wegens zaken bij Van Ramen zijn geweest? Maar waartoe, in dit geval, die onverklaarbare zwarte rok? Van Hoven nam zich voor eens goed op te letten hoe hij zich tegenover de dames gedroeg. Welligt stonden de kansen voor zijn neef David nog veel beter dan hij vermoedde.
Het rijtuigje hield voor het hek stil, waarop met groote vergulde letters het woord Bloemenstein prijkte. Deze naam, die zoowel het steenbakkersbedrijf van den heer Dagbraker als zijn liefde voor het buitenleven herinnerde, getuigde voor zijn kombinatie-geest. Toch voldeed zij, ondanks die vereeniging, niet geheel aan zijn begeerte. Hij zou er gaarne een of twee lettergrepen bijgevoegd hebben, waaruit tevens zijn zucht voor de politiek had kunnen blijken, maar hierin was hij niet geslaagd. Het kwelde hem

{==179==} {>>pagina-aanduiding<<}

altijd, want veel meer dan de bloemen en de steenen lagen hem de politieke omstandigheden aan het hart. Trouwens voor de eersten liet hij zijn tuinman en administrateur zorgen; met de laatsten bemoeide hij zich zelf, en besteedde er elk uur van den dag aan: dat wil zeggen, hij sprak er over met ieder, die naar hem hooren wilde, en las de hoofdartikelen van alle dagbladen, die hij onder zijn bereik kreeg. Maar geabonneerd was hij enkel op de organen der eensgezinde partij.
Naauwelijks had de koetsier zijn paard tot staan gebragt, of men zag Dagbraker in eigen persoon haastig de huisdeur uitstappen en zijn bezoekers te gemoet gaan. Hij was een klein en dik mannetje, met een aamborstigheid geplaagd, die hem het loopen alles behalve gemakkelijk maakte. Toen hij dus aan het hek gekomen was, waar de anderen eenige oogenblikken waren blijven staan om zich het stof van de kleederen te schudden, moest hij uitblazen alvorens hij een woord kon spreken, en op zijn voorhoofd werden dikke zweetdroppels zigtbaar, nadat hij, groetend, zijn breedrandigen stroohoed had afgenomen. Zijn blozend gelaat straalde echter van genoegen, en met groote hartelijkheid drukte hij het drietal de hand, gedurig de oogen in de rigting van Frits Molmer draaijende. Iemand die bestemd was om een politiek persoon te worden, moest wel zijn opmerkzaamheid tot zich trekken.
Van Hoven, die dezen bekende langen tijd verwaarloosd had, putte zich in verpligtende gezegden uit, en had daarmede nog niet afgedaan, toen het gezelschap, door den tuin, opwandelde. Hij bleef aan de zijde van Dagbraker. Dit gaf oom gelegenheid om zijn neef nog eens ter zijde te nemen, en hem op het hart te drukken toch al zijn beminnelijkheid ten toon te spreiden; of zij hem bevielen of niet,

{==180==} {>>pagina-aanduiding<<}

het hof moest hij aan de meisjes maken, het welslagen der kandidatuur hing er welligt van af.
Frits beloofde, tegen wil en dank, dat hij zou doen wat hij kon.
Het viertal trad nu een kamer binnen, waar elk, die aan de verblijven der steden gewoon is, het op zulk een drukkend warmen dag bijzonder aangenaam moest vinden. Behalve dat de kamer zeer hoog en ruim was, ontving zij de volle buitenlucht door de twee openstaande breede glazen deuren, waarvoor een warande van klimop en kamperfoelie was opgerigt. Uit de kamer had men het gezigt op een bloemperk, welks geuren door elk togtje naar binnen werden gevoerd. De ijzeren tuinstoeltjes onder de warande, de citroenhouten zetels met gevlochten matten zittingen, het vrolijk behangsel, op den lichtgrijzen grond met kleurige leliën, tulpen, rozen, bonte vogels en vlinders versierd en de witte neteldoeksche overgordijnen bragten elk voor zijn deel het hunne bij tot het landelijk voorkomen van het vertrek, en verhoogden er het bekoorlijke van voor ieder die op landelijkheid gesteld was.
Aan de ovale tafel, midden op den vloer, waren twee jonge dames gezeten, die haar strengen wol en strookjes stramien dadelijk nederlegden, en van haar stoelen oprezen, toen zij de stemmen van het naderende gezelschap hoorden. De eene was een blondine met lichtbruine oogen, de andere had hemelsblaauwe oogen en zwarte lokken; dit was het eenige, waardoor zij zich uiterlijk van elkander onderscheidden. Beiden waren eer klein dan groot van gestalte en eenigzins gezet; beiden hadden dezelfde blozende wangen, dezelfde fijne vingers, dezelfde minzame uitdrukking op het gelaat en dezelfde witte tandjes. Of het afspraak dan wel overeenkomst van smaak was, weten wij niet, maar ook

{==181==} {>>pagina-aanduiding<<}

hare kleedij was dezelfde. Den rouw over hare moeder hadden zij nog niet afgelegd, maar die was reeds in het overgangstijdperk van het zwart naar de kleuren. Dit had haar veroorloofd om de wijde neteldoeksche buisjes, die zij boven de zwart zijden rokken droegen, met paarsche banden te beleggen, en alzoo een zeer behagelijke afwisseling van paarsch, zwart en wit uit te vinden. De meisjes zagen er allerliefst uit, en ware het hoofd van Frits niet zoo vervuld geweest van Clara, hij zou zeker geen aansporing van zijn oom noodig hebben om haar met buitengewone oplettendheid te behandelen. De negentienjarige Anna, de blondine, was de oudste; zij had den naam van schalksch en zelfs eenigzins ondeugend te wezen, en zich somwijlen wat vrijpostiger te gedragen, dan over het algemeen aan jonge juffers wordt veroorloofd. Haar jongere zuster Betzy was schuchterder en kinderlijker in haar manieren, hetgeen niet enkel aan het verschil van leeftijd lag, dat trouwens slechts ongeveer een jaar bedroeg. Betzy zag tegen haar zuster op, toonde grooten eerbied voor haar lessen en wenken, en volgde haar onwillekeurig in vele dingen na. Van haren kant had Anna, die na den dood van mevrouw Dagbraker de eerste vrouwelijke persoon in huis was, in menige omstandigheid bewezen, dat zij zich reeds meer vrouw dan kind gevoelde. Dit was gedeeltelijk de schuld van Dagbraker, die ruimer tijd aan zijn dagbladen en politiek, dan aan de leiding zijner dochters schonk.
Eerst Anna en daarna Betzy reikten de hand aan den heer Louis Molmer, die ze met de gemeenzaamheid van een ouderen huisvriend over de wangen streek, en haar toen als zijn vriendinnetjes aan zijn beleefd buigenden neef voorstelde. Een oogenblik later volgde een dergelijke voorstelling van Van Hoven door Dagbraker. De kontroleur

{==182==} {>>pagina-aanduiding<<}

wilde volstrekt dat de dames zich zijner zouden herinneren en verklaarde haar schertsend, nu het bleek dat dit het geval niet was, dat zij haar oude bekenden vergaten. Hij had zoo dikwijls met haar gespeeld, toen haar goede moeder nog leefde - bij deze woorden zette hij een treurig gezigt - en het strekte hem tot bijzonder genoegen, dat de lieve kinderen van voorheen tot zulke bevallige jonkvrouwen waren opgegroeid. Betzy kleurde ligt bij dit kompliment à bout portant; Anna glimlachte, even als iemand die wel meer zoo iets gehoord had, en wist hoe zij zich dan moest houden.
Intusschen had Dagbraker een zijdelingschen blik van den neef naar den oom geworpen, welk ooggebaar beduiden moest: dat is nu zeker de man in kwestie. De heer Molmer knikte, legde den vinger even op den mond en stelde toen Frits en Dagbraker aan elkander voor. Anna's vraag of de heeren thee verkozen gaf den oudsten Molmer gelegenheid om de fransche levenswijze, die hij in de afwezigheid zijner vrouw volgde, op nieuw uiteen te zetten en te verdedigen, en aan de dames mede te deelen, dat hij het middagmaal nog gebruiken moest.
‘Wel dat spijt mij,’ zeide Dagbraker en streek daarbij met de hand over zijn kaal hoofd, ‘dat spijt mij; ik hoopte dat gij den geheelen avond hier zoudt zijn gebleven. Wij hadden dan gezamenlijk naar de steenbakkerij kunnen varen.’
‘Maar dat kunnen wij toch wrel doen,’ was het antwoord; ‘ik eet eerst te zeven ure.’
Dan was er nog tijd in overvloed. Er werd nu besloten dat men eerst een glaasje wijn onder de warande zou drinken en vervolgens het watertogtje beginnen. Dagbraker plaatste zich naast Frits aan een rond ijzeren tafeltje, en daar tegenover zaten oom en de kontroleur. De beide da-
{==183==} {>>pagina-aanduiding<<}
mes bleven in de kamer en hadden haar borduurwerk weder ter hand genomen.
Al spoedig kwam het gesprek op den politieken toestand in het algemeen en Dagbraker weidde met groote warmte uit over hetgeen het ministerie gedaan had en nog wilde doen. Hij sprak met zooveel zekerheid over de oorzaken van het optreden der tegenwoordige en die van de aftreding der vorige ministers, als had hij medegewerkt tot de kabinetsformatie. Ook wist hij wat elk der kabinetsleden in zijn schild voerde, en welke bejegening hij voor zijn maatregelen van de Tweede Kamer kon verwachten. Daarbij haalde hij woorden aan, door dezen of genen minister jaren geleden als lid der kamer gesproken, en vergeleek die met zinsneden uit de memorie van toelichting op een of ander wetsontwerp. Evenzoo was hij op de hoogte van alles wat tusschen de leden der kamer voorviel buiten de openbare zittingen; van wat deze zich in de sektiën had laten ontvallen; van wat gene onder vier oogen aan een ander had verteld; van wat een derde had gedacht, maar niet gezegd. De draad, die al deze uiteenloopende mededeelingen verbond, was afkeer van de grijzen en onvoorwaardelijke lof voor de eensgezinden, die alleen wisten wat er gedaan moest worden en alleen uit vaderlandsliefde handelden. Frits, tot wien de spreker voornamelijk het woord rigtte, was hierbij niet op zijn gemak. Hij mogt niet laten blijken, dat hij van het meeste wat Dagbraker vertelde voor het eerst hoorde, en wilde aan den anderen kant vermijden om in zijn antwoorden zich bepaaldelijk voor de eensgezinden te verklaren. Hetgeen zijn toestand nog moeijelijker maakte, was het gedrag van zijn oom. Immers, terwijl onze advokaat, door een veelvuldig gebruik van de woorden welvaart, voorspoed, orde, rust en opregtheid, den goeden dunk van Dagbraker poogde te verwerven, zonder in nadere verklaringen te ko-
{==184==} {>>pagina-aanduiding<<}
men, bragt de oude heer Molmer hem meer dan eens bijna in verwarring met naar de kamer te wenken, waarin Anna en Betzy zaten. Hij kon haar toch niet uit de warande luidkeels hoffelijkheden toeroepen! Herhaaldelijk beproefde oom Dagbrakers aandacht van Frits af te trekken en dezen in het gesprek af te lossen; maar dit gelukte niet, daar Dagbraker al zijn politieke wijsheid voor den advokaat wilde uitpakken, en hem niet vrij liet. Van Hoven zeide geen enkel woord meer dan hoog noodzakelijk was, doch kwam ten laatste, zonder het te bedoelen, Frits te hulp door de opmerking dat, als men nog wilde varen, het daarvoor tijd werd.
‘Wel ja, dat moesten wij gaan doen,’ zeide Dagbraker; ‘wij kunnen ons onderhoud in het bootje voortzetten, maallaat ons eerst den tuin eens rondwandelen.’
Nu stond ieder op en greep naar zijn hoed. Frits haalde adem: het was hem tot dusverre mogen gelukken de moeijelijklieid te vermijden van zich uitdrukkelijk voor de eensgezinden te verklaren, en thans ooms wenken van daareven gehoorzamende, ging hij op de meisjes af, en ving een gesprek met haar aan:
‘Het is een lieve plaats, dat Bloemenstein,’ zeide hij tot beide.
‘Zeer lief,’ antwoordde Anna, ‘geheel buiten en evenwel digt bij de stad.’
‘Digt? Toch altijd een goede wandeling.’
‘Maar men kan den afstand ook afleggen met een rijtuig.’
‘Houdt u van rijden?’
‘Dat kan er naar wezen: als het snel, zeer snel gaat, mag ik het wel, bijvoorbeeld zoo als uw rijtuig dezen morgen.’
Toen Frits Anna verwonderd aanzag, bespeurde hij dat zij glimlachte. Het streelde zijn ijdelheid, dat zij hem in zijn voorbijvliegen had opgemerkt en thans herkende.

{==185==} {>>pagina-aanduiding<<}

‘U moet goede oogen hebben,’ antwoordde hij.
‘Zeer goede - als zij zien willen.’
Was het om dit te bewijzen, dat zij Frits weder glimlachend aanzag? Hij vond dat hij nu wel eens iets tot de andere juffer zeggen mogt, maar wist zoo gaauw niet wat.
‘Gaan de dames niet mede naar de steenbakkerij?’ vroeg hij aan Betzy, na een oogenblik van overleg.
‘Ik weet het niet, mijnheer; gaan wij, Anna?’
‘Wij zouden de heeren vervelen. Die spreken liever over politiek, dan naar ons gesnap te luisteren!’
‘Ik had mij gevleid, het watertogtje in uw gezelschap te mogen doen. Doch de anderen zijn al vooruit, zie ik: het wordt tijd dat ik mij bij hen voeg,’ en hij zag rond, of hij hen nog in het oog kon krijgen.
‘Laat ons u bij hen brengen,’ sprak Anna weder. ‘Zij zijn zeker in den boomgaard.’
‘Ach ja,’ voegde Betzy er bij; ‘misschien neemt Papa ons dan mede.’
Door de twee juffers vergezeld, wandelde Frits den tuin door. Verlegen waren ze niet en dit beviel hem in haar. Anna vroeg hem op den man af, om welke reden hij toch des morgens zooveel haast had gemaakt, waarop hij haar een beschrijving gaf van de ijverzucht van zijn koetsier, maar zij wilde die verklaring niet aannemen. Daar moest iets anders achter steken! Zij had nog nooit een heer in zulk een vaart over den straatweg zien rollen! Een oogenblik had zij gemeend dat het rijtuig zou omslaan! Was dat een schrik geweest! foei! Frits meende, dat hij nu weder eens tot Betzy moest spreken. Bij gebrek aan iets beters, maakte hij de opmerking, dat het zeer warm was, hetgeen Betzy aanleiding verschafte om te antwoorden dat er donderkoppen aan den horizon zigtbaar werden, en er veel kans was dat er des

{==186==} {>>pagina-aanduiding<<}

avonds een onweder zou komen; welk antwoord Frits van de warmte af deed stappen en vragen of zij bang was als het onweêrde.
‘Geen zier!’ zeide Betzy. ‘Maar mijn zuster wel.’
Anna bekende dit gulhartig en bekeef zelfs Betzy dat zij van de donderkoppen had gesproken; nu zou zij den geheelen namiddag angstig wezen! Het onweder joeg haar altijd vrees aan, sedert zij als kind zich eens onder een boom had verscholen, waar een oogenblik later, gelukkig zonder haar te deren, de bliksem was ingeslagen. Zij beschreef dit voorval met zooveel aanschouwelijkheid, en sprak zoo levendig over den diepen indruk, dien het op haar nagelaten had, haar oogen schitterden daarbij zoo helder, en de gebaren, waarmede zij het verhaal vergezelde, waren zoo bevallig, dat Frits haar allerliefst bepon te vinden en dit welligt onwillekeurig zou hebben laten doorstralen in zijn woorden, wanneer niet juist uit een zijlaan de drie heeren te voorschijn waren getreden.
‘Mijn neef schijnt meer genoegen te hebben om met de dames te keuvelen, dan naar uw politieke vertoogen te luisteren,’ zeide de heer Molmer.
Dagbraker, die naar zijn adem hijgde, antwoordde niets, maar gaf geen teekenen dat hij Frits' achterblijven euvel opgenomen had.
‘Wij hebben mijnheer den weg gewezen, papa, u waart zoo spoedig heengegaan.’
‘Goed, kinderen,’ zeide haar vader; ‘maar ik heb niet gaarne, zoo als gij wel weet, dat gij blootshoofds in den tuin wandelt.’
‘Dat kan toch geen kwaad,’ zeide oom, ‘met weder als dit.’
‘Het is niet om het weder, maar om het beginsel,’ antwoordde Dagbraker bits; ‘de kinderen weten dat ik buitens-
{==187==} {>>pagina-aanduiding<<}
huis op hoeden gesteld ben. Komt, kinderen, gaat uw hoeden halen.’
Betzy, die dit bevel als een wenk beschouwde dat zij mede mogten gaan, snelde naar huis, en keerde weldra terug, in elke hand een grooten breedgeranden stroohoed houdende, beiden van hetzelfde model en met dezelfde lange violette linten.
In hare afwezigheid had Van Hoven Frits bij Anna afgelost en was een kort gesprek met het meisje begonnen; doch niet zoo kort, of hij had gelegenheid gevonden om haar te zeggen hoe hij het bejammerde, dat zulk een beminnenswaardig en belangwekkend man, als haar vader, zoo kortademig was. Met bedaagde heeren gevoelde Anna zich evenzeer op haar gemak als met andere, en zij behaagde den kontroleur zoodanig door haar antwoorden en haar lossen spreektrant, dat hij zich zelven in opgetogen woorden geluk wenschte, de kennismaking; met haar weder vernieuwd te hebben. Als oud vriend der familie mogt hij het wel zeggen: zij was waardig de dochter van zulk een voortreffelijk vader te zijn.
Zonder het te weten bewees Van Hoven, met alzoo zijn hoffelijkheden uit te kramen, dien voortreffelijken vader een welkome dienst; want deze, die nu weder op adem gekomen was, had Frits ter zijde genomen en tot hem gezegd:
‘Ik maak u mijn kompliment; gij houdt u overheerlijk.’
‘Maar mijnheer!’ riep de verwonderde Frits uit.
‘Zacht, zacht, die lastige kerel, die daar met mijn dochter staat te spreken, is oorzaak dat wij ons niet eens rustig over uw kandidatuur kunnen onderhouden.... Gij doet of gij aan zulke dingen niet denkt, dat heb ik straks wel gemerkt, toen ik over de politiek begon... uitmuntend, uitmuntend.... Op het gebied der staatkunde is zwijgen op zijn tijd een veel grooter kunst dan spreken... dit ziet gij ook in, het kan niet beter.’

{==188==} {>>pagina-aanduiding<<}

Bij dezen lof buigende, overwoog Frits bij zich zelven hoe gelukkig het voor hem was, dat hij met zwijgen zooveel kon uitrigten, daar hij zich geweld zou hebben moeten aandoen om, bij zulk broeijig weder, het gesprek over voorloopige verslagen, memoriën van beantwoording, ministeriële krisissen, wetsvoordragten en verkiezingen voort te zetten.
Dagbraker vervolgde:
‘Ik weet van uw oom, hoe kundig en regtschapen gij zijt; en wat uw beginselen betreft, die zijn de onzen; ik heb dat straks uit uw verklaringen opgemaakt, al zeidet gij ook weinig. Een goed verstaander heeft maar een half woord noodig. Reken op mijn steun bij onze vrienden. Wegers is reeds door uw oom gewonnen. Gij wordt stellig kandidaat der eensgezinden. Zij weten niemand anders.’
‘Zoo is het,’ voegde oom er bij, ‘morgen moet het er door.’
‘Ik kom dezer dagen te Wijkerdam en zal u dan bezoeken. Wij spreken bij die gelegenheid onder vier oogen nog eens vertrouwelijk over de politiek, mijnheer Molmer. Menig nuttigen wenk zal ik, als man van ondervinding, u kunnen geven over de kuiperijen van de grijzen, die u in uwe verdere loopbaan van groote dienst zullen zijn; verbeeld u dat zij...’
‘Daar komt die kontroleur weder; zwijg nu,’ viel de heer Molmer zijn vriend in de rede; ‘wel zie eens aan, die oude Don Juan!’
Met Anna, die haar arm door den zijnen had gestoken, vertrouwelijk keuvelende, wandelde Van Hoven de laan op en neder. Jonge meisjes vinden er dikwijls een genoegen in, om zeer gemeenzaam te wezen met bejaarde heeren.
‘Komt kinderen, zet nu uw hoeden op,’ zeide Dagbraker. De kontroleur liet Annaas arm weder los. Hij was zeer in zijn schik, dat het meisje hem als een oud bekende behandelde, verklaarde hij, thans met Molmer en Dagbraker

{==189==} {>>pagina-aanduiding<<}

verder wandelende, schertsend aan den laatste: zij was, even als Betzy, een allerbekoorlijkste dame; hoe jammer, dat hij niet de helft jonger en nog ongetrouwd was; hij zou waarlijk een bod naar een der zusters doen!
Dagbraker had te veel moeite met het gaan, om op deze aardigheid te antwoorden. Hij vond die overigens wel wat zonderling bij iemand, die sedert jaren verwaarloosd had hein te bezoeken, en wiens bijzijn hem op dit oogenblik zeer verveelde.
Men had Frits bij de meisjes gelaten. Spoedig was het gezelschap aan een sloot gekomen, waar onder een afdakje drie schuitjes vastgesnoerd lagen. Een man, die op deze plek stond te wachten, sprong, toen hij het gezelschap zag naderen, in een daarvan, en maakte de touwen los.
‘Nu gaat gij toch mede varen,’ zeide Frits tot zijne gezellinnen.
‘Heerlijk, heerlijk!’ riep Betzy uit en klapte in de handen. ‘Niet waar, Anna?’
‘Papa schijnt er op gerekend te hebben, dat de kinderen van de partij zullen zijn.’
‘Noemt hij u nog altijd zoo?’ vroeg Frits.
‘Nooit anders. Gij vindt welligt, dat wij er niet meer als kinderen uitzien?’
‘Ik wist althans niet wie mijnheer uw vader bedoelde, toen hij voor het eerst van de kinderen sprak.’
‘Het is een oude gewoonte. Men zegt dat gewoonte een tweede natuur is. Mijn zuster en ik hebben ons al zoo lang voorgenomen om vader te zeggen, in plaats van dat kinderachtige papa van voorheen, maar wij komen er niet toe.’
De drie oudere heeren waren reeds ingescheept. Zij hadden onderling goedgevonden dat Frits en de dames in een ander schuitje zouden gaan. De vraag was of hij kon

{==190==} {>>pagina-aanduiding<<}

roeijen. Zoo niet, dan zou de knecht overstappen, en de heer Dagbraker zelf voor het schuitje zorgen waarin hij gezeten was.
Het weder was drukkend en de heer Dagbraker kortademig. Frits meende aan zijn kandidatuur verschuldigd te zijn van te kunnen roeijen.
Men stak van wal. Zijn schuitje volgde het andere. Betzy had tegenover hem plaats genomen; Anna zat aan het roer. Het vaartuigje was ligt en Frits, die, hoewel zeldzaam, toch wel eens, toen hij nog te Rotterdam woonde, bij kleine togtjes op de Maas de riemen had gehanteerd, maakte als schipper een vrij goed figuur. Nu en dan liep hij echter gevaar tegen het andere bootje te stooten, doch hij ontkwam daar telkens aan door de tijdige gilletjes van Anna. Toen dit drie of viermaal was gebeurd, kon zij den uitroep niet wederhouden dat mijnheer op het water even voortvarend was als op den straatweg. Oom rigtte zich dikwijls in het schuitje op, om te zien hoe het met zijn neef ging en was zeer tevreden als hij ontdekte, dat deze met de meisjes schertste, terwijl Dagbraker, die nu spraakzamer kon zijn dan bij de wandeling, die tevredenheid verhoogde door meermalen zijn ingenomenheid met den advokaat te laten doorschemeren.
Men roeide de eene sloot uit, de andere in, tot dat men aan een breede vaart kwam, die lijnregt naar de steenbakkerij voerde. De lucht betrok intusschen meer en meer. Een zwarte wolk, die het verschiet verduisterde, kwam langzaam nader; het was nog altijd doodstil, en slechts de toppen der wilgen aan den weg, door een hoogeren luchtstroom bevangen, beefden onrustig heen en weder. Betzy merkte aan dat er een onweder kwam opzetten, en hoewel Frits op stouten toon verzekerde, dat de bui wel zou af-
{==191==} {>>pagina-aanduiding<<}
drijven, werd Anna bleek en ongedurig en trachtte te vergeefs haar angst te verbergen. Weldra kon men duidelijk in de verte het gerommel hooren. Het voorste schuitje versnelde plotseling zijn gang. Dagbraker riep Frits toe dat hij zich haasten zou om hen bij te houden. Plet was raadzaam dat men de steenbakkerij, die nog een geheel eind verwijderd was, zou pogen te bereiken vóór dat de bui losbrak. Maar Frits, die minder vaardig in de kunst van roeijen was dan zijn voorganger, zag den afstand tusschen de twee schuitjes, hoe hij zich ook inspande, gedurig grooter worden. Betzy duwde wel bij elken slag de uiteinden der riemen mede terug, maar hare tengere vingers zetten weinig kracht bij. Dikke droppels vielen omlaag, en vormden breede kringen op den gladden waterspiegel. Nog altijd roeide Frits voort, ofschoon hij de blaren in de huid zijner handen voelde zwellen. Niemand sprak een woord. Daar scheurde eensklaps de bliksem den loodkleurigen gezigteinder. Een schelle gil van Anna volgde onmiddelijk, en vóór de donder kraakte, was zij verschrikt van het roer opgevlogen, de handen voor de oogen slaande. Het schuitje maakte een wending naar den oever.
‘Houd u bedaard of wij krijgen een ongeluk,’ riepen Frits en Betzy tegelijk.
‘Ik kan niet bedaard zijn bij zulk weder!’ gilde Anna luidkeels. ‘Zet mij aan land, spoedig!’ en zij wees naar een schuur, die niet ver van daar in het veld stond. Frits roeide uit alle magt naar den kant, en liet de dames uitstappen. Hij wenkte met de hand naar de verte om zijn oom en Dagbraker, die opgerezen waren ten einde naar hen om te zien, te beduiden wat zij gingen doen. Daarop maakte hij het schuitje aan een knotwilg vast en spoedde zich, met Betzy aan zijn zijde, dwars over het veld naar de schuur. Anna was hen reeds vooruit geijld, zoo snel haar beenen

{==192==} {>>pagina-aanduiding<<}

het wilden gedoogen. Een tweede bliksemstraal, bijna gelijktijdig door een zwaren knal vergezeld, verkondigde hun dat de bui vlak boven hun hoofden was. De regen viel digt en hevig, en zeker zouden alle drie doornat geworden zijn, hadden zij niet nog tijdig een schuilplaats gevonden in de schuur, die een schaapstal scheen te zijn, doch thans door zijn bewoners verlaten was. Anna had zich op een hoop riet nedergezet, dat in een hoek lag, altijd met de handen voor de oogen, om het licht niet te zien, dat bij elken donderslag door de reten tusschen de planken van den wand naar binnen schoot.
Om haar gerust te stellen zeide Frits, dat de bui zich verwijderde, zoo als ook werkelijk het geval was, maar ontving geen antwoord. Betzy, die hare zuster kende, sprak niet tot haar. Zoo bleven zij ongeveer een half uur zwijgend bij elkander, totdat het geroffel afnam en eindelijk ophield. Nu ging Frits naar buiten; de wolken verdeelden zich en op enkele punten scheen het blaauw er weder door, maar toch was, zoo als de weêrkenners zeggen, de lucht nog niet zuiver. Ook bleef het even warm als straks. De regen had echter opgehouden.
Anna was opgestaan en had zich naar den drempel van de schuur begeven. Zij was eenigzins verlegen.
‘Gij zult wel spotten over mijn vrees,’ zeide zij tot Frits, ‘maar ik vermag er niets tegen.’
‘Het is altoos zoo met haar als het dondert,’ voegde Betzy er bij. ‘Hoe komen wij nu echter te huis?’
Het schuitje te gebruiken, daaraan viel niet te denken. Het stond vol water; om den landweg te bereiken zou men een goed eind door het natte gras hebben moeten gaan, en de dames hadden dunne stoffen schoentjes aan. Anna, wier angst niet nawerkte, en die haar gewoon vrolijk

{==193==} {>>pagina-aanduiding<<}

humeur terug gekregen had, vond het jammer dat de harddravers van mijnheer niet in de nabijheid waren, waarop Frits voorstelde om het bewijs te leveren dat zijn voeten niet minder vlug waren. Hij bood de meisjes aan om naar Bloemenstein te gaan, daar overschoenen te halen, en dan gezamenlijk terug te keeren. Nadat dit eerst een paar maal was afgeslagen werd het aanvaard, onder betuiging dat mijnheer zeer vriendelijk was met zich zooveel moeite te willen geven.
Zoodra hij vertrokken was, begonnen de zusters een levendig gesprek over hun avontuur en over Frits. Wat zou hij toch op Bloemenstein zijn komen doen? Politieke zaken behandelen, had papa gezegd, maar er was niet meer over politiek gesproken dan anders, en de bezoeker had zich vooral met de dames bezig gehouden. Hoe oud zou hij wel wezen? Ongeveer vijfentwintig, hield Anna vol tegen haar zuster, die meende dat hij meer jaren moest tellen, want hij was zoo bedaard en zeide niet veel meer dan noodig was. Dat was verlegenheid, verzekerde Anna alweder met stelligheid, en niet het gevolg van zijn leeftijd. Het was immers voor het eerst dat hij op Bloemenstein kwam! Van Betzy's veronderstelling dat hij misschien geëngageerd of op een Wijkerdamsche schoone verliefd zou wezen, en zich daarom koel tegenover andere dames gedroeg, wilde Anna niet hooren. Dan zou hij wel weggebleven zijn! Het wenken van zijn oom was niet onopgemerkt gebleven, hoe behendig oom dit ook had meenen te doen. Wat ontgaat der aandacht van jonge meisjes! En nu hare bevinding? Betzy bleef er bij dat hij veel te bedaard was, ofschoon zij met haar zuster overeenstemde dat hij zeer beleefd, zeer welgemanierd en zeer goed bespraakt mogt heeten. Anna vond hem daarenboven nog zeer gedistingueerd, en zeer innemend van voor-
{==194==} {>>pagina-aanduiding<<}
komen. Papa scheen ook behagen in hem te scheppen. Maar wat had zijn bezoek op Bloemenstein toch te beduiden? Geen van haar kon dit raadsel afdoend oplossen, en dit beviel aan beiden, aan Anna vooral.
De angst van Anna, waarvan hij trouwens de oorzaak kende, had Frits niet van de meening teruggebragt dat zij een allerliefst meisje was. Aan Betzy gaf hij evenwel de voorkeur, misschien omdat zij blaauwe oogen had, even als Clara. Maar welken gunstigen indruk de jonge dames ook op hem gemaakt hadden, toch verwenschte hij innig de donderbui, die hem nu dwong den ridder bij haar te spelen, daags na zijn plegtig aanzoek om de hand van Van Ramens dochter.
Toen hij op Bloemenstein kwam, was de lucht weder donkerder geworden. Hij zeide dus aan het dienstmeisje, nadat hij haar in enkele woorden de reden van zijn komst had verklaard, dat zij zich zou haasten met hem te bezorgen wat hij noodig had. Naauwelijks gunde hij zich den tijd om de pijn zijner gezwollen handen door bevochtiging eenigzins te verzachten, en keerde weldra naar de schuur terug. Behalve de overschoenen, droeg hij twee regenmantels en twee parapluies.
Het bleek dat dit geen ijdele voorzorg was geweest. Pas had het drietal zich op weg begeven of het begon weder te droppelen, en kort daarop sterk te regenen. De meisjes sloegen de mantels om, en stapten arm aan arm onder de eene parapluie voort, terwijl hij zich met de andere beveiligde.
Zij waren nog in het veld, toen een tweede donderbui bliksemend en ratelend hare aankomst verkondigde. Zij was geweldiger dan de eerste, maar niet gevaarlijk, omdat zij zijwaarts drijvende op een afstand bleef. De slagen volg-
{==195==} {>>pagina-aanduiding<<}
den echter met korte tusschenpoozen, vergezeld door een fel blaauwig licht, dat het geheele verschiet in vlam zette. Anna rukte zich van Betzy los; haar tanden klapperden tegen elkander en haar oogen staarden wild voor zich uit. ‘Op den grond!’ gilde zij, ‘op den grond! anders treft ons de bliksem!’
Had Frits haar niet bij den arm gegrepen en stevig vastgehouden, zij zou nedergezegen zijn in het vochtige gras, den regen, die in stralen naar beneden stroomde, voor niets tellende. Hij trachtte haar kalmte te bezorgen, en beduidde haar dat er geen nood was voor den bliksem, daar de wolken niet in hun onmiddellijke nabijheid hingen, en het onweder niet naderde. Zij luisterde te naauwernood naar zijn woorden, en bij iederen nieuwen slag trok zij hem op zijde door haar inspanning om zich los te wringen. Doch Frits, haar opgewondenheid ziende, en altijd vreezende dat zij zich weder ter aarde zou willen werpen, verhinderde dat dit geschieden kon. Haar arm klemde hij tusschen den zijnen, en ten overvloede had hij zijn hand stevig op de hare gelegd. Ernstig verklaarde hij haar dat haar pogen toch niet baten zou, en tevens al voortgaande, zocht hij een middel tegen haar schrik in gedurig tot haar te spreken. ‘Zie,’ zeide hij, telkens als een nieuwe bliksemschicht hun in de oogen flikkerde, ‘nu is het gevaar, zoo er al gevaar was, geweken.... nu zult gij aanstonds het rollen van den donder hooren..... daar is het; heb geen angst; het is even onschadelijk als een echo, een naklank van wat reeds voorbij is!.... Daar is de bliksem weder, maar wees gerust, de bui trekt over.... de zware regen is al wat er onaangenaam is.’
Met op deze wijze onophoudelijk tot haar te spreken en tevens snel den weg vervolgende, bragt Frits het inderdaad zoo ver

{==196==} {>>pagina-aanduiding<<}

bij Anna dat zij betrekkelijk kalm word. Toen zij aan het hek gekomen waren, waar het vlakke veld aan den tuin van Bloemenstein grensde, moest zij haar arm losmaken om het te openen, doch zoodra zij er binnen waren, stak zij dien weder uit eigen beweging in den zijnen.
Het is waar dat de felheid van het onweder intusschen merkbaar was verminderd.
‘Gij vreest dus niet meer, mejufvrouw, dat ik u met geweld zal vasthouden?’ vroeg hij schertsend.
‘O, neen mijnheer! Ik dank u dat gij mij zoo even hebt wederstreefd. Maar men heeft mij gezegd dat personen in het veld bij zwaar onweder gevaar loopen.’
‘Dat is ook zoo.’
‘Ongetwijfeld, want ik heb het zelve ondervonden. Die herinnering komt altijd bij mij terug als liet dondert.’
‘Ik begrijp dit.’
‘En daar ik gehoord heb dat het gevaar vermindert, wanneer men zich plat op den grond legt....’
‘Wildet gij dat daar even doen, niet waar, al was het ook zoo goed als zeker dat de bliksem op deze plaats niet zou inslaan? En gij zoudt u, wegens een denkbeeldig gevaar, aan het wezenlijk gevaar hebben blootgesteld van u een ernstige ziekte op den hals te halen!’
‘Gij hebt mij daarvoor behoed! Ik dank u. - Gij zult mij wel kinderachtig hebben gevonden?’
‘Ik? Geloof mij, mejufvrouw dat....’
‘Neen, toch. Betzy is veel kalmer; zij heeft zich veel verstandiger gedragen dan ik.’
‘Uw zuster was kalmer, maar zij is dan ook nooit van zulk een vervaarlijke uitwerking van den bliksem getuige geweest als gij.’
Frits zag, na dit gezegd te hebben, eens naar Betzy om.

{==197==} {>>pagina-aanduiding<<}

Ofschoon hij zich, al aanstonds bij zijn intrede op Bloemenstein, voorgenomen had om zoowel zijn woorden als oplettendheden gelijkelijk tusschen de zusters te verdeelen, waren er altijd omstandigheden geweest, die hem noodzaakten zich met Anna bezig te houden. Hij liet haar nu los, zich bij de jongere zuster voegende, welke een paar schreden achter hen liep, en sprak tot haar eenige onbeduidende woorden over het schoone hout op de plaats van haar vader, den sierlijken aanleg en het genoegelijke om daar te wonen, maar hoe alledaagsch dit onderwerp ook was, luisterde Anna er toch aandachtig naar, en mengde zich telkens in het gesprek.
In de huiskamer teruggekeerd, was het eerste werk der meisjes de glazen deuren wijd open te zetten. Het regende nog altijd, maar zacht; de lucht was nu afgekoeld, en het drietal genoot er al het verfrisschende van. Frits was op het punt om eenige toepasselijke opmerkingen te maken over de zuivering van den dampkring, door de ontlasting der elektriciteit, toen de twee dames gelijktijdig niet zonder schrik ontdekten, dat hij door en door nat was. Zoo als de beleefdheid van hem vorderde, had hij natuurlijk met zijn parapluie Anna beschermd, en zich zelve aan al de woede van den slagregen blootgesteld.
Ofschoon zij hem pas hadden leeren kennen, en ondanks het verschil van jaren, gevoelden de zusters, Anna vooral, zich zeer op haar gemak met haren gast. Wanneer men gezamenlijk een wezenlijk of vermeend gevaar heeft doorgestaan, volgt de gemeenzaamheid spoedig. Zij deden dan ook, half ernstig, half boertend, allerlei voorstellen, om den natten ridder droog te krijgen: eerst, dat hij zich bij het keukenvuur zou gaan nederzetten; toen, dat hij zich van zijn jas zou ontdoen, en papaas kamerjapon aantrekken;

{==198==} {>>pagina-aanduiding<<}

nadat dit van de hand was gewezen, dat hij met de voeten op een koperen stoof zou gaan zitten, die Betzy uit de kast had gehaald, en waar zij nu, in het achterhuis, kolen voor wilde gaan zoeken. Als ultimatum werd hem daarop een glas echte fransche cognac aangeboden, waar de heer Dagbraker des winters grog van maakte, en dien hij des zomers als pousse-café gebruikte. Dit lachte Frits toe, die tegen de vochtigheid wel iets behoefde. Op haar dringend verzoek, liet hij Betzy een glas koude grog voor hem gereed maken volgens dezelfde toebereiding, welke haar vader daarbij in acht nam.
Was het de deugd van den cognac, òf het verkwikkende van de ververschte en met bloemengeuren doortrokken lucht, die het vertrek binnenstroomde, òf het aanvallig gezelschap, òf de ontspanning na het avontuur van zoo even, òf waren het al deze oorzaken tegelijk, waardoor Frits in zulk een goede luim werd gebragt? Wij zouden het niet durven beslissen. Zooveel is zeker, dat hij in een zeer opgeruimde stemming verkeerde, en met bijzonder genoegen zijn gezellinnen allerlei anekdoten verhaalde uit zijn studententijd. Hij zelf stond er over verbaasd, dat hij zich die nu weder herinnerde, maar vlug en vaardig zat hij ze daar te vertellen, en zijn vermaak klom, toen hij bespeurde dat zijn hoorderessen er met onverholen aandacht naar luisterden.
Terwijl dit met de jonge lieden voorviel, had het drietal heeren zich den tijd te nutte gemaakt om de steenbakkerij vlugtig te bezigtigen. Het was hun gelukt aan te komen, vóór dat de eerste bui in al haar hevigheid losbrak en zij hadden die, zoowel als de tweede, in de woning van den opzigter doorgebragt. Van daar hadden zij een ouderwetsche parapluie, een zoogenaamde besteedster, in het schuitje medegenomen, welke den heeren bij de terugreis genoeg-
{==199==} {>>pagina-aanduiding<<}
zame beschutting verleende tegen den malschen regen, die op het onweder was gevolgd. Onderweg had Dagbraker allerlei vragen over Frits gedaan, die zijn oom de gelegenheid schonken, om menig woord tot zijn lof te spreken, wat de vrager gaarne scheen te hooren. Niets vermoedende van de kandidatuur, die in het zout was, begon Van Hoven nu te bepeinzen of oom Louis soms een huwelijk voor zijn neef met een der beide juffers Dagbraker in het oog kon hebben. En toen het gezelschap langs den tuin het woonhuis weder naderde, zonder dat de voetstappen in het natte zand gehoord werden, en de kontroleur onzen Frits daar zoo levendig met jonge dames zag zitten praten, vroeg hij zich verder af, of neef ook bezig was met de inzigten van oom in de hand te werken? Maar Clara Van Ramen dan, en de zwarte rok? Hij moest erkennen dat hij niets van de zaak begreep, en bleef er over mijmeren.
Zoodra allen weder te zamen waren gezeten, verzocht Frits aan Dagbraker verschooning, dat zijn onervarenheid in het roeijen hem niet veroorloofd had het eerste schuitje bij te houden, en gaf een verslag van zijn wedervaren, zonder natuurlijk van Annaas angsten te gewagen. Hij schreef het alleen aan zijn vermoeidheid in de handen toe, dat hij gedwongen was geweest aan land een schuilplaats te zoeken.
Anna kwam echter ongevraagd met de ware oorzaak voor den dag.
‘Dat is zoo als gewoonlijk, kind,’ zeide haar vader. Maar hoe hebt gij u gehouden met de tweede bui?’
‘O, veel beter!’
‘Zij maakte toch nog meer geraas dan de eerste.’
‘Mijnheer heeft mij over mijn vrees heengezet.’
‘Zoo was het,’ voegde Betzy er bij. ‘Het zou goed voor Anna wezen, als zij altijd zóó toegesproken werd

{==200==} {>>pagina-aanduiding<<}

bij een onweder; de angst zou dan wel genezen; niet waar, Anna?’
‘Ik geloof het zelve,’ luidde het antwoord; ‘ik ben mijnheer zeer erkentelijk; wie weet hoe onvoorzigtig ik gehandeld zou hebben zonder hem. Nu was het echter of mijn schrik veel minder groot was dan anders.’
Dagbraker kreeg een hoog denkbeeld van de welsprekendheid, waardoor zijn gast bedaardheid had verkregen bij Anna, die anders bij elke donderbui het huis met haar zenuwachtig gillen vervulde. Hij kon niet nalaten te zeggen:
‘Ik bewonder uw overredingskunst, mijnheer de advokaat; die zal u weldra te stade komen.’
Een wenk van den heer Molmer deed Dagbraker inzien, dat hij zich onvoorzigtig uitliet. Van Hoven toch vorschte reeds bij zich zelven naar de beteekenis van het woord ‘weldra.’ Zou er een belangrijk proces door Mr. Frits behandeld gaan worden, zonder dat hij daar iets van wist? Alweder een raadsel.
Aan Dagbraker werd geen tijd meer gelaten om zich te verspreken. Oom stond op, welk voorbeeld door den kontroleur en den advokaat gevolgd werd, en reikte den steenbakker de hand tot afscheid, die den wensch te kennen gaf, dat hij de heeren spoedig terug zou zien, en zijn vreugd betuigde van met Frits in aanraking te zijn gekomen. Voor een andermaal hoopte hij op het genoegen van nader over den politieken toestand met hem te kunnen handelen. Hij kneep, terwijl hij dit zeide, Frits in de hand, die beleefd voor hem en de dames boog, en met de twee anderen vertrok.
Men had besloten, daar de tijd het toeliet en de hitte geweken was, den weg terug te voet af te leggen. Oom toonde het blijdste gelaat dat men zich verbeelden kan, en gaf Frits ieder oogenblik knipoogjes, ten bewijze dat hij buitengemeen

{==201==} {>>pagina-aanduiding<<}

over hem tevreden was, maar bepaalde het gesprek bij de familie, waar zij een bezoek hadden gebragt. In de opgeruimdheid van zijn hart gaf hij ter eere zijner gasten veelsoortigen fijnen wijn ten beste, doch nu raakte bij het nageregt zijn tong dan ook los. Frits plaagde hij zonder ophouden over de weêrgalooze behendigheid, waarmede hij van het slechte weder partij had weten te trekken om het hart van twee lieve meisjes te stelen. Wie had de voorkeur? Daar moest Frits mede voor den dag komen, en dan dadelijk een toast op zijne inklinatie! Wat zeide Van Hoven er wel van?
Als naar gewoonte zeide Van Hoven niet veel. Na lang denken had hij een voor hem voldoende oplossing van het vraagstuk gevonden. Frits had gisteren een blaauwtje opgedaan bij de Van Ramens, en was van daag het hof komen maken aan de dames Dagbraker, die ook goede partijen waren. De gevolgtrekking was dat Frits voor een aktief, praktiesch mensch gehouden moest worden, die de handen uit de mouw stak. Van Hoven kreeg bijna eerbied voor hem. Maar wat bedoelde Dagbraker toch met zijn ‘weldra?’
Wijs genoeg om de gezegden van zijn oom niet anders dan als after-dinner-aardigheaen op te vatten, nam Frits zich echter stellig voor om, bij de eerstvolgende gelegenheid, hem zijn genegenheid voor Clara te openbaren, of Patters daar boos over werd of niet, Het kwelde hem nu dit niet dadelijk gedaan te hebben, doch het was te laat om het verzuim te herstellen.
De heer Molmer had nog zaken met Van Hoven af te doen, zooals hij zeide, en dus wees de laatste het aanbod van Frits af om gezamenlijk in zijn rijtuig, dat niet lang na den afloop van het late middagmaal voorkwam, de terugreis te aanvaarden. Hij ging alleen weg. Zijn oom deed hem uitgeleide tot de voordeur.

{==202==} {>>pagina-aanduiding<<}

‘Gij hebt u kapitaal gehouden!’ sprak hij, ‘kapitaal. Dagbraker is dol met u in zijn schik! Ik wed dat hij van nacht niet slaapt in het blijde vooruitzigt, een lid der Tweede Kamer tot schoonzoon te krijgen! Hij zal voor uw kandidatuur ijveren als geen onzer, daar kunt gij zeker van wezen! Proficiat mijn vriend!’
Met deze groet scheidde hij.
Frits was welgemoed, en zijn verbeelding tooverde hem een gouden verschiet voor oogen van redenaarsroem en vooral van huiselijk heil met Clara aan zijn zijde. Doch hoe zeer hij zich daarin ook verlustigde, toch zag hij, Bloemenstein voorbij rijdende, even uit naar de verlichte vensters, waarachter Anna en Betzy zich moesten bevinden. Daarop viel hij in een sluimering, waaruit hij slechts even bij den overtogt aan het veer ontwaakte. Lukas reed in den avond veel bedaarder dan bij dag.
Het was vrij laat toen Frits te huis kwam. Als naar gewoonte deed hij aan de meid, die hem de deur opende, de vraag of er ook brieven gekomen waren. Brieven niet, maar drie heeren; zij zouden den volgenden morgen hun bezoek hervatten. Het speet hun zeer dat zij mijnheer niet te huis gevonden hadden, want zij moesten hem noodzakelijk over belangrijke aangelegenheden spreken, en er was haast bij de zaak. Hun kaartjes had zij op den schoorsteenmantel gelegd.
‘Dat is zonderling,’ mompelde Frits, terwijl hij naar boven ging; ‘juist nu ik werk ben gaan maken van een andere loopbaan, komen de kliënten bij drie tegelijk! Wie mogen zij wel zijn?’
Haastig greep hij naar de kaartjes, en las er de namen op van de heeren: Frans Haalhuyzen, L.R.G. Ter Woude en W.H. Boomers.



{==203==} {>>pagina-aanduiding<<}

Zevende hoofdstuk.

Een diner bij den heer en mevrouw van Ramen

Den dag na het gesprek met zijn neef den kontroleur had David Van den Berken zich reeds vroegtijdig op het paard van zijn vriend naar Wijkerdam gespoed. Daar had hij den vos en zich zelven eenige rust gegund, en was toen op nieuw uitgereden, zijn weg heen en terug zóó nemende dat hij de woning van Van Ramen voorbij moest. Hij was een goed ruiter, en had een smaakvol rijkostuum aan, waarvan hij zich veel indruk op het hart der bevallige Clara beloofde.
Had hij zich ook tegenover zijn neef gehouden alsof hij bijna onverschillig voor haar was, hij voedde toch een levendig verlangen naar de vervulling van diens wenschen. Het meisje was zoo lief, haar vader zoo vermogend, zijn inkomen en vooruitzigten waren zoo gering, dat hij bij zich zelven had vastgesteld om voor het burgerlijke van de familie de oogen te sluiten, en Clara met zijn oplettendheden te verrukken. Kwam het tot een huwelijk, dan was

{==204==} {>>pagina-aanduiding<<}

zij jong genoeg om veel te kunnen aanleeren van wat haar nog ontbrak, om aan de zijde eens mans van zijn stand en distinctie een dragelijk figuur te maken. Bij de eerste maal moest hij zich vergenoegen zijn zwierige groet aan de digte zonneblinden toe te zenden; den tweeden keer was hij gelukkiger. In de zaal of tuinkamer, waar, zoo als wij weten, de dames gewoonlijk den voormiddag doorbragten, werd de tafel voor het diner gedekt, en thans zaten zij voor het venster der zijkamer. Mevrouw beantwoordde de beleefdheid van den ruiter met een ligte buiging en een welwillenden glimlach; Clara alleen met een buiging. Het is toch opmerkelijk dat onze nederlandsche meisjes altijd bedeesd zijn als zij den man zien, die haar gemoed verontrust! Het is of zij zich haar voorkeur schamen! Alzoo dacht David toen hij naar het huis van den kontroleur terugdraafde. Hij vernam daar dat de snelwagen den koffer had aangebragt, waarin zich het toilet bevond, dat hij voor het middagmaal behoefde. Na zich een half uurtje in de ziekenkamer bij zijne nicht verveeld te hebben, die aan waterzucht leed, ging hij naar boven om zijn rijgewaad voor een deftigen dos te verwisselen. David was niet vlug met zich te kleeden, maar als hij gereed was, moest men erkennen dat hij wil van den tijd en de moeite had aan dezen gewigtigen arbeid besteed. Hij hield er een kleedermaker op na, die zijn vak uitstekend verstond, en de smaak van dezen kunstenaar, als ook de welgemaakte gestalte van David zelven, waren oorzaak dat hij met zulk afzigtelijk gewaad, als de hedendaagsche zwarte rok is, een behagelijk voorkomen behield. Zoowel de buiging van zijn broekspijpen, de plooijen van zijn overhemd, de regte witte lijn, die op het midden van het hoofd zijn haren in twee gelijke helften scheidde, als de glans en de smalle vorm zijner verlakte schoenen waren

{==205==} {>>pagina-aanduiding<<}

er op berekend om de sierlijke snede in het oog te doen vallen, welke dien rok karakterizeerde. Even als een danseres, die het oogenblik verbeidt dat de wenk van den balletmeester haar op het tooneel zal roepen, stond hij voor een grooten spiegel heen en weder te draaijen, zich nu van voren, dan van ter zijde, ja zelfs over den schouder heen, van achteren bekijkende. Hij liet zich in deze bezigheid niet hinderen door de komst van zijn neef, die hem verzekerde dat hij er uitzag als een dandy.
‘Ik meende eerst mijn blaauwen rok met blinkende knoopen aan te doen,’ zeide hij; ‘ook dit staat tegenwoordig zeer gekleed, maar de Van Ramens hebben mij reeds eens daarmede gezien.’
‘In Wijkerdam zijn wij, vrees ik, op dat punt ten achteren; het blaauw heeft er nog geen burgerregt. Gij zult met uw zwarten rok er veel deftiger uitzien. Hoe keurig is die gemaakt!’
De kontroleur wist dat hij zijn neef niet aan de praat zou krijgen, zonder eerst eenigen tijd bij het artikel toilet verwijld te hebben. Toen nu de rok, het vest, de handschoenen en het overhemd bezien en geprezen waren, zocht hij een overgang om op de groote zaak te komen.
‘Ik geloof,’ zeide hij, ‘dat Clara niet ongevoelig wezen zal voor uw smaak, welke zoo gunstig afsteekt bij andere jongelieden, met wie zij in aanraking komt. Maar, van hen gesproken, ik heb gisteren uw mededinger ontmoet.’
‘Dien advokaat, Mol of De Mol, hoe heet hij ook weêr?’
‘Molmer; hij maakte druk het hof aan de dames Dagbraker. Ik zou denken, dat hij met de Van Ramens nog niet ver gevorderd was.’
‘Des te beter; doch het is meer gezien, dat naar twee meisjes ter zelfder tijd werd gevrijd.’

{==206==} {>>pagina-aanduiding<<}

‘Hoe dit zij, het kan u nooit onvoordeelig zijn als gij u van avond, met Clara sprekende, eens laat ontvallen hoe de heer Molmer - maar spreek den naam dan goed uit - hoe de heer Molmer gisteren bij een allerliefste Dungermeersche den galant speelde; gij kunt het gesprek gemakkelijk op dit onderwerp brengen, door over de zware onweêrsbui van gisteren te beginnen.’ En nu verhaalde hem de kontroleur haarklein alles wat hij den vorigen dag op Bloemenstein had waargenomen, en gaf er de gevolgtrekkingen bij, die men daaruit zou kunnen afleiden.
David hoorde naar de mededeeling, als stelde hij er geen het minste belang in, maar nam zich toch voor om er gebruik van te maken, zoo hij daartoe gelegenheid vinden kon. Was Molmer inderdaad zijn mededinger, dan zou het gebeurde dezen zeker bij Clara schaden.
‘Maar waarom doet gij dit verhaal zelf niet?’ vroeg hij nogtans.
‘Ik ken Molmer,’ was het antwoord. ‘Men zou meenen dat ik het een of ander bedoelde met over hem te spreken. Hier te Wijkerdam zijn de menschen zeer ergdenkend, en bij iemand van uwe jaren worden de woorden zoo niet uitgeplozen als bij mij. Geeft het pas, dan zal ik echter wel op de eene of andere manier bevestigen wat gij zegt, zonder argwaan te verwekken. Nu van iets anders. Wie moet de kandidaat van de eensgezinde partij te Dungermeer worden?’
Men had aan David even goed kunnen vragen hoe de kok van den Grooten Lama heette. Met politiek brak hij zijn hoofd niet, dit wist neef wel en daarom toonde de jonkheer zich bijna verontwaardigd over de vraag. Hij had er in het koffijhuis van kunnen hooren, merkte Van Hoven op. Ja, dat had hij ook. Den geheelen

{==207==} {>>pagina-aanduiding<<}

dag werd daar over de verkiezingen gesproken en verscheidene namen waren hem ter oore gekomen. De helft had hij er echter van vergeten, en of onder de andere helft nu een eensgezind kandidaat was, en zelfs of zulk een kandidaat bestond, dat wist hij niet, en het kon hem ook niet schelen.
Van Hoven was daar zeer nieuwsgierig naar. Toen Frits den vorigen dag uit Dungermeer vertrokken was, had de heer Molmer zijn hulp ingeroepen voor het opstellen van een brief, waarin de kandidaat zijn politieke geloofsbelijdenis moest afleggen, gelijk het tusschen oom en neef was overeengekomen. De kontroleur, die de pen zeer goed hanteerde, en dadelijk de bedoeling van een stuk vatte, dat veel scheen te bevatten en toch niets zeide, was er spoedig mede gereed gekomen, en had zich, tot volkomen genoegen van zijn vriend, van zijn arbeid gekweten. Maar even als hij er uitdrukkelijk bij bedongen had, dat de dienstverleening geheel onder de roos geschieden zou, had de heer Molmer van zijn kant verklaard, dat de naam van den man, die den brief onderteekenen zou, voor alsnog een geheim moest blijven. Dat Frits Molmer die man was, dit denkbeeld rees wel een oogenblik bij hem op, maar hij achtte het niet waarschijnlijk genoeg om er bij te verwijlen. Wie echter zou het dan zijn? Voor iemand, zoo nieuwsgierig als de kontroleur, was het een ware pijniging, dat hij daar niet achter kon komen.
Hij ging zich nu op zijne beurt voor het diner kleeden, en wees David eenige prentwerken aan om zich inmiddels mede bezig te houden. Maar hij zag ze niet in, en begon weder voor den spiegel heen en weder te draaijen, totdat zijn neef terugkeerde, die zich trouwens niet lang wachten liet. Zij sloegen nu den weg naar de brouwerij in. David droeg, tot voltooijing van zijn feestelijke uitrusting, een dunnen

{==208==} {>>pagina-aanduiding<<}

mosterdkleurigen overjas over den linkerarm, al was het, bij een thermometerstand van 76o F., ook niet duidelijk waartoe die dienen moest. Misschien had hij bedacht dat in ons klimaat koele avonden niet zeldzaam zijn.
Het gastmaal, waarheen zij zich begaven, was geen feest zoo plegtig, dat het deze zorg voor de kleeding en die witte handschoenen noodzakelijk maakte. Evenmin was het bijzonder talrijk. De aanleiding was dat de familie het wenschelijk achtte, eens eenige vrienden te onthalen, die zij bij een vorige gelegenheid had moeten te huis laten, en deze bedroegen niet meer dan negen. Maar degenen, die met de gewoonten van de Van Ramens bekend waren, wisten dat mevrouw zeer op de deftigheid gesteld was, en men zooveel mogelijk toilet moest maken, wanneer men haar behagen wilde, zelfs al had zij haar gasten slechts familiair of à la fortune du pot gevraagd. Buitendien, zoodra er meer dan een of twee personen waren genoodigd, kreeg alles aan tafel een hoofsch aanzien. Een schat van zilverwerk en kristal werd op het fijn damasten tafellaken uitgestald, en tusschen die kostbare voorwerpen stonden keurige bloemen. Wat er opgedischt werd beantwoordde altijd aan de hooge verwachting, die zulk schouwspel natuurlijk moest gaande maken. Lang was de rij der geregten en hunne hoedanigheid uitgelezen, even als die der wijnsoorten, welke mildelijk werden rondgeschonken. De dagen, waarop zij zulk diner gaven, en niet zeldzaam kwamen die voor, waren zoowel voor den brouwer als voor zijne echtgenoot dagen van geluk. Van Ramen verlustigde zich dan in het vertoon van de weelde, die hij zich door zijn eigen arbeid en overleg, zoo als zijn lievelingsdenkbeeld was, had weten te verschaffen. Mevrouw zwolg in de geneugten, welke het denkbeeld voor haar opleverde, dat zij de Wijkerdammers

{==209==} {>>pagina-aanduiding<<}

door haar voorbeeld leerde, hoe men menschen moest ontvangen, hoe men diners te geven had, en welke eigenlijk de ware manieren der groote wereld waren: iets waarvan men vroeger in dit landstadje geen het minste denkbeeld had.
Van Hoven en zijn neef troffen haar in dezelfde kamer aan, waar Frits den vorigen morgen met zulk benepen gemoed de komst van den heer des huizes had staan te verbeiden. Zij zat op eene causeuse, die met zes stoelen voor deze gelegenheid uit een ander vertrek hier heen was gebragt, onder de plaat, die den zomer voorstelde. In haar donkerblaauw satijnen kleed, met zwarte kant gegarneerd, zag zij er voor een vrouw van haar leeftijd nog bevallig uit, en overschaduwde mevrouw de weduwe Boomers, welke naast haar had plaats genomen, ofschoon deze minstens zes jaren jonger was, en door haar kleurigen en jeugdigen opschik toonde, dat zij nog niet onder de bedaagde dames gerangschikt wenschte te worden. De schoonvader der laatste, de vredelievende medebestuurder van Regt en Wet, zat naast den schoorsteen in een leunstoel, met een stok tusschen de beenen, op welks dikken knop zijn beide handen rustten. Hij had tegen de etikette van het huis gezondigd door in een jas, in plaats van een rok, en een grijze broek te verschijnen. Maar bij iemand van zijn leeftijd werd dit door de vingers gezien. De gastheer stond, nevens den stoel van den grijzaart, met den rug naar den schoorsteen: zijn geliefkoosde houding. Niemand kleedt de zwarte rok en toebehooren slechter dan lieden van zijn korte en dikke gestalte, en als zij dan nog, gelijk hij thans, witte handschoenen aan hebben, die veel te groot zijn, en hun vingers als een waaijer uitgespreid houden, schijnen zij een levend protest tegen de heerschappij der mode. Het stroeve van deze aldus

{==210==} {>>pagina-aanduiding<<}

uitgedoste figuur werd echter meer dan vergoed door zijne dochter, die aan de andere zijde van den schoorsteen, schuins over de causeuse, het vertrek versierde. Zij was hoogst eenvoudig in het wit gekleed; en met het kinderlijke in den vorm en de kleur van haar gewaad waren de lange blonde krullen, die los over den hals hingen, in behagelijke overeenstemming. Haar moeder vooral zag haar gaarne zoo. Het was of zij zich jonger gevoelde, wanneer haar dochter eerder den indruk maakte van een aankomend meisje, dan van een volwassen twintigjarige jonkvrouw. Waarom zorgde zij echter niet dat ook de opgeruimdheid en de blos der jeugd op dat lief gelaat prijkten? Waarom lag daar, door hare schuld, zulk een droevige trek overheen, als Clara, aan het gesprek geen deel nemende, zich met haar eigen gedachten bezig hield?
Toen, na een bijzonder zwierige entrée de salon van den jongste, de beide heeren hun kompliment aan de vrouw des huizes gebragt en Van Ramen de hand gedrukt hadden, bleef David een oogenblik met den laatste spreken, en begaf zich daarop naar Clara. Zij beantwoordde zijn vragen naar haar gezondheid en andere van dien aard beleefd en zelfs vriendelijk, maar gewaagde er niet van dat zij hem te paard had zien voorbijrijden. Dit verzuim maakte haar moeder goed. Welk vurig, edel dier, en hoe vlug in zijn bewegingen! En bij deze loftuitingen op den vos volgden eenige aangename woorden voor den ruiter. Nu ging David aan het vertellen van zijn avonturen te paard, maar werd daarin gestoord door de komst van de familie Vaargast, bestaande uit man, vrouw en dochter. Mevrouw Vaargast was een stijf persoon, die in gezelschap zelden een woord sprak, en het hoogste ontzag had voor alles wat haar echtgenoot zeide of deed; Emilie Vaargast, een meisje van

{==211==} {>>pagina-aanduiding<<}

Claraas leeftijd, zoo mogelijk nog houtiger dan hare moeder, en die daarbij het ongeluk had van scheel te zien. Naauwelijks had Clara haar in het oog gekregen, of zij ging op haar toe, en maakte zich van haar persoon en gesprek meester. Anders waren zij zulke warme vriendinnen niet, maar Clara hoopte dat, nu zij niet meer alleen zat, jonkheer Van den Berken het woord niet meer tot haar zou voeren. David, door mevrouw Van Ramen en mevrouw Boomers bezig gehouden, beproefde dit ook niet weder gedurende den korten tijd, die nog vóór het middagmaal moest verloopen. Zoodra echter de knecht kwam zeggen dat er gediend was, bood hij Clara zijn arm en geleidde haar naar boven.
Toen Clara in der tijd het aanzoek van den jonkheer ter oore was gekomen, had zij zich aanstonds tegen het uitstel verzet, dat hem door Van Ramen op voorspraak zijner vrouw was verleend. Zij gevoelde geen de minste genegenheid voor hem en verlangde dat haar vader daarom, zoo spoedig mogelijk, alles zou afmaken. Hoe bedroefd was zij nu dat, in plaats daarvan, hem toegestaan was om met Van Hoven mede te komen, wat al den schijn had eener aanmoediging. Met zooveel klem had zij zich dien morgen daarover beklaagd dat Van Ramen haar gelijk gegeven, en ondanks het tegenstribbelen van Caroline, beloofd had dat zij aan tafel niet naast David zou behoeven te zitten. Ten gevolge van dit overleg werd de jonkheer aan de zijde van mejufvrouw Emilie geplaatst, waarmede deze, die niet wist wat er gaande was, zich zeer vereerd gevoelde. Van Hoven zat tusschen de gastvrouw en mevrouw Boomers, die Vaargast aan hare andere zijde had; Van Ramen naast mevrouw Vaargast; naast Clara stond een open stoel voor Patters, die er nog niet was, en op wien, daar hij in zijne hoedanigheid van geneesheer niet zeker kon wezen van zijn tijd,

{==212==} {>>pagina-aanduiding<<}

niet gewacht werd; Boomers eindelijk scheidde in het midden der tafel Vaargast en zijne vrouw van elkander.
Het gesprek kwijnde een weinig in het begin, bij gebrek van een onderwerp, dat elks aandacht bezig hield. De heeren waren vol van de verkiezingen, en van hetgeen gisteren avond in Regt en Wet was voorgevallen, maar elk hunner schroomde om daar het eerst iets van te zeggen. Men sprak nu over ander plaatselijk nieuws, dat zeer schaarsch was; daarna over de kansen op het behoud van den europeeschen vrede, toen over de beurskoersen, de dames-modes, en eindelijk over de kwestie of zulk een togt te paard van Dungermeer naar Wijkerdam, als jonkheer Van den Berken dien morgen had afgelegd, niet zeer vermoeijend was, Hiermede was de orde van den dag uitgeput, en het woord bleef bijna uitsluitend aan mevrouw Boomers, die eerst Vaargast en Van Hoven, en toen de geheele tafel bezig hield met haar levendig gesnap over iedere zaak, die haar te binnen schoot. Vooral bij den kontroleur had zij daar wil van. Hij luisterde met de grootste aandacht naar alles wat zij zeide, en nam zich voor haar allerlei vragen te doen, als de opmerkzaamheid der gasten niet meer zoo bepaald op haar gevestigd zou zijn. Mevrouw Boomers - die den geheelen dag besteedde aan de nieuwsjagt, allerlei geruchten opving, waar of niet waar, belangrijk of onbeduidend, en nooit iets verzweeg aan ieder die haar met voorzigtigheid wist te ondervragen - was voor den nieuwsgierigen kontroleur een onschatbare persoonlijkheid. Ten einde, wanneer zijn verhoor zou beginnen, aanspraken te hebben op haar vertrouwen, verwaarloosde hij eenigzins het gesprek met zijn andere buurvrouw, mevrouw Van Ramen, en deed aan de eerste allerlei mededeelingen over de kwaal, waaraan zijne echtgenoot leed, en die haar reeds zes maanden lang aan de ziekenkamer

{==213==} {>>pagina-aanduiding<<}

gebonden hield. Nu volgde van de zijde van mevrouw Boomers een opsomming van al de kwalen harer vriendinnen en van de geneesmiddelen, welke daar goed tegen waren. Alleen de komst van den dokter vermogt hieraan een einde maken.
Patters had dien morgen reeds vroegtijdig bij zijn vriend Frits aangescheld, doch was, wat hem nog nooit gebeurde, in de spreekkamer gelaten, waar de meid hem kwam zeggen, dat mijnheer zich met drie andere heeren in konferentie bevond en hem nu niet spreken kon. Verwonderd had hij zich verwijderd, om zich naar zijne patiënten in de stad en de omliggende dorpen te begeven. Toen hij terugkeerde, was het uur, waarop hij zich bij de Van Ramens moest vertoonen, reeds voorbij; maar dewijl zijn nieuwsgierigheid naar het voorgevallene te Dungermeer zeer groot was, besloot hij te zondigen op het voorregt dat een arts heeft van te laat te mogen komen, en meldde zich ten tweeden male bij Frits aan. Weder moest hij onverrigterzake vertrekken. Hij vernam dat zijn vriend uitgegaan was om hem te zoeken en vurig verlangde hem te spreken. Een kwartieruurs wachtte hij. Thans durfde hij niet langer blijven, en de boodschap achtergelaten hebbende dat hij des avonds stellig zijn bezoek zou herhalen, spoedde hij zich naar huis om zijn toilet te maken, en van daar naar Van Ramen, waar hij aankwam, terwijl de zalmsalade werd opgedragen.
Gelijk alle bedrijvige lieden, kon hij vaardig met mes en vork teregt. Het eene geregt na het andere, dat hem werd voorgezet, verdween van zijn bord met grooter vlugheid, dan de keurige spijzen verdiend hadden. Hij stond echter als het tegendeel van een fijnproever bekend, en zelfs Van Ramen, die anders gaarne zag dat men de voortreffelijkheden zijner tafel op prijs stelde, nam het zijn dokter niet kwalijk,

{==214==} {>>pagina-aanduiding<<}

dat hij die niet genoegzaam waardeerde. Hij was het van hem gewoon, dat hij weinig acht gaf op het voorgediende en zelfs dikwijls, al sprekende, het eten vergat. Het is verbazend, hoe spoedig een gast van deze soort een geheel menu door kan komen. Toen men aan het dessert begon, had Patters het gezelschap ingehaald en nam nu met belangstelling aan het gesprek deel, dat weldra een andere wending verkreeg. Dwars over de tafel heen, had hij aan David gevraagd of naast Houweel en Van Buuren nog meer kandidaturen te Dungermeer gesteld waren, waarop de jonkheer evenmin een antwoord wist te geven als vroeger aan zijn neef. Hierdoor was echter van zelf het gesprek op de wijkerdamsche verkiezingen geraakt, en nu werden de tongen los.
‘Ik ben nieuwsgierig hoe het hier zal afloopen,’ zeide de kontroleur. ‘Men zegt heden vrij algemeen, dat Sparrehout in aanmerking komt; anderen noemen Van Breemsma; weet gij daar ook iets meer van, Vaargast?’
‘Och hemel! die verkiezingen!’ sprak mevrouw Van Ramen. ‘Als de heeren daaraan beginnen!’
‘Inderdaad, ik geloof dat het beter is dit onderwerp nu niet bij de hand te nemen,’ meende Vaargast; ‘wij zouden de dames vervelen.’ Hij en de anderen hadden intusschen getoond dat dit ook geschieden kon, zonder over de verkiezingen te spreken.
‘Maar ik hoor er wel gaarne van!’ riep mevrouw Boomers uit; ‘het gesprek wordt er altijd levendig door, daar de heeren er nooit koel bij blijven.’
‘Wij moesten het hun dan maar vergunnen,’ hernam de gastvrouw; ‘zij zouden gemelijk worden en geheel gaan zwijgen, als wij het wilden beletten.’
David begon dadelijk druk te keuvelen met Emilie Vaar-
{==215==} {>>pagina-aanduiding<<}
gast, tot wie hij tot dusverre niet meer het woord gevoerd had, dan volstrekt door de wellevendheid werd vereischt. Hij was bang, dat hij in politieke beschouwingen zou moeten treden over den stand der partijen te Dungermeer, en wilde verhinderen dat hem daarnaar gevraagd werd.
‘Welnu, heeren, stokt de gedachtenwisseling?’ vroeg mevrouw Boomers, na eenige oogenblikken stilte; ‘wij zijn allen nieuwsgierig. Kom aan, wie is de gelukkige die gekozen worden zal?’
‘Dat zal mevrouw beter bekend zijn dan ons,’ antwoordde Patters. ‘Mijnheer haar schoonvader is medebestuurder der magtige kiezersvereeniging Regt en Wet.’
‘Denkt gij dan, dokter, dat die bestuurders iets aan hun huisgenooten vertellen van wat er in hun vergaderingen voorvalt?’
‘Doen zij dat niet, waarde gastvrouw?’ vroeg Patters, en zag naar Van Ramen, die met een gewigtig gezigt een konfiturentaart in stukken sneed. ‘Dat is niet wel gehandeld. Bij wie zouden zij, als er belangrijke keuzen te doen zijn, beter voorlichting kunnen vinden dan bij de dames? Ik voor mij ben met Stuart Mill van oordeel, dat de vrouwen moeten medestemmen. Wij zouden flinker vertegenwoordigers hebben dan nu!’
‘Zijt gij niet tevreden met de zamenstelling der Tweede Kamer, Patters?’ vroeg de kontroleur.
‘Op die vraag zal ik u natuurlijk eerst na de verkiezingen uitsluitsel kunnen geven,’ was het antwoord. ‘Daar hangt veel van af. Doch komaan, mijnheer Van Ramen, vertel ons ten minste wie de uitverkorene van Wijkerdam zal wezen. In onze eeuw van openbaarheid is het schuldig zoo geheimzinnig te zijn! Het geldt de zaken van het land, en die gaan elkeen aan!’

{==216==} {>>pagina-aanduiding<<}

Van Ramen zette weder een gewittig gezift, en dacht eenige oogenblikken na. Toen nam hij zijn glas in de hand, ging staan en zeide:
‘Op een eenvoudig vriendenmaal als dit....’
‘Noemt gij dat eenvoudig!’ riep Vaargast uit, zijn menu omhoog houdende. ‘Tegen zulke kleinachting van uw onthaal komen onze magen zoowel als ons verhemelte in verzet!’
‘Bravo!’ klonk het van alle zijden.
‘Laat mij voortgaan,’ zeide Van Ramen; ‘het verheugt mij, dat gijlieden zooveel eer laat wedervaren aan hetgeen u wordt voorgezet. Wanneer ik van eenvoudig sprak - en ik deed dit vooral met het oog op het betrekkelijk klein getal gasten - was het om u in herinnering te brengen, dat gij u hier bevindt aan den disch van een man, die enkel aan zijn aanhoudenden arbeid, aan eigen krachtsinspanning verschuldigd is wat hij bezit en wat hij is geworden. Doch ik verlies - ten gevolge der opmerking van ons geacht medelid... van onzen waardigen vriend, wil ik zeggen - mijn onderwerp uit het oog. Mijn bedoeling was u - evenzeer met bescheidenheid als met vrijmoedigheid - er aandachtig op te maken dat in dezen eenvoudigen en gemeenzamen kring het welligt minder eigenaardig wezen zal om toasten in te stellen. Onze waarde dokter heeft echter eene zaak aangeroerd - en dit is niet te verwonderen, want elkeen is er vol van! - eene zaak, die mij niet veroorlooft langer te zwijgen. Met rassche schreden nadert de dag - de belangrijke dag durf ik zeggen - der tweejaarlijksche verkiezingen. Moge Wijkerdam, voorgelicht door de Vereeniging Regt en Wet, een goede keus doen, het distrikt en het vaderland tot eer. Al kan men niet - althans vooralsnog niet - met zekerheid bepalen wie ons

{==217==} {>>pagina-aanduiding<<}

voortaan zal vertegenwoordigen, desalniettemin - ik hoop niet te veel te zeggen - mogen wij vertrouwen dat alles ten beste zal afloopen. En nu, mijne heeren, breng ik dezen dronk uit op den steunpilaar der welgezinden - aan wien ons distrikt zooveel heeft te danken - op den geachten voorzitter van Regt en Wet, den heer - en vergunt er mij bij te voegen - mijn vriend Vaargast!’
Algemeen geklink met Vaargast, die daarop zijn glas ledigde en Van Ramen de hand drukte.
Aan Patters en Van Hoven was een pak van het hart gevallen. Zij kenden de zucht van den brouwer om toasten in te stellen, die zoo groot was, dat menigeen twijfelde of hij er zelfs niet aan toegaf, wanneer hij alleen met vrouw en dochter at. Dit is zeker dat men, bij Van Ramen te gast zijnde, dezen geen grooter genoegen kon doen dan met een toast op hem uit te brengen, en hem dus gelegenheid te geven van te antwoorden. Noch de dokter, noch de kontroleur hadden het echter ver in de tafelwelsprekendheid gebragt, en zij voegden in hun hoofd allerlei zinsneden bij elkander, om die later, zoo goed en kwaad het gaan wilde, voor te dragen, toen Van Ramen, wien het wachten te lang was gevallen, zelf het woord nam. Zij mogten nu tot hun blijdschap zwijgen en aan Vaargast de beantwoording van den spreker overlaten.
Verstond Patters het toasten niet - misschien alleen dewijl hij zich verbeeldde dat hij het niet verstond - zooveel te beter kon hij het gesprek gaande houden. Nu brak hij de stilte, die op Van Ramens aanspraak gevolgd was, af, door te zeggen dat die heeren van Regt en Wet bij uitnemendheid de gaaf bezaten van te zwijgen: voor staatslieden een onmisbare hoedanigheid. Hij prees er hen dan ook om, maar hoopte toch te vernemen voor wien hij

{==218==} {>>pagina-aanduiding<<}

zou moeten stemmen! Het was hun pligt hem dat bekend te maken.’
‘Zeker,’ zeide Vaargast, ‘maar niet voor over een dag of drie.’
‘Dat zal uw kandidaat eenige stemmen kosten.’
‘Hoe zoo?’
‘Er zijn er onder mijn patiënten, die mij altijd bij de verkiezingen om raad vragen, en getrouw dien raad volgen, daar zij meenen dat ik er wat meer van weet dan een ander. Kom ik nu eerst met mijn mededeeling, als ieder den naam van den kandidaat in de krant kan lezen, dan ben ik mijn krediet kwijt. Bedenkt het wel, mijne heeren, ik vertegenwoordig de zieke kiezers. Zoo gij mij niets vertelt, loopen zij naar de gelen over!’
‘Dan moet gij hun maar het uitgaan verbieden tot na de verkiezingen, dokter,’ zeide Vaargast.
‘Daar heb ik ook al eens aan gedacht. Hoe zoudt gij het vinden, als ik mijn welgezinde patiënten spoedig op de been hielp, en mijn eensgezinde.....’
‘Gele,’ verbeterde Boomers.
‘Nu gelen dan; en de gelen aan de praat hield? Men zou een lezenswaard vlugschrift kunnen schrijven over den invloed der geneeskunde op de politiek.’
‘Vooral als daar een statistiek bij werd gevoegd der patiënten van dokter Patters.’
‘Waaruit blijken zou dat de grijzen.....’
‘Gij bedoelt de welgezinden,’ zeide Boomers weder.
‘Dat de welgezinden onder zijn handen even gaauw beter worden als de gelen.’
‘Inderdaad; wij hebben nooit kunnen te weten komen tot welke partij gij behoort.’
‘En ik zal zorgen dat gij dit ook nooit verneemt; zoo-
{==219==} {>>pagina-aanduiding<<}
lang de wetenschap niet uitvindt dat er verband bestaat tusschen de gezondheidsleer en de politieke stelsels, zie ik bij mijn zieken wel naar de kleur van hun tong, maar niet naar die hunner partij.’
‘Derhalve is het geheel overtollig dat wij u in onze geheimen nemen.’
‘Meent gij? Het behoort ook tot mijn vak de konvalescenten met een praatje op te beuren, en daarbij is het gansch niet onverschillig hoe ik over uw kandidaat spreek.’
‘Zeg alle mogelijke goeds van hem, maar voeg er bij dat gij zijn naam niet moogt openbaren.’
‘Ziedaar het ideaal dat gijlieden u van een kiezer hebt gemaakt; wie de kandidaat is, of hoe hij heet - dat komt er voor hem niet op aan. Regt en Wet heeft hem voorgesteld, dus is hij een fenix!’
Terwijl de dokter aldus schertste, had Van Hoven een half fluisterend gesprek gevoerd met mevrouw Boomers, dat hem geheel op de hoogte der zaak bragt. Deze wetenschap zou echter nog lang hun uitsluitend eigendom gebleven zijn, wanneer Van Ramen niet toevallig een uitdrukking der weduwe had opgevangen, en onhandig genoeg was geweest om daar vuur op te vatten.
‘Neen, mevrouw Boomers,’ riep hij uit, ‘gij vergist op dit punt u zeker!’
‘Volstrekt niet; ik weet alles haarklein wat er op uw vergadering is voorgevallen en ook wat heden de kommissie heeft verrigt.’
Vaargast en Van Ramen zagen elkander aan. Zou Boomers aan zijn snapachtige schoondochter het gebeurde hebben verteld? En wat zeide ze daar van de kommissie? Wat deze gedaan had was hun zelven nog onbekend.

{==220==} {>>pagina-aanduiding<<}

‘Hoe zoudt gij er aan komen, Emma?’ sprak de oude heer nu. ‘Ik heb niets losgelaten!’
‘O, papa; mij verhaalt gij nooit iets; ik weet toch alles, en kan het u bewijzen!’
Het was vervaarlijk met welke bedenkelijke gezigten de drie bestuurders elkander aanzagen. Intusschen antwoordden zij niets, maar Patters riep uit:
‘Gij maakt de andere dames nieuwsgierig en mij ook; vertel ons wat gij weet, lieve mevrouw!’
‘Mag ik?’ vroeg mevrouw Boomers, van de gelegenheid gebruik makende om Vaargast en Van Ramen met een schalkschen glimlach aan te zien.
‘Och Emma, zwijg toch,’ riep Boomers; ‘hoe zou het u bekend zijn wat er geschied is!’
‘Neen, spreek, spreek,’ viel mevrouw Van Ramen op aanmoedigenden toon in; ‘al was het alleen om de heeren aan het verstand te brengen dat al hun geheimzinnigheid niets baat. Wat zegt gij, mevrouw Vaargast?’
‘Ja, dat moet mijn man weten.’
‘Wanneer mevrouw, om te beginnen, althans zoo goed wilde zijn ons te verklaren hoe zij achter de staatsgeheimen komt,’ begon Patters weder, die haar maar aan de praat wilde houden, teregt meenende dat dan het een uit het ander volgen zou.
‘Dat wilde ik ook wel eens weten!’ sprak Boomers, in het stellig bewustzijn dat hij zich niets had laten ontvallen.
‘En ik ook,’ voegde de gastheer er bij, die van het laatste nog niet overtuigd was.
‘Welnu mevrouw, ik ondersteun het verzoek der vrienden!’ Met deze woorden gaf Vaargast den doorslag. Hij begreep, dat, zoo het al gelukken kon aan het gesprek een andere wending te geven, mevrouw Boomers

{==221==} {>>pagina-aanduiding<<}

toch later bij ieder in het bijzonder haar gemoed zou ontlasten.
Het bleek uit haar verhaal: dat zij des morgens een bezoek had gebragt aan eene vriendin, welke zij niet noemde, en dat de meid van die vriendin een nicht had, welke de verloofde was van een bakkersknecht, wiens zuster als werkmeid diende in het Wapen van Nederland, aan welke zuster het hof gemaakt werd door Arie, den societeitsknecht. Arie had aan zijne beminde verteld, dat hij getuige was geweest van een krakeel tusschen de bestuurders van Regt en Wet, toen hij den heeren het bestelde had binnengebragt. Het moest er hevig zijn toegegaan, want de eene helft der heeren had op het biljart plaats genomen, om aldaar de andere helft, die aan de tafel zat, uit te jouwen. De twist was ontstaan door dat een der bestuurders den heer Van der Grotten voor garnaal had uitgescholden, waarop de boekverkooper zou gezegd hebben: ‘dat zal je me waar maken.’ Toen waren de heeren rooden en rhinschen wijn gaan drinken, dien hij, Arie, zelf op de tafel had gezet en waaraan dus niet te twijfelen viel. Zij hadden zich daarop verzoend en met elkander geklonken; ten laatste was een kommissie van drie leden benoemd om alles in orde te maken. Dit berigt had Arie aan de werkmeid, de werkmeid aan den bakkersknecht, de bakkersknecht aan zijn liefste, deze aan de meid der vriendin van mevrouw Boomers, en de vriendin aan mevrouw Boomers gegeven. De man dier vriendin, die zeer nieuwsgierig was, zoo als de verhaalster verzekerde, had zich aanstonds naar Het Wapen van Nederland gespoed, om den knecht in het verhoor te nemen, maar Arie, ziende dat er gewigt werd gehecht aan wat hij zonder erg had verhaald, loochende nu alles. Mevrouw Boomers wist echter wat zij van de zaak moest

{==222==} {>>pagina-aanduiding<<}

denken, en had later op den dag van dezelfde vriendin vernomen uit welke leden de kommissie was zamengesteld, en dat deze belast was met het opsporen van een kandidaat.
Toen zij tot zooverre gekomen was, sprong de kurk van de champagne-flesch, waaraan Van Ramen al eenigen tijd had zitten arbeiden om het ijzerdraad los te maken. De wijn schuimde in de glazen, en Van Hoven stelde voor ze te ledigen op het welslagen van de taak der kommissie, en op de hoop dat zij spoedig een kandidaat zou vinden! Hij was blijde aldus een soort van toast uitgebragt te hebben, maar deze werd niet gedronken.
Vaargast was opgestaan, en zeide, zonder op Van Hovens voorstel acht te geven:
‘Ik wenschte mijn vriend Van Ramen dank te zeggen voor zijn welwillende woorden van daareven, en daarom hef ik thans dit glas op. Uit de mededeelingen van mevrouw Boomers ontwaren wij dat de zonderlingste geruchten zijn verspreid over Regt en Wet. Wij zijn der geachte vrouw erkentelijk,’ voegde hij er glimlagchend bij, ‘dat zij ons de gelegenheid verschaft ze te wederleggen. Slechts ééne zaak is juist in deze geruchten: namelijk dat op onze laatste bestuursvergadering eene kommissie werd benoemd. Ik voeg er bij dat de kommissie bestaat uit de heeren Boomers, Haalhuyzen en Ter Woude. Dit behoeft volstrekt geen geheim te blijven, en weldra zullen de verrigtingen der kommissie aan de vergadering der leden bekend worden gemaakt. Wat den zoogenaamden twist betreft, zal ik op dat punt het gerucht behoeven tegen te spreken? Er kan in Regt en Wet eenig verschil van gevoelen zich voordoen, maar is het mogelijk aan tweedragt te denken in een bestuur, waarvan een man als onze gastheer ijverig lid is? Zouden zijn invloed en zijn krachtig woord

{==223==} {>>pagina-aanduiding<<}

niet elke kiem van verdeeldheid aanstonds smoren? Ongetwijfeld. Brengen wij dezen dronk aan den man, die onder ons bekend staat als een toonbeeld van hetgeen noeste vlijt en bedaard beleid vermag; aan den man, die de vraagbaak is der gansche welgezinde partij in ons distrikt, en tevens aan de voortreffelijke vrouw, zijn steun, zijn trots en zijn hulp bij al de bezwaren, die zijn moeitevol en verdienstelijk leven heeft opgeleverd, en hij door zijn manmoedig karakter heeft overwonnen!’
Nu was het een geestdrift! Al de gasten klonken eerst met den heer en toen met mevrouw Van Ramen, daarna met Clara. Vervolgens stond Clara op en klonk met haar ouders; ten slotte klonken de gastheer en de gastvrouw, vriendelijk knipoogend, met elkander’
Zelden deed Vaargast iets zonder nevenbedoeling. De toast, ofschoon die een verpligting voor hem geweest was, moest tevens dienen om het gesprek een anderen loop te doen nemen. Hij vreesde voor het een of ander ondoordacht woord van Boomers of Van Ramen over zijn twist met Klingeveer, welken hij gaarne wilde doen vergeten, daar het bij hem bepaald was dat het tot geen openlijke breuk tusschen hen beiden zou komen. Zooals hij berekend had, werden de tongen, na zijn dronk van daareven, van alle kanten los. Van Ramen ging vertellen hoe klein hij was begonnen, en tot welke hoogte hij zich had opgewerkt. Zijn vrouw deelde allerlei bijzonderheden mede uit hare jeugd, en sprak gedurig van haar familie, van ‘menschen van haar stand’, en van de platte en burgerlijke manieren, die aan zoovele Wijkerdammers eigen waren. Mevrouw Boomers beklaagde Van Hoven, in wien zij een aanstaanden weduwnaar vermoedde, wegens zijn treurige huiselijke omstandigheden, en verklaarde dat zij zich zoo goed in zijn toestand kon verplaatsen. Had

{==224==} {>>pagina-aanduiding<<}

mevrouw Van Hoven het in de beenen? Haar zalige man had zoo dikwijls met het spit in den rug gesukkeld, en dan had zij moeten wrijven, wrijven, en het hielp toch niets. Patters hield Clara bezig met haar avonturen te verhalen, die hem aan de akademie waren overkomen, en hij deed dit zoo vrolijk, dat zij er inderdaad door opgebeurd werd en de blos op haar wangen en de glans in haar oogen terugkwamen. Hij benijdde nu bijna zijnen vriend hare genegenheid. De jonkheer, die al meer en meer notitie van Emilie nam, deed zijn best om gezamenlijk met haar de hieroglyfen te ontraadselen, die zij in de pistaches hadden gevonden. Boomers, ofschoon hij bij het verhaal zijner schoondochter scherp had zitten te luisteren, was in een halve sluimering vervallen, waaruit hij bij elken toast wakker schrikte; want de toasten volgden elkander thans op, tot groote vreugde van Van Ramen, die nog dikwijls gelegenheid kreeg om te antwoorden. Er werd gedronken op den voorspoed van de bierbrouwerij, op de gezondheid van mevrouw Vaargast, op den wensch dat de heer Boomers nog lang gespaard zou mogen worden tot heil der maatschappij, op de hoop dat zijn schoondochter even lang getuige zou mogen wezen van het hem toegebeden levensgeluk, op de afwezige vrienden, op het herstel van mevrouw Van Hoven, op den bloei van Wijkerdam en op de welvaart van de provincie.
Emilie Vaargast, nu met haar buurman zeer op haar gemak gekomen, spoorde hem aan om ook eens een toast in te stellen, waar Van den Berken weinig lust in gevoelde. Zijn neef had hem echter terzelfder tijd eenige malen toegeknikt, en hij begon te vatten wat dit ooggebaar, dat alleen voor hem zigtbaar was, moest beteekenen. Hij ligtte daarop zijn glas omhoog, en zeide dat hij een dronk wilde brengen aan de jonge dames, met wie hij heden

{==225==} {>>pagina-aanduiding<<}

de eer had aan denzelfden disch gezeten te zijn. Daarbij zag hij Clara aan, die even met het hoofd naar zijne zijde boog, en aanstonds het gesprek met Patters hervatte. Emilie, welke hij in het geheel niet had aangezien, was veel dankbaarder, en dadelijk bereid om, innemend glimlachende, met hem aan te stooten. En hierop ging zij weder aan het ontcijferen der charades, waarin hij, met al de berusting van een martelaar, haar behulpzaam was. Inmiddels, liet Van Hoven zich schijnbaar achteloos, een paar woorden ontvallen, welke aanduidden dat hij weder iets wist. Vaargast, het gevaar ziende naderen, wilde het bezweren door zeer luid aan Boomers te vragen of hij ditmaal veel verwachting had van de perzikboomen in zijn tuin, maar er kwam geen antwoord. Eer hij, door een herhaling der vraag, den ouden man uit zijn dommel kon opwekken, had Patters zich in het gesprek gemengd, en spoedig vernam nu het gezelschap dat mevrouw Boomers, van haar vriendin terugkeerende, de drie leden der kommissie had ontmoet, op de stoep van den schrijnwerker Wittemeijer staande.
‘Dan is het vraagstuk opgelost,’ riep de dokter lagchend uit; ‘Regt en Wet zal nieuwe stoelen behoeven, en een kommissie hebben benoemd om die te bestellen.’
Vaargast en Van Ramen waren nieuwsgierig geworden; wat zulk bezoek mogt beduiden, daar konden zij geen hoogte van krijgen. De eerste vroeg dan ook aan mevrouw Boomers of zij wel goed had gezien.
‘O wel zeker, wel zeker. Ik heb de meid de deur zien opendoen en hen binnen laten. Vraag het maar aan papa die mij daar straks zelf heeft gezegd dat er in den winkel van Wittemeijer zoo'n beelderig bonheur du jour stond van palisanderhout; ik zocht al sedert lang een nieuw meubel

{==226==} {>>pagina-aanduiding<<}

voor de zijkamer, en morden ga ik daarom zelf eens naar Wittemeijer. Mevrouw heeft zeker dat keurig geborduurde voetenbankje wel opgelet, dat bij hem voor de glazen staat, met dien liggenden kardoes er op. Het moet van jufvrouw Dagezeel zijn, welke het bestemt als prijs in de loterij voor de huiszittende armen. Zij borduurt heerlijk, ik kan niet anders zeggen, maar om zoo altijd met uw werk te pronken!....’
Hier schrikte Boomers wakker door het springen der kurk van een tweede champagne-flesch, die Van Ramen opende, terwijl hij zich voor een nieuwen toast gereed maakte. Mevrouw Boomers riep haar vader dadelijk als getuige op voor de waarheid harer bewering omtrent den kardoes.
‘Ik zie dien Wittemeijer nog lid der Tweede Kamer, worden,’ sprak Patters weder.
‘Wat zegt gij?’ vroeg Boomers gemelijk, daar hij in zijn sluimering was gestoord; ‘Wittemeijer?’
‘Zeker om een aanmoediging te geven aan de wijkerdamsche nijverheid. Het is goed gezien van de kommissie. Advokaten zitten er genoeg in de Tweede Kamer. Mag ik weten welke koloniale beginselen onze schrijnwerker voorstaat? Is hij voor het kultuurstelsel, of voor vrijen arbeid?’
‘Dokter, ik verlang niet voor den gek gehouden te worden,’ riep Boomers uit. ‘Wij kwamen niet om Wittemeijer, maar om zijn kommensaal.’
Vol verbazing zagen Vaargast, Van Ramen en Van Hoven den ouden heer aan. Patters liet het stuk gember, dat reeds op weg naar zijn mond was van zijn vork glijden, en stamelde:
‘Zijn kom-men-saal?’
‘Wie is dat? wie is dat?’ vroeg Vaargast bleek en driftig.

{==227==} {>>pagina-aanduiding<<}

‘Mijn vriend, Mr. Frits Molmer!’
‘Nu ja; de advokaat Molmer. Wij zijn bij hem geweest, de heeren Ter Woude, Haalhuyzen en ik. Thans weet gij het; als gij wilt kunt gij het in de krant zetten.’
‘En neemt hij aan?’
‘Zoo vraagt men den boeren de kunst af. Gij zult verder geen woord meer van mij vernemen, en alles wel hooren te bekwamer tijd.’ En de oude heer, half knorrig dat hij zich den naam had laten ontvallen, zette zijn tanden op elkander en trok een hardvochtig gezigt.
Het was de moeite waard om den indruk gade te slaan, dien zijn halve mededeeling op het meerendeel der aanwezigen naliet. Clara's oogen schitterden van verrukking. Zoo kwam dan haar uitverkorene in aanmerking voor het lidmaatschap der Tweede Kamer! Van Ramens gelaat drukte tevredenheid uit; dat van Vaargast spijt. Mevrouw Vaargast, die haar echtgenoot had aangezien, keek bedrukt naar haar bord, als had haar een zware ramp getroffen. Van Hoven vertoonde in zijn trekken de opgewektheid van een man, die gevonden heeft wat hij zocht. Nu begreep hij alles; de konferentie van Frits met Van Ramen en diens bezoek bij zijn oom te Dungermeer stonden kennelijk in verband met de kandidatuur. Mevrouw Van Ramen beet met haar fijne witte tanden in haar onderlip. David zette groote oogen op bij dit plotseling noemen van zijn vermoedelijken medeminnaar. Patters, die, zoo als wij weten, Frits sedert eergisteren niet gesproken had, zag er uit of hij het te Keulen had hooren donderen.
Het duurde eenigen tijd eer het gesprek werd hervat. Na het onvolledige berigt van Boomers, en ofschoon hij volstandig bleef weigeren het ook slechts met een enkel woord aan te vullen, was het voor ieder een uitgemaakte zaak, dat

{==228==} {>>pagina-aanduiding<<}

Mr. Molmer de kandidatuur voor het lidmaatschap der Tweede Kamer was aangeboden geworden. De vraag was nu, of hij die zou aanvaarden.
‘Dat zal hij zeker!’ meende mevrouw Van Ramen. ‘Zijn praktijk kan niet veel beteekenen, en ik heb wel eens gehoord dat hij naar een post omzag.’
‘Het komt mij voor, dat er slechter keuzen te doen zouden zijn,’ sprak de gastheer; ‘ik geloof dat hij een kundig, degelijk man is.’
‘Maar toch van geene familie om lid der Kamer te worden,’ antwoordde mevrouw. ‘Zijn ouders waren geringe burgerlieden.’
‘Zou hij den leeftijd bereikt hebben, die door de wet wordt vereischt?’ vroeg Van Hoven.
‘Daaromtrent kan ik u geruststellen,’ zeide Patters; ‘hij is een-en-dertig jaar of op het punt zoo oud te worden.’
Jonkheer Van den Berken, die zich tot nog toe buiten het algemeen gesprek gehouden had, wenschte te weten of de waarschijnlijke kandidaat dezelfde heer Molmer kon zijn, die gisteren als een dolleman Dungermeer was komen binnen rijden, en den heer Louis Molmer aldaar tot oom had.
Aan deze omstandigheid bleek Vaargast, die zijn wrevel slechts half verbergen kon, groot gewigt te hechten. Frits Molmer had dus gisteren met in het oogloopenden haast zich naar zijn oom en raadsman gespoed, en eerst heden morgen was de kommissie bij hem geweest? Daar zat wat achter!
‘Maar wat kan daar achter zitten?’ vroeg Patters nu den argwanenden notaris.
‘Ziet gij dit dan niet? Molmer wist zeer goed dat de kommissie bij hem zou komen, nog eerder dan twee van hare leden. Het is een doorgestoken werkje tusschen hem en dien Ter Woude, die met de gelen heult! Het spel is

{==229==} {>>pagina-aanduiding<<}

knap aangelegd, inderdaad! Ik had echter nooit vermoed, dat in dit advokaatje zulk een intrigant stak!’
De dokter was op het punt dezen onregtvaardigen aanval tegen zijn vriend scherp te beantwoorden, maar eer hij spreken kon was Clara hem reeds voorgekomen. Met vaste stem, ofschoon de gloed harer wangen haar opgewektheid bewees, voegde zij Vaargast toe:
‘Ik heb van politiek en verkiezingen geen begrip, mijnheer, maar ik ken den heer Molmer als een regtschapen en edeldenkend man. Het woord, dat gij op hem toepast, is onverdiend!’
Mevrouw Van Ramen zag hare dochter aan met een paar oogen zoo vinnig, dat Patters bevreesd werd voor hetgeen Clara na het vertrek der gasten te wachten stond. Van Hoven, van zijnen kant, had inmiddels weder zijn neef gewenkt, en vroeg, toen Vaargast zijn uitdrukking had teruggenomen, of de heer Dagbraker te Dungermeer ook tot zijne partij behoorde.
‘Wel neen, die is geel, zoo geel maar mogelijk,’ zeide Vaargast; ‘maar waarom vraagt gij dit mijnheer?’
‘Omdat ik zeker weet, dat de heer Molmer daar den achtermiddag heeft doorgebragt.’
‘Ziet gij wel, ziet gij wel!’ riep Vaargast uit, ‘wij zullen een gelen kandidaat door de kiezersvereeniging der welgezinden zien voorstellen!’
‘Maar zijn bezoek bij de familie Dagbraker kan andere redenen gehad hebben,’ merkte David op, die zeer goed begreep dat Van Hovens wenk een aanmaning was om Molmer in de schatting te doen dalen van de jonge dame, welke met zooveel vuur voor hem in de bres was gesprongen.
‘Ik kan u op mijn woord verklaren,’ kwam nu de kontroleur er tusschen, zich aanstellende alsof hij Frits wilde verdedigen tegen onjuiste veronderstellingen, ‘ik kan u op

{==230==} {>>pagina-aanduiding<<}

mijn woord verklaren, dat dit bezoek in geenerlei verband stond met de verkiezingen. Ik zelf was er, benevens mijn vriend de heer Louis Molmer, bij tegenwoordig. Ik zal niet ontkennen dat er veel over politiek is gesproken, want dat is het zwak van dien goeden heer Dagbraker. Maar onze advokaat had het veel te druk met diens dochters. Nu dat kan ik mij wel verklaren. Het zijn twee allerliefste meisjes, even geestig als bekoorlijk, en wie denkt er, op zijn jaren, in dergelijk gezelschap aan kandidaturen? Het grootst gedeelte van den middag liet hij ons daarover alleen praten, om met de jonge dames schuitje te varen. Ziet gij wel, mijnheer Vaargast, dat hij zulk een gevaarlijk zamenzweerder niet is als gij denkt?’
‘Uw verhaal is moeijelijk overeen te brengen met dat van uw neef, die hem als een dolleman, zoo als hij zeide, Dungermeer heeft zien binnenkomen.’
‘Vergeef mij, mijnheer,’ sprak David nu, ‘ik zeide niet dat ik het gezien heb. Men heeft het mij verteld in de societeit, maar dat het gebeurd is weet ik zeker. Den paarden stond het schuim op de borst, en het rijtuig slingerde regts en links over den weg. Niemand wist wat dit te beteekenen had. De geheele buitenbuurt was uitgeloopen.’
‘Waarom strookt dit verhaal niet met het mijne?’ vroeg de kontroleur.
‘Omdat ik niet denken kan dat de aanstaande kandidaat zich zal hebben gedragen als een koerier, alleen om met twee juffertjes uit roeijen te gaan. Een fraaije aanbeveling voor de kiezers!’
‘Als de liefde voerman is, reken er dan op dat de paarden den zweep zullen voelen!’ antwoordde Van Hoven lagchend.
‘Die mijnheer Dagbraker is zeker een vermogend man?’ vroeg mevrouw Van Ramen.

{==231==} {>>pagina-aanduiding<<}

‘Hij wordt voor een der rijksten uit don omtrek gehouden.’
‘Dat dacht ik wel.’
Patters zat met weêrzin dit gesprek aan te hooren. Zoo gaarne zou hij er iets in gevoegd hebben om het aan elkeen en vooral zijn buurvrouw duidelijk te maken, dat Frits onmogelijk verliefd wezen kon op een der dochters van den heer Dagbraker. Maar wat zou hij doen? Hij wist van Frits nog geen enkele bijzonderheid over den Dungermeerschen togt, en hoorde den naam Dagbraker voor het eerst. Dus vergenoegde hij zich met aan Clara, schijnbaar zonder erg, de opmerking te maken, dat hem het verhaal van den kontroleur zeer vreemd voorkwam, daar het hem nog nooit gebleken was dat zijn vriend Molmer de familie Dagbraker kende. Maar het ontging hem niet dat zij onrustig en afgetrokken bleef.
Zijn tegenzin in toasten overwinnende, en bespeurende dat het diner op zijn eind liep, vroeg hij verlof nog een dronk te mogen wijden aan het welslagen der kandidatuur van Mr. Molmer, Hij wist niet of zijn vriend haar zou aanvaarden, dewijl hij dezen middag aan den gastvrijen disch van den heer Van Ramen er voor het eerst over had hooren spreken. Dit wist hij echter zeker dat, als het distrikt dezen man, op wiens vriendschap hij trotsch was, tot vertegenwoordiger mogt verheffen, het aan het vaderland een groote dienst bewijzen, en altijd reden hebben zou om zich over de gedane keus te verblijden.
Die weinige woorden, met warmte voorgedragen, maakten een zeer verschillenden indruk: Van Ramen riep: bravo! Boomers knikte toestemmend, Clara zag den spreker met dankbaarheid aan, maar mevrouw Van Ramen hield haar gelaat in den ernstigst mogelijken plooi, terwijl Vaargast even de schouders ophaalde. De andere gasten bleven of toonden zich onverschillig.

{==232==} {>>pagina-aanduiding<<}

Men ging nu naar de zijkamer terug om thee te drinken. Clara was met de zorg voor het theeblad belast, en had aanstonds den jonkheer aan hare zijde, die al de komplimentjes uitstalde, welke hij van buiten had geleerd. Zij beantwoordde ze hoffelijk doch koel, evenwel na nog eenige onbeteekenende volzinnen met hem gewisseld te hebben, vroeg zij eensklaps:
‘Zijt gij bekend met die dames Dagbraker?’
‘Ik heb ze wel eens ontmoet’
‘Hoe zijn ze? Schoon? Bevallig?’
‘Daar gaan zij voor door; ik voor mij ken slechts één meisje, dat ik zoo zou noemen.’
‘Jong?’
‘Nog zeer jong. De oudste is negentien, geloof ik.’
‘Hoe kwam de heer Molmer daar?’
‘Stelt gij er belang in dat te weten?’
‘Ik vraag het maar zoo.’
‘Mijn neef zou u dat beter kannen zeggen. Ik heb het van hem gehoord. De heer Molmer moet zich zeer verdienstelijk bij haar gemaakt hebben.’
‘Dus zijn het lieve meisjes?’
‘Ik geloof ja.’
‘Geestig? Verstandig?’
‘Men zegt het van de oudste.’
Hier kwam Emilie Vaargast vragen of zij ook behulpzaam wezen kon, en Clara hield haar bij zich, David had nu verder geen gelegenheid meer om, zonder door anderen gehoord te worden, met haar te spreken, en moest de verzuchtingen, welke hij zich voorgenomen had tot haar te rigten, voor een gunstiger gelegenheid bewaren. De tijd er afgerekend dat hij met mevrouw Van Ramen sprak, die te zijnen aanzien voorkomender was dan hare dochter,

{==233==} {>>pagina-aanduiding<<}

bleef hij echter in Claraas nabijheid, en trachtte het gesprek met haar te hervatten. Emilie Vaargast, welke nu te naauwernood een woord meer van hem kreeg, werd er stil van.
De overigen hielden zich druk met de verkiezing bezig; zelfs de dames behandelden de kansen der kandidatuur, en konden niet begrijpen, waarom men Van Breemsma was voorbijgegaan, om het oog te laten vallen op een onbekend persoon. Alleen de heer Boomers maakte eene uitzondering. Hij had zijne plaats bij den schoorsteen weder ingenomen, en zat daar gerust te slapen, wat hem, wegens zijn leeftijd, niet kwalijk werd genomen.
‘Maar heeft uw papa u dan niets verteld,’ vroeg mevrouw Van Ramen aan hare vriendin.
‘Niets hoegenaamd. Al wat ik weet is mij langs omwegen ter oore gekomen.’
‘Maar anders is hij zoo geheimzinnig niet. Dat geschil tusschen Klingeveer en den notaris heeft hij u toch medegedeeld.’
‘Ik geloof dat de heeren Ter Woude en Haalhuyzen hem op het hart gedrukt hebben te zwijgen. Geen woord heb ik uit hem kunnen halen, en praten is toch anders zijn zwak.’
‘Nogtans weten wij door hem dat Molmer....’
‘Omdat de dokter hem in zijn eer tastte, met die aanmerking over Wittemeijer.’
‘Ik zie niet in waarom Wittemeijer niet even goed zou zijn als die Molmer!’
‘Maar melieve, Molmer is advokaat.’
‘Die gestudeerd heeft voor rekening van zijn oom, en van een afkomst is, zoo gering, zoo burgerlijk! En dat doen nu die wijze heeren van Regt en Wet, die zooveel verstand hebben van de politiek!’
‘Is uw echtgenoot er voor?’

{==234==} {>>pagina-aanduiding<<}

‘Dit schijnt wel zoo, maar ik denk toch dat bij nadere overweging..... ik zal wel eens met hem spreken. Kent gij dien Molmer?’
‘Van aanzien ja. Hij is een knap man op het oog, en men schijnt hem nog al te mogen lijden. Van hooren zeggen weet ik, dat hij een zeer stil mensch is, die dikwijls geheele avonden alleen te huis blijft. Hij heeft altijd roode pantoffels aan, als hij voor zijn schrijftafel zit, en ontbijt met thee; zijn overhemden worden gestreken bij Jansen, maar of hij ze daar ook laat wasschen kan ik niet met zekerheid zeggen; ik zou het wel denken. Hij betaalt Wittemeijer bij de drie maanden, en geeft een daalder extra in de maand voor de bediening, behalve kermis en nieuwjaar. Veel te doen heeft hij niet, maar in de societeit zeggen zij dat hij kundig is en veel gelezen heeft. Ik denk wel dat hij daar kommissaris zal worden in plaats van Dagezeel, die volgens den rooster in Oktober aftreedt. Verleden week heeft hij met den beurtman een kaas uit Rotterdam gekregen, maar of het edammer was of komijnen kan ik niet precies zeggen; ik zou denken edammer.’
‘Gij zijt goed op de hoogte zijner omstandigheden, Emma; in welke verhouding mag hij wel staan tot die familie te Dungermeer..... Hoe heet zij ook weêr?’
‘Dagbraker.’
‘Foei wat een naam! Stellig gens de rien!’
‘Volgens mijnheer Van Hoven is het eene familie, die wel meê mag doen. Laat het hem niet blijken dat ik u wat verteld heb, maar hij zeide mij aan tafel dat Molmer smoorlijk verliefd moest wezen op een der twee dochters; of het de blondine of de brunette was, daar wilde hij af zijn. De advokaat liep ze overal na, en ging met haar varen en wandelen, zonder er zelfs om te geven dat het zwaar regende

{==235==} {>>pagina-aanduiding<<}

en donderde; zoo verstrooid was hij! Nu, wanneer hij lid der Kamer wordt, zal het engagement wel doorgaan.’
‘Is dat ook het gevoelen van den heer Van Hoven?’
‘De oude heer Dagbraker is één politiek en al politiek. Hij leest alle brochures zoodra die uitkomen, en krijgt de kranten over de post. Op zijn kantoor verschijnt hij weinig, en de zaken gaan toch goed, hoor ik. Hij heeft twee groote honden, de een heet Motie en de ander Amendement. Te huis speelt hij Tweede Kamertje. Heeft hij wat aan zijn dochters te vragen, dan zegt hij bijvoorbeeld: het woord is nu aan Anna; den hoeveelsten hebben wij van daag, Anna? Als hij van tafel opstaat, sluit hij eerst de zitting, en als het tijd is om thee te drinken, noemt hij dat overgaan tot de orde van den dag. Maar dan moeten er geen vreemden bij zijn. De oude heer Molmer heeft het aan den kontroleur verhaald. Maar laat niet blijken, Caroline, dat ik het u over heb verteld. Hij moet een zonderling wezen, maar gij kunt nu vatten, dat hij graag een politieken schoonzoon hebben zou, en Molmer wil daar natuurlijk partij van trekken. Eens lid der Tweede Kamer....’
‘Het is zoo ver nog niet,’ viel Mevrouw Van Ramen de spreekster vrij bits in de rede. Ofschoon die veronderstelde plannen van Frits op een der jonge dames met dien onfatsoenlijken naam haar niet ongevallig waren, dewijl Clara, naar zij dacht, daardoor veel gunstiger gestemd worden zou voor den jonkheer, gevoelde zij zich toch gekrenkt, dat de eerste zich zoo snel over het afslaan van zijn aanzoek had kunnen troosten. Mevrouw Boomers gunde haar echter niet veel tijd om daarover na te denken.
‘Als het zoo ver nog niet is, kan het zoo ver nog wel komen, en dan zou Dagbraker boven de wolken wezen. Een schoonzoon, van wien in de kranten gedrukt wordt wat hij

{==236==} {>>pagina-aanduiding<<}

gezegd heeft, en wiens naam iedereen leest, die bij ministers ten eten wordt gevraagd, en partijen aan het hof bijwoont!’
‘Aan het hof? Komen de leden der Tweede Kamer aan het hof?’ vroeg mevrouw Van Ramen met verbazing, en Molmer deed aanstonds een vervaarlijken sprong omhoog in hare schatting.
‘Wist gij dat niet? Zij hebben dan een blaauwen rok aan met zilveren knoopen, en zilveren eikentakken op de opslagen en den kraag geborduurd, een degen op zijde, en een steek met witte pluimen onder den arm, doch dien mogen zij op een stoel nederleggen. Bij de ministers gaan zij ook op diners en soirées, maar dan moeten zij voor de begrooting stemmen, want anders krijgt de minister zijn ontslag. Daar komen zij echter slechts bij troepjes, omdat de minister te klein behuisd is om ze allen tegelijk te hebben....’
‘Zijt gij zeker, dat zij aan het hof verzocht worden, Emma?’ vroeg de gastvrouw weder, die, sedert zij dit gehoord had, aan het peinzen was geraakt. ‘En dragen zij geborduurde rokken? Ik meende, dat zij niets anders deden dan wetten maken, met gewone jassen aan.’
‘Wel gewis! Iedereen weet dat; vraag het Vaargast maar eens, of wien gij wilt. Er is geen de minste twijfel aan. Daarom verlangde Breemsma ook zoo sterk om kandidaat te worden. Hij zou wel een goede figuur aan het hof maken, en de staatsierok zou hem voortreffelijk staan. Welk gedistingueerd man, en hoe fijn beleefd altijd voor de dames! Het is toch wonder dat zij hem niet verkiezen.’
‘Vindt gij?’
‘Gij dan niet? Straks dacht gij er ook zoo over?’
‘Deed ik? Ik herinner het mij niet meer. De heeren zullen wel goede redenen hebben om aldus te handelen. Van Ramen doet nooit iets zonder goede redenen. Gij zegt

{==237==} {>>pagina-aanduiding<<}

zelf dat Molmer zoo kundig is. Iemand van zijn leeftijd toont ook meer ijver dan oudere lieden, en dewijl hij niet veel praktijk heeft, zou hij zich geheel aan zijn betrekking kunnen wijden.’
‘Hij is toch zoo burgerlijk. Zijn grootvader moet schipper of zoo iets geweest zijn.’
‘Dat weten ze in den Haag niet, en die grootvader is reeds lang dood. Molmer verkeert nu in de beste kringen van Wijkerdam. Wat mij niet in hem bevalt is zijn omgang met die Dagbrakers. Als dit bekend wordt, zal het zijn kandidatuur schaden. Uw schoonvader moest hem daar eens oplettend op maken, Emma. Iemand, die aan het hof verkeert, kan niet te kiesch wezen op de keus van zijn vrienden. Geloof mij, spreek er eens over met den heer Boomers. Een goede raad vermag veel, en Molmer zal wel inzien dat hij, bij de veranderde omstandigheden, zulke relatiën niet kan aanhouden.’
En na deze opmerking stond mevrouw Van Ramen op, en begaf zich naar hare dochter, welke zij met de grootste minzaamheid behandelde, even als wilde zij zich den vertoornden blik van daar straks doen vergeven. Maar Clara werd er niet opgeruimd door.
Van Ramen, Van Hoven, Vaargast en Patters hadden een tijd lang te zamen over het groote nieuws gesproken, dat zij aan tafel gehoord hadden. De anderen wilden volstrekt dat de dokter, als Molmers vertrouwde vriend, er meer van weten zou. Hij bleef dat natuurlijk naar waarheid loochenen, doch zonder algemeen geloof te vinden. Van deze woordenwisseling maakte hij echter gebruik, om zooveel goeds over zijn vriend te zeggen als slechts mogelijk was, en het scheen hem toe dat de gastheer dit niet zonder welgevallen aanhoorde. De beide anderen verwijderden zich

{==238==} {>>pagina-aanduiding<<}

langzamerhand, tot dat zij in een hoek van het vertrek waren gekomen, waar zij half fluisterend het gesprek voortzetten.
‘Kent gij dien heer Molmer?’ vroeg Vaargast.
‘Zoo half en half,’ antwoordde van Hoven.
‘Een pedant ventje, dat pas komt kijken!’
‘Ja, hij woont nog niet lang hier.’
‘En die zou lid der Tweede Kamer worden! Het is een streek van Ter Woude!’
‘Het geval is zonderling. - Maar gaat men niet te ver in zijn veronderstellingen?’
‘Hoe zoo?’
‘Om nu aanstonds uit dat bezoek af te leiden, dat hij de kandidaat zal worden. Gij kunt toch als voorzitter....’
‘De kommissie zal hem voordragen, dat zijn er drie. Ik heb duidelijk bespeurd dat Van Ramen ook op zijn hand is, dat zijn er dus minstens vier. En wij tellen slechts zeven.’
‘Het bestuur, ja. Maar de leden?’
‘Die scharen zich altijd aan de zijde van het bestuur, dat door hen benoemd is, en hun geheel vertrouwen bezit.’
‘En uw invloed op hen?’
‘Het is te laat om dien te laten werken. Binnen een paar dagen vergaderen zij; die tijd is te kort om de meerderheid over te halen.’
‘Weet gij dat er eergisteren middag een konferentie heeft plaats gehad tusschen Van Ramen en Molmer?’
‘Eergisteren! Ziet gij wel dat het doorgestoken spel is! Was daarom Van Ramen zoo laauw in onze bestuursvergadering! En ik, die al mijn kracht verspilde tegen Sparrehout! Wie heeft u dat gezegd van die konferentie?’
‘Ik heb er Molmer zelf heen zien gaan.’
‘Van Hoven, gij moet mij helpen. Gij spreekt veel menschen, en men hecht groote waarde aan uw advies. Die

{==239==} {>>pagina-aanduiding<<}

advokaat zal niet naar de Kamer! Ter Woude mag niet zegepralen! Kom, reik mij de hand!’
‘Beste vriend! ik laat mij nooit met verkiezingen in; gij begrijpt.... in mijne betrekking....’
‘Laten wij elkander geen Elizabeth noemen; wij kennen elkander. Gij verlangt toch niet dat Molmer....’
‘Ik? Alles behalve!’
‘Van Breemsma is uw vriend en heeft invloedrijke bekenden onder alle partijen; het zal u niet schaden zoo gij hem helpt!’
‘Zou hij dan nog kans hebben?’
‘Misschien wel, als ieder doet wat in zijn vermogen is. Hier en daar een woordje van u, een wenk, een raadgeving kan nog al iets uitrigten.’
‘Ik houd mij buiten alle bemoeijingen met de stembus.’
‘Goed, goed - maar gij wenscht toch dat Van Breemsma....’
‘Zoo als gij zeidet, hij is mijn vriend.’
‘En dat Molmer niet....’
‘Hoe kunt gij het vragen!’
‘Opperbest, dan hebben wij elkander begrepen. Ik weet nog niet wat ik zal doen, ik moet er eerst over nadenken, maar zoo de kandidatuur mislukken kan, zal het aan mij niet liggen, en aan u ook niet, ongetwijfeld?’
‘Wij zullen zien. Maar daar komt de dokter op ons af.’
Patters gaf den kontroleur en den notaris de hand tot afscheid. Hij vertrok, zoo men dacht om patienten te zien, en liet ieder in dien waan. Zoodra hij buiten de deur was, liep hij echter, zoo snel maar eenigszins doenlijk was, naar Wittemeijers huis.
Toen hij vertrokken was, bleven de anderen nog eenigen tijd keuvelen, totdat mevrouw Vaargast een ligten stoot in den rug voelde, afkomstig van haar gemaal. Zij zag dadelijk

{==240==} {>>pagina-aanduiding<<}

Emilie aan, en beide maakten zigtbare toebereidselen om heen te gaan. De goede vrouw was zeer blijde dat het zoo ver kwam, want de gasten hadden zich niet meer met haar bezig gehouden dan wij, en mijnheer en mevrouw Van Ramen, die haar anders niet ligt verwaarloosd zouden hebben, waren dezen avond te afgetrokken geweest om zich veel met haar in te laten. Onder weg klaagde zij haar nood aan Emilie. Die verkiezingen waren toch nare dingen. Niet alleen hoorde zij er te huis den geheelen dag van, maar ook als zij uit was. Emilie dacht echter slechts aan de charades, doch hoe knap zij die ook kon uitleggen, moest zij nu het raadsel onopgelost laten, of Van den Berken een goed oog had op Clara. Zij zou het haast denken om zijn hoffelijkheden voor haar vriendin; maar waarom hield Clara zich dan zoo op een afstand? Emilie zou zich anders gedragen in zulk geval, vooral tegenover een jonkheer met puntknevels, een rok en een overhemd, zoo als er in geheel Wijkerdam geen te vinden waren.
Toen die jonkheer zijn afscheid van de dames Van Ramen nam, scheen het hem toe dat mevrouw niet zoo vriendelijk glimlachte als bij zijn binnenkomen, en dat haar buiging en woorden, hoe beleefd ook, iets stroefs hadden. Van Hoven meende echter dat hij zich dit maar verbeeld had, en spoorde hem aan geen gelegenheid te verzuimen om Clara blijken van zijn belangstelling te geven. Het is waar, van avond was hij niet veel gevorderd, maar Keulen en Aken zijn niet op één dag gebouwd!
Terwijl David zich ontkleedde, nam hij het vaste besluit om, wanneer hij Clara weder mogt ontmoeten, zijn blaauwen rok met glimmende knoopen en niet zijn zwarten aan te trekken.



{==241==} {>>pagina-aanduiding<<}

Achtste hoofdstuk.

Mr. F. Molmer levert het bewijs, dat hij, sedert twee dagen, verbazende vorderingen heeft gemaakt in de politiek.

Het was ruim half tien uren. Frits Molmer zat voor zijn schrijftafel, met het hoofd op de handen gesteund, vol ongeduld de komst van zijn vriend Dr. Patters te verwachten. Meer dan ooit had hij diens raad noodig, want hij wist niet wat te doen, of hoe zich te houden bij hetgeen hem thans wedervaren was. Ofschoon nu de lezer dit, wel is waar, kan opmaken uit de tafelgesprekken bij de Van Ramens, maar toch nog niet bekend is gemaakt met de juiste toedragt van zaken, behooren wij hem die mede te deelen, alvorens ons verhaal voort te zetten.
Toen de bestuursvergadering van Regt en Wet was afgeloopen, had Ter Woude Boomers en Haalhuyzen overgehaald om eenige oogenblikken te vertoeven in de opkamer achter zijn apotheek, en daar, op gemeenzamen toon, een betoog voor hen gehouden, dat op het volgende nederkwam:

{==242==} {>>pagina-aanduiding<<}

1o. Men wil noch Sparrehout noch Van Breemsma, en daar heeft men groot gelijk in. 2o. De kommissie moest weldra een voordragt kunnen doen, want de anderen zouden niet stilzitten, en, als zij met die voordragt niet spoedig gereed was, wel een middel weten te vinden om weder een der twee afgewezenen op het tapijt te brengen. 3o. De kandidaat moest uit het kiesdistrikt zelf zijn: dit werd algemeen gewensdit, en bovendien was de tijd te kort om elders te zoeken. 4o. Alle Wijkerdamsche beroemdheden, behalve de enkelen die als geel bekend stonden, waren reeds bij vroegere gelegenheden gevraagd, doch hadden geweigerd. Het zou, hoogst waarschijnlijk, slechts noodeloos oponthoud veroorzaken als men op nieuw bij hen aanklopte. 5o. Er schoot dus niets anders over dan zich te vervoegen bij iemand van nog weinig vermaardheid, maar die evenwel geacht kon worden de vereischte bekwaamheden te bezitten. Na dit voorop gezet te hebben, vroeg hij, wat de heeren zouden denken van den jongen advokaat Molmer, een kundig, werkzaam en achtenswaardig man. Er was reden om te meenen dat deze de kandidatuur wel zou aannemen; kende een der heeren echter een persoon, die meer aanspraken had, dan zou hij zijn voorstel gaarne intrekken, maar hij, Ter Woude, wist niemand anders te vinden, dien men, in deze omstandigheden, gevoegelijk als kandidaat zou kunnen aanbevelen.
Boomers, die gedurende deze toespraak nu en dan eens ingedommeld was, had verklaard, dat het hem onverschillig liet of Jan benoemd werd dan Kees, mits daardoor maar een einde kwam aan de tweespalt. Hij wilde dus Molmer wel voordragen, wanneer Ter Woude er voor kon instaan dat deze die eer waardig was. Met dit gevoelen vereenigde zich ten slotte ook Haalhuyzen, doch niet dan na

{==243==} {>>pagina-aanduiding<<}

eerst er over gemord te hebben dat hij, tegen wil en dank, in zulke aangelegenheden gehaald werd, terwijl zijn roeping toch slechts was om voor de kas te zorgen, en aan de bestuurstafel te zitten, bij de vergaderingen der leden. Ter Woude gaf de verzekering, dat Molmer alle eigenschappen bezat, die voòr een goed Kamerlid werden vereischt, en merkte verder op, dat de heeren zich zelven zouden kunnen overtuigen van zijn politieke gevoelens, als zij hem gezamenlijk den voorslag kwamen doen om de kandidatuur te aanvaarden.
Toen zij den volgenden ochtend zich bij den advokaat aanmeldden, was hij, zooals den lezer bekend is, naar Dungermeer. Daags daarna werden zij door hem op zijne studeerkamer ontvangen. Frits, die meende dat zij hem over de eene of andere proces-zaak kwamen onderhouden, sloeg een gat in de lucht, toen hij hun bedoeling vernam. Zijne verbazing maakte een zeer gunstigen indruk, want daar hij voorzigtig genoeg was om niet te reppen van zijn uitzigten in het kiesdistrict Dungermeer, werd die aan bescheidenheid toegeschreven. Hetzelfde was het geval met het antwoord, dat hij gaf, nadat zijn eerste ontsteltenis geweken was. Hij weigerde namelijk ronduit. Maar nu kwam de groote moeijelijkheid. Het bleek bij de voortzetting van het gesprek dat hij voor die weigering geen enkel motief kon aanvoeren. Van de onderhandelingen met zijn oom was het nog niet raadzaam te gewagen, en zoo hij gebrek aan tijd, aan kennis of aan politieke ervaring voorwendde, welk figuur zou hij dan maken, als het openbaar werd, dat hij eene kandidatuur te Dungermeer had aangenomen? Het viel Ter Woude, die namens de kommissie het woord voerde, niet moeijelijk om hem vast te zetten, en zeer blijde was Frits, toen deze het voorstel deed om hem twaalf uren bedenktijd te gunnen. Hij

{==244==} {>>pagina-aanduiding<<}

nam dit gretig aan, en suced alle gedachtewisseling over politieke beginselen af, door die tot de tweede zamenkomst te verschuiven. De kommissie nam afscheid, na met hem afgesproken te hebben, dat hij des avonds omstreeks tien uren te huis zou zijn, om haar, of hen van hare leden, die zij zou afvaardigen, nader bescheid te geven. In dien tusschentijd hoopte Frits zijn vriend den dokter te ontmoeten, en met dezen te overleggen, welke houding hij, na zijn aanrakingen met de Dungermeersche eensgezinden, nu tegenover de welgezinden van Wijkerdam behoorde aan te nemen. Hoezeer zijn eigenliefde door den stap der laatsten zeer gevleid, en zijn zelfvertrouwen er door opgewekt werd, begreep hij dat hij met de uiterste omzigtigheid te werk moest gaan, om niet in moeijelijkheden te geraken. De kans daarop werd nog grooter, toen een brief van zijn oom, dien hij des namiddags ontving, hem op het hart drukte om, in het belang zijner kandidatuur te Dungermeer, daarover vooralsnog het stilzwijgen te bewaren. Hij wist nu inderdaad niet wat aan te vangen, en had in den loop van den dag niet minder druk naar Patters gezocht dan deze naar hem. En nadat hij eindelijk had ontdekt, waar de dokter het middagmaal gebruikte, verbood hem de kieschheid natuurlijk om zijn vriend ten huize van Claraas ouders te gaan opzoeken, hoe gewigtig de aanleiding ook was.
Dat hij in een zenuwachtige overspanning verkeerde toen het zeven, acht en negen uren werd, alvorens Patters verscheen, is dus zeer verklaarbaar. Hij vreesde dat de kommissie er nog eerder zou zijn dan deze, en dacht reeds over een voorwendsel na voor een verzoek om den bedenktijd tot morgen te mogen verlengen, toen, ten klokke negen de verwachte zijn kamer binnenstormde, uitroepende:
‘Wat is er nu aan de hand! Willen alle distrikten

{==245==} {>>pagina-aanduiding<<}

u naar de Kamer zenden? Vertel mij toch spoedig hoe de zaken staan!’
Dit was gemakkelijker gezegd dan gedaan. Frits was te opgewonden om geregeld verslag te geven van zijn wedervaren, en de gewone levendigheid van den geneesheer, door den genoten wijn en de gevoerde gesprekken nog vermeerderd, bragt hem er toe om zijn vriend telkens met ongeduldige vragen in de rede te vallen. Hoe het te Wijkerdam geschapen stond, vatte hij spoedig, daar Frits kon volstaan met in weinige woorden aan te vullen wat Patters reeds aan tafel had vernomen. Van den stand van zaken te Dungermeer zou hij zich echter een minder juiste voorstelling hebben gevormd, wanneer Frits niet op het denkbeeld was gekomen, hem den brief van zijn oom, dien hij heden ontvangen had, voor te lezen. Hij kreeg nu het volgende te hooren:

‘Waarde Neef!

‘Ik kan u gelukwenschen. Op de vergadering onzer vrienden is besloten, dat gij kandidaat der eensgezinden zult zijn. Ik heb natuurlijk al uw goede eigenschappen en bekwaamheden opgesomd, en daarvoor borg gestaan, maar men kon misschien meenen dat ik dit deed omdat ik uw oom ben. Derhalve heeft Dagbraker, die wel den meesten invloed onder hen bezit, ook eenige loodjes in het zakje gelegd en een hartig woordje gesproken. Hij was zeer met u ingenomen, en verhaalde dat hij met u over de politiek had gehandeld, en hij overtuigd was, dat gij de beginselen der eensgezinden van harle waart toegedaan. Dan roemde hij ook nog zeer uwe kordaatheid, die hem was gebleken uit uw gedrag bij zekere omstandigheden,

{==246==} {>>pagina-aanduiding<<}

waarover hij echter niets naders kon mededeelen, als zijnde dezelve van huiselijken aard. Wegers wilde echter weten of er niet een of ander geschrift van u bestond of een onderteekend ingezonden stuk in de dagbladen, waarin uw beginselen voorkwamen, en toen ik zeide dat ik dit niet geloofde, begon hij te spreken over een schriftelijke verklaring, want anders zouden wij niet verantwoord wezen met u als kandidaat der eensgezinden te stellen. Dagbraker zeide dat hij gerust was over uwe beginselen, en daar uwe eensgezindheid hem duidelijk gebleken was, hij zulke verklaringen onnoodig achtte. Hij vertrouwde u op uw woord. Wegers bleef echter op zijn stuk staan, niet voor ons, maar voor de anderen. Die moesten wij des noods kunnen overtuigen.
‘Ziet gij nu dat het geen overtolligheid was, toen ik eergisteren zulk een brief van u vorderde? Ik sluit hem hierin, met verzoek hem dadelijk over te schrijven, te onderteekenen en aan mij te zenden. Liefst geen wijzigingen. Gij zult u met den inhoud wel kunnen vereenigen, want die is juist als wij hebben afgesproken. Ik heb Wegers beloofd dat ik zorgen zou dat er spoedig een verklaring van dien aard kwam, en daarop is uw kandidatuur doorgegaan. Ik kon, als uw oom, die niet te sterk aanbevelen, maar Dagbraker heeft veel ter uwe gunste gedaan, en het bleek ook dat de overigen niemand anders wisten. Dus waren allen er voor. Ik ben inderdaad trotsch op de eer, die mijn neef wedervaart! In het laatst der volgende week, als de verkiezing kort ophanden is, wordt die bekend gemaakt. Tot zoolang houden wij ons van de dommen, om de grijzen niet wakker te maken, die over Houweel en Van Buuren blijven vechten, niet denkende dat wij met een eigen kandidaat voor den dag zullen komen. Gij

{==247==} {>>pagina-aanduiding<<}

moet de heugelijke tijding dus nog een weinig voor u houden.
‘De ingesloten brief is goed gesteld, niet waar? Er staan niets dan eensgezinde beginselen in, en toch zegt gij nergens dat gij eensgezind zijt. Juist zooals gij dat verlangdet. Het is het best ook, want het zou kunnen wezen dat dit schrijven openbaar gemaakt moet worden, en dan bevat het niets dat den grijzen regtstreeks aanstoot geeft. Er komt tweemaal van kordaat in. Dat doet altijd goed. Weet gij wie de opsteller van den brief is? Gij raadt het niet in tienen! De kontroleur Van Hoven! Hij is een knappe en handige vent, en deed het op mijn verzoek. Voor welken kandidaat de brief moest dienen, heb ik hem niet gezegd en hij wil ook niet weten dat hij mij daarmede heeft verpligt. Geef er dus geene ruchtbaarheid aan als dat stuk ter sprake komt, want het zou buitendien niet goed voor u wezen als men vernam dat gij het niet hadt opgesteld. De tegenpartij zou er gebruik van maken om te zeggen dat gij zelf niet eens een brief kunt schrijven. En Van Hoven wil ook altijd dat 't geheim zal blijven wat hij doet.
‘In ons plan is een verandering gekomen. Wegers acht het volstrekt noodig dat gij door een kiezersvereeniging wordt aanbevolen. In plaats dat wij dus de aanbevelingen onderteekenen: Dagbraker, Wegers en de anderen, zullen wij thans in de kranten zetten:
‘Namens de kiezersvereeniging ‘Dungermeer:’
‘Het Bestuur:
‘Dagbraker, Voorzitter.
‘Van Wielen, Vice-Voorzitter.
‘dan nog een naam of zes, en eindelijk:
‘Wegers, Sekretaris.

{==248==} {>>pagina-aanduiding<<}

‘Wegers zegt dat dit veel meer uitwerking op de kiezers hebben zal. Er zijn geen andere leden van die kiezersvereeniging dan wij. Het bestuur is het geheele hoopje. Dat komt er echter niet op aan, zegt Wegers; meer leden kunnen wij altijd na de verkiezing zien te krijgen, als wij dan de Vereeniging in stand willen houden. Nu zou dat maar lastig wezen, want wij zouden natuurlijk hen moeten raadplegen. Het denkbeeld om er den naam van onze woonplaats Dungermeer aan te geven is van Wregers. Dagbraker was voor Veiligheid en Orde, of iets van dien aard, altijd twee woorden met “en” er tusschen; ik herinner ze mij zoo precies niet meer, maar vond dat er dit deftiger uitzag. Wegers meende echter dat “Dungermeer” beter was. Dit zeide niets hoegenaamd; de eensgezinden kenden ons toch aan onze namen, en de grijzen zouden welligt in den waan komen dat het de grijze Vereeniging was, omdat er niets eensgezind in het opschrift voorkwam. Die Wegers denkt toch aan alles!
‘Nu neefje, gij ziet dat de zaak goed op gang is, en wij uwe belangen uit al onze magt bevorderen. Zend mij nu spoedig den brief, want ik heb er borg voor gesproken dat zulk een verklaring komen zal, en verwacht dat gij mij in staat zult stellen mijn woord te houden.

‘Geloof mij intusschen als altijd:

‘Uw liefhebbende oom,
‘Louis Molmer.’

Dungermeer, Junij 18...

‘P.S. - Ik onderteeken de aanbeveling niet mede, ofschoon ik tot penningmeester ben benoemd. Maar wij hebben denzelfden familienaam, en Wegers is van oordeel dat anders de kiezers zouden zeggen dat dit nepotisme was.’

{==249==} {>>pagina-aanduiding<<}

Met gefronste wenkbraauwen had de dokter zitten luisteren, nu en dan zijn ongenoegen te kennen gevende door uitroepen als: ‘daar hebben wij het al!’ of ‘welnu, komaan!’ of: ‘zoo wordt alles bedorven!’ Dit sloeg op de verklaring, welke Frits aan zijn oom beloofd had ten opzigte zijner politieke zienswijze te zullen afleggen.
‘En ik heb u dit zoo krachtig afgeraden!’ zeide hij misnoegd, met de armen over elkander geslagen. ‘Waarom niet rondweg geweigerd; zij zouden u ook zonder dien brief wel genomen hebben, want zij zaten om een kandidaat verlegen. Nu is alles verkorven. Als de kommissie straks komt, zeg dan maar dat gij voor de eer bedankt.’
‘Dit was ook mijn voornemen - maar welk motief zal ik opgeven?’
‘Bezwaren van persoonlijken, maar onoverkomelijken aard; die gij later zult mededeelen, maar nu nog een dag of wat geheim moet houden! Wel, alle drommels, hoe iemand toch door onverstand zijn geluk verschoppen kan!’
‘Ik heb mijn geluk niet verschopt - ik word kandidaat, en die verklaring....’
‘Zwijg er maar van - zij belet u om ook hier kandidaat te worden!’
‘Hier? Hoe haalt gij het in uw hoofd?’
‘Te Dungermeer hebben de gelen de minderheid; zij kunnen het enkel winnen door verdeeldheid der tegenpartij; er zijn wel kansen, maar geen groote. Te Wijkerdam kandidaat der grijzen te worden, dat zou geheel wat anders zijn! Nog nooit hebben de gelen hier een der hunnen zelfs tot de herstemming kunnen brengen! Zij stellen dan ook bij deze verkiezing niet eens een kandidaat. Wij hadden het maar vroeger moeten weten dat Regt en Wet aan u zou denken! Kunt gij nog niet voor Dungermeer bedanken?’

{==250==} {>>pagina-aanduiding<<}

‘Onmogelijk. Dit zou ik tegenover mijn oom niet kunnen verantwoorden. Men rekent nu op mij!’
‘Het is zoo, het is zoo - jammer genoeg. - Wat zijt gij onvergefelijk, onbeschrijfelijk, onuitsprekelijk dom geweest!’
‘Ik zou toch in geen geval....’
‘Wat niet?’
‘Kandidaat kunnen worden voor de twee distrikten.’
‘Waarom niet? Als gij u maar op een stipt onzijdig standpunt hadt gehouden, zooals ik u heb aangeraden, en niet zoo ligtzinnig waart geweest om een verklaring....’
‘Maar zij is nog niet eens verzonden.’
‘Gij moet haar verzenden, dat hebt gij beloofd; laat mij dat ding eens lezen.’
‘Daar is het,’ en Frits reikte den dokter een vel papier aan, waarop hij woordelijk het koncept had overgeschreven, door Van Hoven opgesteld. Zijn handteekening stond er reeds onder. Het luidde aldus:

M.

‘Er bestaat bij mij geen het minste bezwaar u mede te deelen welke mijne staatkundige rigting is. Ingevolge uw verzoek ga ik er dus toe over om u te dien aanzien de meest onbewimpelde verklaring te geven. Wel verre dat ik eenigen schroom zou gevoelen u mijne overtuiging kenbaar te maken, stel ik er steeds mijn eer in om daarvoor bij elke gelegenheid openlijk uit te komen. Ik heb een afschuw van alle geheimzinnigheid, en ben gewoon met open vizier mijne beginselen te belijden en te verdedigen. En dat is, meen ik, de pligt van elk kordaat man. Zoo ik ooit geroepen worden mogt om, in welke

{==251==} {>>pagina-aanduiding<<}

betrekking ook, invloed uit te oefenen op het bestuur des lands, zou alleen die partij op mijne sympathie en ondersteuning kunnen staat maken, welke zich tot taak stelde: de welvaart van het volk te bevorderen, onder alle klassen en standen voorspoed te verspreiden, op elk gebied de rust te handhaven en de orde aan te kweeken, en welke bij al hare daden onloochenbare bewijzen van opregtheid gaf. Alleen door zulk eene partij zou ik mijn beginselen vertegenwoordigd zien, en degenen, die daarvan mogten afwijken, die stelsels aankleefden, begrippen verkondigden, of handelingen verrigtten, met die beginselen niet overeenkomende - wees er verzekerd van, dat zij in mij steeds een onverzoenlijken bestrijder zouden ontmoeten.
‘Ik twijfel niet dat deze ruiterlijke verklaring geheel en al beantwoorden zal aan hetgeen gij van mij begeerdet. Nog eenmaal, ik schaam mij deze beginselen niet, die mij dierbaar zijn geworden, en waarvoor ik te allen tijde kordaat pal zal staan. Ik geef u dan ook volgaarne verlof om van dit schrijven zoodanig gebruik te maken als gij wenschelijk zult oordeelen.

‘Met gevoelens van ware hoogachting:’ enz.

Even ongunstig als de indruk was geweest, dien de brief van Frits' oom op Patters had gemaakt, even aangenaam scheen hij getroffen te worden, toen hij kennis nam van deze verklaring. Zijn gelaat verhelderde, terwijl hij las, en met vreugde riep hij uit:
‘Kapitaal, kapitaal; die Van Hoven is een baas!’ Hij sprong op, trok een enveloppe uit een der loketten van de schrijftafel, vouwde het papier er in, sloot de enveloppe, en stak haar Frits toe, die verwonderd opkeek.

{==252==} {>>pagina-aanduiding<<}

‘Nu spoedig het adres’, sprak de dokter dringend, ‘en dan het ding zonder uitstel op de post. Het schaadt niets hoegenaamd. Gij wordt nu de kandidaat van Wijkerdam en Dungermeer, een prachtige kans! Heerlijk, heerlijk! Leve Clara!’
‘Maar Arnold!’
‘Leve Clara, uwe aanstaande! Gelukskind dat gij zijt! Gij hadt eens moeten hooren met hoeveel warmte zij van middag uw partij opnam, en in aller tegenwoordigheid uw lof verkondigde.’
Daar moest Frits meer van weten. Evenwel kreeg hij geen woord uit den dokter, alvorens hij op de enveloppe het adres van zijn oom geschreven en haar vervolgens aan de meid ter bezorging gegeven had. Hij was in de wolken, nu het hem bleek hoe hoog Clara hem achtte en welk levendig belang zij in hem stelde; ook was hij zeer bereid om aan Patters over haar lieftaligheden uit te weiden, en daarbij alles te vergeten wat met de verkiezing in verband stond. Arnold moest hem driemaal herinneren dat de tijd neep, eer hij van dit onderwerp kon afstappen.
‘Hoe jammer, hoe jammer!’ klaagde hij nu, ‘dat ik de dungermeersche kandidatuur heb aangenomen. Hier, met den steun van Regt en Wet, was ik bijna zeker te slagen! En het distrikt is welgezind, de kleur van Van Ramen! Mijn verhouding tot hem zou veel beter zijn!’
‘Wie kan alles vooruitzien? Wij moeten roeijen met de riemen die wij hebben, en trachten te bewerken dat gij in de twee kiesdistrikten wordt aanbevolen. De verklaring van zoo even kompromitteert u niet. Het komt er slechts op aan of Regt en Wet van u een specifiek welgezinde verklaring vorderen zal. Die kunt gij natuurlijk niet geven. Het zou een soort van verraad wezen aan de Dungermeerders ge-
{==253==} {>>pagina-aanduiding<<}
pleegd, en buitendien behoort gij tegenover alle partijen vrij te blijven.’
‘Dan zijn de twee kandidaturen een onmogelijkheid. Laat ons er niet meer aan denken.’
‘Als gij zoo spoedig den moed opgeeft, zult gij nooit tot iets komen. Maar ik weet waarlijk niet hoe wij het moeten aanleggen, en tijd voor lang nadenken ontbreekt ook.’
‘Ieder oogenblik kan de kommissie verschijnen - wat zal ik zeggen?’
‘Die kommissie bestaat uit den ouden heer Boomers, Haalhuyzen en Ter Woude, niet waar?’
‘Ja, maar het is niet zeker dat alle drie terugkomen.’
‘Boomers zeker niet; die zat een uur geleden reeds te slapen. Haalhuyzen is een sul. Ter Woude is een gare vent! Ik zou met hem het geval wel eens willen behandelen. Maar dan moeten wij open kaart met hem spelen.’
‘Ik zou liever gladweg bedanken. Het begint me veel van een intrigue weg te krijgen. Ik zou ook door het een welligt het andere verliezen.’
‘Moet ik Claraas beeld weder oproepen, om u tot kordaatheid aan te sporen? Bedenk dat gij in uw brief u als een kordaat man uitgeeft! Wordt gij lid der Tweede Kamer, dan valt u ook de hand van mejufvrouw Clara van Ramen ten deel. Wordt gij het niet, dan is die kans voor u verkeken. Schaam u! Uw beminde toont veel meer vastberadenheid dan gij!’
Frits antwoordde niet, en zeide alleen, dat hij geen gat in de zaak zag. Den dokter gelukte het trouwens, ondanks al zijn moed, evenmin een goed plan uit te denken. Nu gaf hij het eene denkbeeld aan dan het andere, maar zij werden even spoedig verworpen als voorgesteld. De twee vrienden zaten elkander zwijgend aan te kijken, toen de meid binnenkwam

{==254==} {>>pagina-aanduiding<<}

met de boodschap, dat een der heeren, die er des morgens waren geweest, zich aangemeld had en in de spreekkamer zat te wachten.
Frits begaf zich met loome schreden naar de deur, maar Patters hield hem tegen, en vroeg hoe de bezoeker er uitzag.
‘Heel ordentelijk,’ antwoordde de meid.
‘Lang?’
‘Och gut, neen meheer: een klein meheertje.’
‘Dat is Ter Woude,’ zeide Patters. ‘Laat bovenkomen, Saartje.’
‘Met dezen man is wat te doen, ik ken hem; hij is bij de pinken, voegde hij er bij; laat mij nu eens begaan, Frits. Het treft dat hij onverzeld komt.’
‘Wat wilt gij beginnen?’
‘Hem ruiterlijk zeggen hoe de zaak staat, en dan kunt gij verder met hem spreken, als hij bijten wil.’
‘Oom verlangt dat er nog geen ruchtbaarheid aan mijn kandidatuur wordt gegeven.’
‘Wij zullen geheimhouding van hem vorderen. Stil nu maar.’
Ter Woude zag eenigzins vreemd op, dat hij den advokaat niet alleen vond. Met zijn doordringende oogen keek hij Patters in het gelaat, als wilde hij uitvorschen wat deze daar deed, en groette toen de twee heeren.
Alle drie namen plaats aan een rond tafeltje, en gedurende een paar sekonden scheen ieder te wachten totdat een der anderen iets zeggen zou. Het eerst verbrak Patters deze onaangename stilte door den apotheker aldus aan te spreken:
‘Het bevreemdt u mij hier te zien, vriend Ter Woude, en wat u nog meer bevreemden zal is, dat ik u verzoek een konsult met mij te houden.’

{==255==} {>>pagina-aanduiding<<}

‘Die eer bewijzen de heeren doctoren anders aan de apothekers niet.’
‘De eer is ditmaal aan mij, want het konsult zal loopen over de politiek, en daarin zijt gij de dokter en ik de apotheker.’
‘Hm, hm,’ bromde Ter Woude, en liet zijn wenkbraauwen over de oogen vallen, wat zooveel wilde zeggen als dat hij op zijn tellen moest passen.
‘Laat mij u geheel op de hoogte der zaak brengen,’ ging Patters voort. ‘De heer Molmer is mijn vriend, en heeft mij om raad gevraagd. Hij bevindt zich tegenover uw aanzoek in een zeer netelige omstandigheid. Wel is waar, vereert het hem ten hoogste, maar zijn kieschheid belet hem het aan te nemen. Wij weten beide dat het hem aan geene kundigheden hapert, maar hij heeft zich tot dusverre weinig rekenschap van de politieke gesteldheid des lands gegeven, en kan zich derhalve in gemoede tegenover geen partij verbinden. Eerst dan zou hij over de kandidatuur kunnen denken, als hij zijn volkomen onafhankelijkheid mogt bewaren.’
‘Dokter,’ antwoordde Ter Woude, ‘het mandaat der kommissie, waarvan ik de eer heb lid te zijn, strekt niet om die onafhankelijkheid aan banden te leggen. Gij zult echter met mij inzien, dat Regt en Wet slechts kandidaten kan voorstellen, wier beginselen niet in strijd zijn met de beginselen der Vereeniging.’
‘Natuurlijk,’ zeide Patters, wien een huivering over de leden was geloopen, toen hij het woord beginselen hoorde.
‘Wij hebben altijd gemeend dat een man met zulke hooggeschatte begaafdheden en zulk helder inzigt als de geachte heer Mr. Molmer deze beginselen niet vijandig was, en ware dat het geval geweest, dan zou mijnheer dit ons ongetwijfeld heden morgen reeds hebben verklaard. Het kan

{==256==} {>>pagina-aanduiding<<}

toch nooit in zijne bedoeling liggen ons nutteloos een dag op te houden.’
‘Ongetwijfeld niet, mijnheer Ter Woude,’ viel Frits hierop in; ‘maar zoo een der leden van de kommissie het noodig had geoordeeld mij van ochtend over dit punt te spreken, zou ik toen reeds hebben geantwoord wat ik nu antwoord, namenlijk dat ik nog te onervaren ben in de politiek, om over alle onderdeelen van het staatsbestuur een gevestigde overtuiging te hebben.’
‘Mijnheer is lid van Regt en Wet, zoo ik mij niet vergis.’
‘Het is de eenige kiezersvereeniging van de plaats, en ik wil gaarne weten wat daar zoo al omgaat. Ik heb tot dusverre echter de vergaderingen slechts zelden bijgewoond.’
‘Volgens art. 17 van het Reglement wordt ieder lid geacht de beginselen der Vereeniging, zooals zij in art. 1 worden omschreven, te zijn toegedaan. Het moest dus de kommissie overbodig toeschijnen daarnaar heden een nader onderzoek in te stellen.’
De dokter en de advokaat zagen elkander met verschrikte oogen aan. Dezelfde gedachte joeg hun angst aan. Zou dat lidmaatschap Molmer ook als welgezinde stempelen? Hoe droevig was het dan met zijn kandidatuur te Dungermeer gesteld!
Frits schoof ijllings den cilinder van zijn schrijftafel open, kreeg uit een der hokjes een dun boekje met een bruinen omslag, waarop gedrukt stond: Statuten van de Kiezersvereeniging Regt en Wet te Wijkerdam en las half luid, terwijl Patters hem over den schouder keek:
‘Art. 1. Deze Vereeniging heeft ten doel, door het voorstellen en aanbevelen van geschikte kandidaten voor het

{==257==} {>>pagina-aanduiding<<}

lidmaatschap van den Raad dezer gemeente, van de Provinciale Staten en van de Tweede Kamer der Staten-Generaal, mede te werken tot verzekering der voordeelen van den arbeid aan de bevolking, tot bevordering der volksvlijt, tot handhaving en uitbreiding van regelmaat in het staats-, provinciaal- en gemeentebestuur; tot het volgen eener regtvaardige staatkunde, die wars is van alle omwegen.’
‘Bedoelt gij dit artikel?’ vroeg Frits aan Ter Woude, met den vinger op de eerste bladzijde wijzende.
‘Hetzelfde; al de beginselen onzer Vereeniging staan daarin uitgedrukt.’
Frits haalde adem, en het gelaat van den dokter stond weder even opgeruimd als daareven.
‘Hoewel ik, toen ik lid werd van Regt en Wet, niet wist dat ik daardoor zijdelings een verklaring aflegde,’ sprak de eerste nu, ‘behoef ik u niet te zeggen, dat ik met hart en ziel deze beginselen als de mijne erken; welk regtgeaard Nederlander zou daarmede niet instemmen?’
‘De beginselen der weigezinden zijn dan ook de eenige, die op den duur het welzijn des vaderlands kunnen verzekeren,’ zeide Ter Woude plegtig en met al de waardigheid, waarmede de bestuurders van Regt en Wet gewoon waren zich uit te drukken.
‘Maar, wat dunkt u dan van deze beginselen?’ vroeg Patters, en schoof den apotheker het koncept van Van Hoven toe, dat Frits zoo straks overgeschreven en aan zijn oom gezonden had.
Ter Woude bezag het schrift met opmerkzaamheid, zeide hm, hm, en gaf het aan den dokter terug.
‘Welnu?’ hernam deze.
‘Van wien is het, en waartoe moet het dienen?’

{==258==} {>>pagina-aanduiding<<}

‘Dat doet er niet toe; ik wilde alleen weten of iemand, die zulk een programma onderteekent, ongeschikt is om de kandidaat van Regt en Wet te worden?’
‘Dokter,’ antwoordde Ter Woude, ‘over dit en andere punten ben ik bereid om op een anderen dag of, als gij wilt, heden avond nog met u te keuvelen. Ik kom hier echter met een zending aan den heer Molmer van de kommissie uit het bestuur van Regt en Wet. Daar wenschte ik mij eerst van te kwijten. Ik moet dus genoemden heer Molmer afvragen wat hij antwoordt op het voorstel hem heden morgen door die kommissie gedaan.’
‘Mijnheer, ik zie thans slechts in u den vertegenwoordiger der kommissie, en om die hoedanigheid heb ik de eer....’ begon Frits, maar de dokter gaf hem geen gelegenheid om den volzin te eindigen.
‘Als gij op die wijze wilt voortgaan,’ riep hij uit, ‘komt er nooit een eind aan; en verwart gij u beiden in uw woorden. Ik krijg er kippenvel van! Beiden zijt gij goede bekenden, vrienden van mij; vergunt me dan dat ik u een welgemeenden raad geef. Laat dien omhaal varen, en zegt ronduit wat gij op het hart hebt. Hoor eens Ter Woude, voor wat ik u ga mededelen, leg ik u de stiptste geheimhouding op; gij zijt geen man om iemands vertrouwen te verraden. De eensgezinden te Dungermeer hebben onzen wederzijdschen vriend Molmer de kandidatuur aangeboden, en deze is door hem aangenomen. Wilt gij hem nu nog, ja of neen?’
Ter Woude zag verbaasd op bij deze woorden, en rigtte zijn oog naar Molmer, als verwachtte hij van die zijde een bevestiging.
‘Het is gelijk mijn vriend u verhaalt,’ zeide Frits; ‘gij begrijpt nu mijne gemoedsbezwaren.’
‘Ik begrijp dat ik hier niets meer te doen heb. Op

{==259==} {>>pagina-aanduiding<<}

mijn geheimhouding kunnen de heeren rekenen, en ik bedank hen voor hunne openhartigheid.’
Dit zeggende, stond Ter Woude op, en greep zijn hoed.
‘Ga nu niet heen, maar blijf nog wat bij ons praten,’ zeide Patters. ‘Mijn vriend zal zeer verheugd wezen, even als ik, nog eenigen tijd uw gezelschap te genieten,’ en hij nam hem zijn hoed weder af, en geleidde hem naar zijn stoel terug.
‘Van avond valt er toch niets meer uit te voeren,’ antwoordde de apotheker; ‘maar zoo ik blijf, is het officieus en niet officiëel.’
‘Ik kan ook niet zeggen dat gij bijzonder gezellig zijt, wanneer gij u officiëel aanstelt.’
Intusschen had Frits een flesch wijn en drie glazen uit een kast gehaald, en de drie heeren praatten een tijd lang met elkander over allerlei dingen, maar lieten de verkiezingen buiten het spel. Eindelijk zeide de dokter:
‘Beken ons nu maar officieus, Ter Woude, dat Regt en Wet erg in den brand zit om een kandidaat.’
‘Ik zou gaarne gezien hebben dat wij mijnheer Molmer hadden mogen aanbevelen,’ antwoordde de aangesprokene ontwijkend.
‘Maar zou daar dan geen mouw aan te passen wezen?’
Ter Woude wenschte niets liever, want hij voorzag wel dat men nu toch òf op Van Breemsma òf op Sparrehout zou moeten terugkomen, wat hem alles behalve naar den zin was. Dit te belijden vond hij echter niet raadzaam, en hij antwoordde dus alleen dat zijn beginselen hem verboden in een welgezinde Vereeniging gele kandidaturen te bevorderen.
‘Dat spreekt van zelf,’ zeide Frits haastig, om een filippiek van Patters tegen de beginselen af te snijden, ‘dat

{==260==} {>>pagina-aanduiding<<}

spreekt van zelf. Ik zou het u ook nooit willen verzoeken. Maar ik ben niet geel. Ik behoor althans niet tot de partij, welke gij zoo noemt.’
‘Na uw betuiging van zoo straks zou dat ook onmogelijk wezen. Daaruit blijkt toch dat gij onze beginselen aankleeft. Ik begrijp overigens de zaak volstrekt niet. Hoe komen de Dungermeersche gelen er toe om een kandidaat van welgezinde beginselen te stellen?’
Dit was voor den dokter te kras.
‘Als gij het er nu op gezet hebt om mij dol te maken met uw beginselen,’ riep hij uit, ‘moet gij het maar zeggen. Molmer kiest geen partij en heeft geen beginselen.’
‘Hei wat!’ zeide Frits.
‘Ik wil maar zeggen dat hij geel noch grijs is. Dáár ligt zijn verklaring, die hij aan de Dungermeersche heeren heeft geschreven. Staat er in dat hij geel is? Neen, en hij zou het ook niet willen wezen, evenmin als grijs of wat anders. Hij verlangt zich op een onzijdig standpunt te houden, en eerst tusschen de partijen te beslissen als hij geheel op de hoogte is van wat zij willen.’
‘Zoo is het,’ sprak Molmer; ‘ik heb te Dungermeer uitdrukkelijk bedongen, dat ik mij niet tot eenige partij zou behoeven te verbinden, en in mijn verklaring dan ook niets anders onderteekend dan dingen, waarover, geloof ik, alle verstandige lieden het eens zijn.’
‘Ik erken het volmondig. Zoudt gij u echter daardoor niet verhinderd rekenen om bij ons te Wijkerdam openlijk een verklaring af te leggen van de welgezinde beginselen, al hebt gij u daareven ook geheel ter hunne gunste uitgelaten?’
‘Wat ik onder ons heb gezegd, zou ik niet schromen in het openbaar te herhalen, als dit van mij werd gevergd. Wat zou daartegen zijn? Mijn schriftelijke verklaring en

{==261==} {>>pagina-aanduiding<<}

art. 1 der statuten van Regt en Wet sluiten elkander niet uit; met andere woorden zeggen zij zelfs hetzelfde.’
‘Het een is toch geel en het ander welgezind.’
‘Al uw politieke kunst komt hierop neder, dat gij troebel water maakt, om er kiezers in te vangen,’ voegde Patters Ter Woude toe. ‘De programmaas, die gijlieden afgeeft, zouden door uw tegenpartijders aanvaard kunnen worden, en gij zoudt uwe namen kunnen plaatsen onder de hunne, zonder dat gij een van beiden behoefdet te verloochenen wat gij uwe beginselen gelieft te noemen. In die beginselen ligt dan ook eigenlijk het onderscheid niet. Dat is te vinden in bedoelingen, welke de eene partij zoowel als de andere voor zich houdt, haar eigene namelijk, want de bedoelingen harer tegenstanders maakt zij bij de kiezers zoo verdacht als zij kan, terwijl zij zelve slechts van haar beginselen spreekt.’
‘Ik dank u, dokter, voor uwe les in de politiek. Wees echter zoo goed er mij akte van te verleenen, dat ik uw vriend niet over bedoelingen en enkel over beginselen heb onderhouden.’
‘En toch wilt gij hem niet als kandidaat, ofschoon hij uw beginselen belijdt!’
‘Ik moest opmaken uit hetgeen gij mij mededeeldet dat mijnheer tot de gelen behoorde. Het blijkt nu dat dit niet het geval is, en ik ben bereid de afgebroken onderhandeling weder op te vatten.’
‘Bravo, bravo!’ juichte de dokter. ‘Gij zult zien dat wij het nog wel eens worden.
‘Ik herneem dus mijn officiëel karakter.’
‘Wat ik bidden mag, doe dat niet. Laat ons voortgaan met de zaak vertrouwelijk te bepraten. Gij weet thans in welke verhouding onze vriend staat tot uwe tegenpartij. Die belet hem niet een kandidatuur van Regt en Wet te

{==262==} {>>pagina-aanduiding<<}

aanvaarden, mits hij de afgelegde verklaring niet behoeft te herroepen, en geen nieuwe verklaring heeft te geven daarmede in strijd, of den partijnaam van welgezind aan te nemen. Zoo staat het met hem geschapen. Wat vordert gij nu van hem?’
‘Niet veel. Ik wil u officieus wel bekennen dat ik over de partijen ongeveer denk als gij, en niets mij aangenamer wezen zal dan de keus van een onafhankelijk man te bevorderen. Voor deze bekentenis verzoek ik echter ook geheimhouding. Wat gij hebt medegedeeld over de betrekking van den heer Molmer tot de gelen te Dungermeer weet ik slechts officieus, en laat ik buiten de rekening. Als lid van het bestuur en der kommissie van Regt en Wet moet ik echter waarborgen hebben voor zijne instemming met de welgezinde beginselen. Ik ben het aan mijn zending verpligt die te vragen, en bovendien acht ik dit noodig, omdat ik bij sommigen mijner vrienden, wegens mijn weêrzin tegen zekere partijmannen, den naam heb van naar de gelen over te hellen. Het komt er alleen op aan of de heer Molmer bereid is om morgen, in tegenwoordigheid van de voltallige kommissie, officiëel te herhalen wat hij straks officieus ten voordeele der welgezinde beginselen heeft gezegd.’
‘Met uw beginselen, uw officieus en officiëel wordt het mij groen en graauw voor de oogen,’ zeide de dokter.
‘Wat mij betreft,’ voegde Frits er bij, ‘ik heb tegen dat voorstel geen bezwaar; op ééne voorwaarde nogtans.’
‘En die is?’
‘Dat ik het woord “welgezind” of “welgezinde beginselen” niet zal behoeven te bezigen, en volstaan kan met een toetreding tot de beginselen in art. 1 der statuten genoemd, waar ook van “welgezind” niet uitdrukkelijk sprake is.’
‘Dat kan gaan,’ zeide Ter Woude; ‘het duurt zoo wel

{==263==} {>>pagina-aanduiding<<}

wat langer, maar het komt op hetzelfde neder. Overigens zou.....’
‘Genoeg, genoeg,’ riep de dokter, zijn glas omhoog houdende; ‘die zaak is beklonken. Laat ons nu eens drinken op den eindelijk gevonden kandidaat van Regt en Wet en het welslagen zijner kandidatuur! Frits, op uw spoedige zegepraal en op die der verdienstelijke kiezersvereeniging, waarvan wij zulk een uitstekend bestuurder in ons midden zien!’
De drie heeren stootten aan, en zetten in opgewekte stemming het gesprek voort. Ter Woude werd al pratende vertrouwelijker en de beide vrienden ook. Het was reeds na elven, toen de afgevaardigde van Regt en Wet opstond om te vertrekken.
‘Eéne zaak,’ zeide hij bij het heengaan. ‘Om goed te slagen is het noodzakelijk met overleg te handelen. Ik hoop niet dat de heer Molmer het mij kwalijk zal nemen, wanneer ik hem in politieke aangelegenheden, en in het verkiezingswerk vooral, weinig ondervinding toeken. Het is dus in zijn belang zoo ik hier uitdrukkelijk verzoek, dat de leiding dezer zaak aan mij alleen worde overgelaten. Die dubbele kandidatuur maakt haar ingewikkeld en netelig. Een enkel onvoorzigtig woord, een schijnbaar onbeduidende misslag, zou haar in den grond kunnen bederven.’
Patters knikte toestemmend, en daar ook Frits geen bedenkingen inbragt, vervolgde Ter Woude:
‘Om die reden, mijnheer de kandidaat, is het een vereischte dat gij u lijdelijk houdt, u over niets verontrust, en mij laat begaan. Gij hebt niets anders te doen dan morgen, zonder aarzeling en op den toon der overtuiging, in tegenwoordigheid der kommissie de verklaring af te leggen dat gij met hart en ziel de beginselen zijt toegedaan, neder-
{==264==} {>>pagina-aanduiding<<}
geschreven in art. 1 onzer statuten. Dit is alles. Hoe minder gij daarna handelt, spreekt of u vertoont, hoe voordeeliger.’
‘Zou het niet het beste zijn dat onze vriend een buitenandsch reisje ging maken tot de verkiezing voorbij was?’ vroeg Patters.
‘Neen. Ik kan inlichtingen van hem noodig hebben. Hij moet bij de hand blijven, maar zich tevens zooveel mogelijk schuil houden. En nu mijnheeren, goeden avond! Tot wederziens!’
‘Ik speel met dat al een droevige rol,’ zeide Frits tot Patters, toen de apotheker vertrokken was. Te Dungermeer een circulaire door Van Hoven opgesteld; te Wijkerdam een verklaring van beginselen uit een boekje, dat ik vóór heden nooit had ingezien. Ginds alles overlaten aan oom en zijn vrienden; hier aan Ter Woude! Ik heb veel van een roi fainéant!’
‘Gij bezit in dien apotheker althans een duchtigen major domus. De man zal, als het noodig is, voor u door een vuur loopen. Uit vriendschap? Omdat hij u genegen is? Verbeeld het u niet. Alleen om Sparrehout en Van Breemsma in de wielen te rijden. Ik herhaal het nog eens; bij verkiezingen is men veel meer tegen iemand dan voor iemand.’
‘Zoo denkt Wegers, de politieke vriend van mijn oom, er ook over.’
‘En hij heeft gelijk, groot gelijk. Doch nu genoeg van verkiezingen. Wat is dat voor een geschiedenis van u met die dames Dagbraker?’
Frits zag verwonderd op dat Patters daarvan wist, en het hinderde hem dat men bij de Van Ramens, in tegenwoordigheid zijner Clara, over zijn dungermeersch avontuur ge-
{==265==} {>>pagina-aanduiding<<}
sproken had. Doch de berisping van zijn vriend, die op zijn verslag volgde, vond hij onverdiend.
‘Gij hadt nooit dat bezoek moeten afleggen,’ zeide deze op veel ernstiger toon dan men meenen zou dat hij kon aannemen, ‘neen nooit. Veeleer hadt gij uw oom van uw aanzoek om Claraas hand moeten kennis geven.’
‘Dat hebt gij mij zelf afgeraden.’
‘Nood breekt wet. Wat gebeurd is vind ik onvergeeflijk. Mejufvrouw Dagbraker zal het er welligt voor houden dat gij een pretendent naar haar hand zijt, en haar vader doet dit zeer zeker.’
‘Natuurlijk!’
‘En evenwel beoogt gij geene verbindtenis met die familie!’
‘Het was noodzakelijk voor mijn kandidatuur.’
‘Al ware dat zoo, zou uw handelwijs toch niet te regtvaardigen zijn.’
‘Waarde Arnold, stel u nu niet als boetprediker aan. Gij kent de politieke verhoudingen te Dungermeer in het geheel niet. Men moet dikwijls, als het staatkundig belang in het spel is, zijn gedrag rigten naar de omstandigheden!’
‘Het spreekwoord zegt, dat wie een ambt verkrijgt er het verstand bij bekomt. Mijn vriend Frits ontvangt het verstand reeds vóór het ambt er is! Eergisteren was hij de argeloosheid in eigen persoon; gisteren had zijn schuchterheid hem al verlaten, en zag men hem, met een koel hart, den verliefde spelen uit politiek belang; heden verkondigt hij machiavellistische grondstellingen! Het zou voor het land te bejammeren zijn als zij u niet kozen, Frits! Gij hebt aanleg om een groot staatsman te worden, grooter dan ik ooit had kunnen droom en - maar houd de politiek buiten het alledaagsche leven, Wie ze daar binnen

{==266==} {>>pagina-aanduiding<<}

brengt, wordt ligt een intrigant - en hiertoe zijt gij veel te goed!’
Met deze woorden nam de dokter afscheid, na een hartelijken handdruk. Frits peinsde nog een geruimen tijd vóór dat hij zich te slapen legde, en tot zijn eer moet gezegd worden dat het voorgevallene met de Dagbrakers hem nu zeer berouwde, en niet alleen dewijl het Clara ter oore was gekomen.



{==267==} {>>pagina-aanduiding<<}

Negende hoofdstuk.

De dubbele kandidatuur.

Nu de zaak alzoo tusschen Mr. Molmer, Dr. Patters en Ter Woude beklonken was, had de kommissie verder een ligte taak. Haar drie leden begaven zich op nieuw naar de woning van den kandidaat, die, door Ter Woude officiëel omtrent zijn beginselen ondervraagd, het bepaalde antwoord gaf, dat hij volkomen instemde met de strekking van art. 1 der statuten van Regt en Wet. Boomers en Haalhuyzen waren daarmede voldaan, zooals natuurlijk ook Ter Woude, die zich wel wachtte het onderzoek verder voort te zetten. Overigens verzuimde hij niet om, toen hij met zijn beide medekommissarissen naar huis wandelde, den lof van den advokaat te verkondigen, en hun te verzekeren, dat hij in het bijzonder onderhoud met hem de doorslaandste bewijzen ontvangen had van zijn helder inzigt, kennis, kordaatheid en rondborstigheid. Hij twijfelde er niet aan, of het

{==268==} {>>pagina-aanduiding<<}

distrikt zou met zulk een vertegenwoordiger uitnemend gediend zijn en groote eer inleggen. Ter Woude werd als rapporteur benoemd, en het kostte hem weinig moeite de overige bestuurderen tot de goedkeuring dezer kandidatuur te brengen. Niemand onder hen scheen vijandig tegen Molmer gezind. Klingeveer had de vlag gestreken en zich zelfs met Vaargast verzoend, nu Van Breemsma van het tapijt was geraakt. En wat Vaargast betrof, daar zijn beschermeling toch de nederlaag had geleden, was het hem zelfs aangenaam, dat zulk een onbeduidend persoon, als waarvoor hij Molmer, wegens zijn weinige bekendheid hield, de plaats van dezen zou vervullen. Hoe minder de kandidaat zijner tegenstanders beteekende, hoe liever het hem, in de gegeven omstandigheden, moest zijn.
De algemeene vergadering der leden van Regt en Wet was buitengewoon talrijk. Ofschoon niemand de regte toedragt der zaken wist, was het echter bijna aan iedereen bekend dat er tweespalt tusschen de bestuurderen was ontstaan, en het op hunne laatste bijeenkomst sterk gespannen had. Men was voorbereid op heftige beraadslagingen, en menigeen, die zich anders aan de openbare zaken weinig gelegen liet zijn, verscheen nu, alleen om daar niets van te missen. Het wekte derhalve bij velen verbazing en bij sommigen teleurstelling, dat de bestuurderen, vóór het openen der zitting, even gezellig als altijd met elkander stonden te keuvelen, en met hetzelfde bedaarde en plegtige gezigt als anders voor hun tafel plaats namen. Te midden van de stiptste aandacht las de sekretaris de notulen voor, en nadat de voorzitter gevraagd had of een der aanwezigen daarover ook eenige aanmerking had in het midden te brengen, viel zijn hamerslag onder een ijzingwekkende stilte. Deze bleef voortduren toen Vaargast oprees en het woord nam, om

{==269==} {>>pagina-aanduiding<<}

het duidelijk te maken hoe gewigtig de politieke tijdsomstandigheden waren, en hoeveel er afhing van de aanstaande verkiezingen. De gewone toejuichingen volgden, maar zij schenen uit beklemde gemoederen voort te komen. Er sprak meer beleefdheid dan geestdrift uit. De vergadering had kennelijk op iets interessanter gerekend.
De voorzitter las een twaalftal namen voor van verschillende personen, die door eenigen - volgens het regt in art. 22 der statuten den leden gegeven - als kandidaten aan het bestuur waren kenbaar gemaakt. Onder dit dit twaalftal kwamen Van Breemsma en Sparrehout voor, te te wier gunste reeds sommigen bewerkt waren, alvorens de uitslag van den twist tusschen Vaargast en Klingeveer dien kandidaten alle kans had ontnomen. Hun voorstanders hadden het evenwel onstaatkundig geacht om contra-order te geven. Van zijn kant had Ter Woude zorg gedragen dat de naam van Mr. Frederik Molmer op de lijst der aanbevolenen niet ontbrak.
Een druk heertje, dat niet op de hoogte was der voorvallen van de laatste dagen, en gaarne bij een voorkomende vakature als bestuurder zou gekozen worden, dacht zich bij Vaargast verdienstelijk te maken door met grooten ijver de kandidatuur van Van Breemsma voor te staan. Hij somde, in een met warmte voorgedragen aanspraak, alle goede hoedanigheden op, die een mensch bezitten kan, en alle talenten, die van een volksvertegenwoordiger mogen gevorderd worden, en verklaarde hierna dat dit een zeer onvolledige schets was der deugden en begaafdheden van den heer Van Breemsma. Een ander lid, die in een huis van Klingeveer woonde en een nieuw behangsel in zijn zijkamer had aangevraagd, zeide dat Hij niets wilde betwisten van hetgeen de vorige spreker had medegedeeld, maar dat hij, uit het oogpunt van het alge-
{==270==} {>>pagina-aanduiding<<}
meen belang en de beginselen, de kandidatuur van den waardigen Sparrehout bij de Vereeniging aanbeval. Een derde, een vierde en een vijfde betoogden respectievelijk het wenschelijke der benoeming van de heeren X, Y en Z, die, vroeger leden der Kamer, maar onregtvaardig door hun voormalige kiezers verstooten, volstrekt noodig waren voor de zege der welgezinde rigting. Daaruit nam een zesde - in het begin zijner rede door de twee eersten met handgeklap aangemoedigd - aanleiding om te betoogen dat men niet buiten Wijkerdam moest gaan, als men in het kiesdistrikt zelf zulke verdienstelijke mannen had, en kondigde aan dat hij, voor zich, aan niemand zijne stem zou geven dan aan Mr. F. Molmer.
Het drukke heertje wilde wel, op gezag van den voorgaanden spreker, alle goeds gelooven van Mr. F. Molmer, maar moest toch de opmerking maken dat deze heer nog te weinig op publiek terrein had verrigt om vergeleken te kunnen worden met iemand, zoo algemeen om zijn uitstekende hoedanigheden vermaard, als de geachte Van Breemsma. En zoo ging de beraadslaging een tijd lang voort, zonder dat de meesten, die er deel aan namen, inzagen dat zij slechts een spiegelgevecht hielden. Wie dat wel inzag was een statig man, met een gouden bril en een onbeschrijfelijk voornaam gezigt. Hij nam het woord, toen de argumenten over en weder waren uitgeput en de hatelijkheden aan de beurt zouden komen, om er de aandacht op te vestigen dat het bestuur tot dusverre had gezwegen, en hij zich daarom verstoutte het uit te noodigen aan de vergadering de zoo hoog wenschelijke voorlichting te willen schenken. De spreker was een der personen, wier rol van te voren wrerd opgegeven, en zulke personen waren op de bijeenkomsten van Regt en Wet even regelmatig tegenwoordig, als de compères

{==271==} {>>pagina-aanduiding<<}

bij de voorstellingen van een goochelaar. Zij leenden de zakdoeken, de geldstukken en de hoeden, waarmede Vaargast zijn kunststukken moest uitvoeren. Het geheim van den buitengewonen invloed, dien hij op den gang der zaken in deze kiezersvereeniging bezeten had tot aan de rebellie van Klingeveer, school vooral in de behendigheid, waarmede hij die compères liet werken, zonder dat het meerendeel der leden zijn hand ontwaarde. Zelfs de eene compère hield dikwijls den anderen voor een persoon, die uit eigen aandrift had gesproken.
Aan menig lid, wien het benaauwd geworden was, nu er zoovele kandidaten werden genoemd, die allen even voortreffelijk waren, beviel dit voorstel zeer. Met een goedkeurend gemompel werd het ontvangen, waarna de voorzitter zich langzaam verhief, en op den steel van zijn hamer leunende, de vergadering eenige oogenblikken aanzag. Toen sprak hij:
‘De gedachtenwisseling, daareven door u gevoerd, mijne heeren, is voor mij niet nieuw. Ik heb haar reeds eenmaal bijgewoond. Dit verwondere u niet. De gewigtige keuze, welke wij te verrigten hebben, heeft toch reeds lang de aandacht van uw bestuur bezig gehouden, en verschillende kandidaten, door u daar straks genoemd, hadden onder zijne leden zeer verklaarde voorstanders. Hoe kon het anders bij de beoordeeling der verdiensten van zoovele schrandere en edele mannen? Gij zult het begrijpen, ook zonder dat ik het zeg, de beslissing was moeijelijk voor ons, en werd eerst na langdurig en rijp beraad genomen. Zoo ik hier van beslissing spreek, bedoel ik enkel de bepaling van den naam desgenen, dien wij in het praeadvies, dat wij volgens de statuten mogen geven, als het gevraagd wordt, zouden noemen. De beslissing van de te aanvaarden kan-
{==272==} {>>pagina-aanduiding<<}
didatuur verblijft natuurlijk geheel aan uwe vergadering. Desniettemin heeft uw bestuur gemeend u te moeten mededeelen dat, zoo het zich voor den heer Mr. F. Molmer verklaart, het geenszins bedoelt de verdiensten van eenig ander der personen, wier namen straks voorgelezen zijn door den geachten heer sekretaris, te verkleinen. Het wenscht er alleen mede te konstateren dat het, alle omstandigheden wel overwogen; met het oog op de groote ons allen dierbare beginselen; om elk gevaar voor stemversnippering af te wenden; en - waarom zou ik het verbergen? -gedeeltelijk met terzijdestelling van de meest geregtvaardigde politieke en persoonlijke Sympathiën - geoordeeld heeft zijn praeadvies uit te moeten brengen ter gunste van den daareven vermelden heer Mr. F. Molmer.’
Vaargast verstond uitnemend de kunst de faire bonne mine à mauvais jeu. Nu hij, tegen zijn zin, een ander dan Van Breemsina had voor te stellen, begreep hij dat het hem slechts verdere schade zou berokkenen, zoo hij dit deed in bewoordingen, die zijn inwendigen wrok niet blijkbaar bedekten. Was het al bekend dat er tweespalt in het bestuur had geheerscht, het zou ten minste niet blijken dat hij daarbij het onderspit had moeten delven. Zijn medebestuurders waren even tevreden over zijn aanspraak als hij zelf.
Er gebeurde nu wat in vele vergaderingen dikwijls voorvalt, en in die van Regt en Wet altijd geschiedde. Een aantal leden, zonder bepaald plan gekomen, en die het wel hooren zouden, hadden nu eensklaps een gevestigde overtuiging. Molmer was de man, dien het distrikt moest hebben. Wie nog sprak ter gunste van anderen, werd door hen met wantrouwen aangehoord. Welligt zou de meening van velen hunner nogtans aan het wankelen zijn gebragt, wanneer de tegenstanders van Molmer allen voor denzelfden

{==273==} {>>pagina-aanduiding<<}

kandidaat hadden gepleit; maar wat de een zeide ten voordeele van Van Breemsma, werd wederlegd door een tweede en derde, die den lof hunner beschermlingen verkondigden ten nadeele des genoemden en zoo omgekeerd. Intusschen bleef onze held niet tegen alle aanvallen beveiligd. Er waren er die hem te jong, te onbekend, te bedeesd, te onervaren, en ook die hem dit alles tegelijk vonden. Vaargast, meenende genoeg gedaan te hebben, liet dit zeggen. Ter Woude voerde niet gaarne het woord voor een talrijk gehoor. Hij riep de hulp van Van Ramen in, die gretig de gelegenheid aanvatte om een redevoering uit te spreken. Na de staaltjes, die reeds van 's mans woordenrijkheid gegeven zijn, zal het hier voldoende wezen te vermelden hoe hij, in een reeks van zinnen en tusschenzinnen, betoogde dat al de grieven, tegen Mr. F. Molmer ingebragt, niets beduidden; dat hem voorbeelden bekend waren van personen, tegen wie vroeger soortgelijke of dezelfde bedenkingen waren gemaakt, en die toch, door inspanning van eigen krachten, zoowel op industriëel als op ander gebied, zich een eervolle plaats hadden weten te verschaffen; zijn spreuk was en bleef steeds: help u zelven, en hij twijfelde niet, op grond van eigen kennismaking en afgaande op de getuigenis van anderen, of de aanbevolene zou op het terrein der staatkunde dezelfde zinspreuk tot glansrijke ontwikkeling brengen. Al pasten ‘zinspreuk’ en ‘ontwikkeling’ ook niet glansrijk bij elkander, toch maakten die woorden veel indruk en werden door handgeklap begroet. Laat ons er bijvoegen dat zij met buitengewone stemverheffing waren uitgesproken, en de redenaar er een nadrukkelijk gebaar aan had toegevoegd. Wat zou Molmer verheugd zijn geweest, wanneer hij Claraas vader aldus te zijner gunste in vuur had gezien!
De voorstanders van Van Breemsma, Sparrehout en de

{==274==} {>>pagina-aanduiding<<}

anderen verloren zigtbaar veld, Zij werden, daar hun alle invloedrijke hulp ontbrak, naauwelijks meer aangehoord; en toen een hunner eindelijk vroeg of hij ook te veel vergde van het geduld der vergadering, waren er sommigen onbeleefd genoeg om luidkeels ‘ja’ te roepen. Men ging over tot de stemming met gesloten briefjes, waarvan de uitslag was dat van de honderd-drie-en-twintig aanwezigen zeven-en-negentig voor Molmer stemden. De andere stemmen waren verdeeld. Zulk een schitterende meerderheid, riep een enthuziast, die vóór dezen avond naauwelijks wist dat er een Mr. Molmer bestond, zou den uitverkorene een gewigtigen zedelijken steun verschaffen. Vriend en vijand was hiervan bij het uiteengaan der vergadering overtuigd. De onbekende Molmer was eensklaps een populair man geworden. Nogtans zou niemand aan hem gedacht hebben, als niet de voorvallen, vroeger verhaald, hem onvoorziens in aanmerking hadden doen komen. Nu twijfelde echter niemand aan zijn verdiensten. Sommigen hadden voor hem gestemd, zonder te weten waarom, en maakten zich een kompliment over het juist politiek instinkt, dat hun er toe geleid had een man te benoemen, aan wien door zes-en-negentig medeburgers de eer der kandidatuur was toegekend! Hij was onloochenbaar een uitstekend bekwaam mensch - zoo oordeelde daags daaraan geheel Wijkerdam.
Frits wist het goede nieuws natuurlijk spoedig, en hij had het genoegen te vernemen dat zijne kandidatuur over het algemeen gunstig werd opgenomen. Wat hem het meest verheugd maakte, was de tijding dat Van Ramen met zooveel geestdrift zijne partij trok; hierin zag hij een gunstig voorteeken. De beklemdheid, welke hem in de laatste dagen zoo zeer gekweld had, week, en met opgeruimdheid verbeidde hij den uitslag der verkiezingen, ofschoon niet geheel zonder

{==275==} {>>pagina-aanduiding<<}

vrees voor hetgeen gebeuren zou, als de kandidatuur te Dungermeer bekend werd. Op zijn dringend verzoek had Patters voor één dag de praktijk in den steek gelaten, om oom Molmer kennis te geven van wat er gaande was. De man maakte zich aanvankelijk boos over hetgeen hij een overijlden stap noemde; maar die kwade luim verdween, toen de dokter het hem duidelijk maakte hoe de omstandigheden geen lang beraad hadden gedoogd, Hij vreesde echter zeer voor misverstand met zijn vrienden, en voorspelde dat de kansen te Dungermeer gevoelig zouden verminderen. Achteraf beschouwd, zou hij nu beter gevonden hebben dat van de kandidatuur aldaar voor Frits nooit sprake was geweest. Dewijl Patters hem echter uit naam van zijn neef de verzekering gaf dat deze zich aan geene partij verbonden, en vast besloten had dit ook verder niet te doen, ein digde het onderhoud, wat dit punt betrof, bevredigend. De heer Molmer verzocht den dokter om zijn neef den besten uitslag te Wijkerdam toe te wenschen, en beloofde alle pogingen in het werk te zullen stellen om de Dungermeersche eensgezinden, hoe moeijelijk het ook zou gaan, in een goede stemming voor hem te houden.
Minder ligt viel het den dokter, ondanks zijn gladde tong, den heer Molmer aangaande het tweede punt te voldoen. Dit betrof de liefdegeschiedenis met Clara. Even sterk als Patters er op had aangedrongen dat Frits bij zijn bezoek te Dungermeer niet daarvan zou reppen, even sterk had hij, na de kennismaking met de familie Dagbraker, geëischt dat de heer Molmer kennis zou dragen van zijn huwelijksplannen, en Frits had daaraan zijn bewilliging verleend. De dokter nam, zoo als billijk was, Frits aanvankelijke geheimzinnigheid voor zijne rekening, maar al zijn welsprekendheid kon den heer Molmer niet

{==276==} {>>pagina-aanduiding<<}

overtuigen dat hij goed gehandeld had met zulk een raad te geven, en Frits met dien te volgen. Vooral mishaagde het hem thans zeer zijn neef met de Dagbrakers in aanraking te hebben gebragt. Hij erkende dat deze hem slechts met weêrzin daarheen had vergezeld, maar dit had Frits in geen geval moeten doen, of ten minste niet alvorens zijn oom medegedeeld te hebben wat hem op het hart lag. Die rampspoedige donderbui had de zaak nog erger gemaakt! Het zou immers al den schijn krijgen alsof hij en Frits er op uit waren geweest om den heer Dagbraker en zijne dochters te misleiden! Dit griefde en ergerde hem. En welke gevolgtrekking haalde hij nu hieruit? Dat, om dien schijn aanstonds weg te nemen, de familie Dagbraker zonder dralen ingelicht moest worden over Frits aanzoek naar de hand eener Wijkerdamsche juffer? In geenen deele. Dat het, om Dagbraker aan zijne zijde te houden, zorgvuldig bedekt moest blijven tot na de stemming! Dit was konsekwent noch edelmoedig, en echter was de heer Molmer anders een redelijk en regtschapen man. Maar, in de dagen der verkiezingen was hij tevens een politiek man, en de toekomst van zijn neef ging hem zeer ter harte!
De societeit, waarvan Frits lid was, had natuurlijk de tijding uit de eerste hand ontvangen. In het uur zelf, dat de kandidatuur werd aangenomen, was zij aldaar reeds het onderwerp van levendige gesprekken. De bezwaren, boven in de vergaderzaal van Regt en Wet opgesomd, werden beneden in de societeitszaal herhaald. Ieder kende hier den kandidaat, en dit maakte het oordeel strenger. Bij verkiezingen wordt, gelijk reeds gezegd is, het spreekwoord omgekeerd: dan maakt bekend onbemind. Ofschoon niemand iets bepaalds ten nadeele van Frits aanvoerde, zag ook niemand in hem een persoon, die boven alle anderen de eer verdiende om het distrikt te ver-
{==277==} {>>pagina-aanduiding<<}
tegenwoordigen. Hij was bekwaam, werkzaam en kundig- on- getwijfeld! maar hoevelen waren dit niet in gelijke of meerdere mate? Buitendien, hij was zoo jong en onervaren! De menschen schijnen grooter op een afstand dan van digtbij, en de meeste leden vonden het denkbeeld vreemd dat een persoon, met wien zij gemeenzaam omgingen, die met hen biljart en hombre speelde, eensklaps tot een celebriteit zou verheven worden, van wiens stem het lot van ministeriën kon afhangen, over wiens gezegden de dagbladen zouden strijd voeren! En dit zou te beurt vallen aan een man als zij, die er evenzoo uitzag, op denzelfden toon sprak, en met hetzelfde gebaar een glaasje bitter bestelde of de courant eischte! Dat meenden zij eigenlijk met hun: jong en onervaren!
Hij verkreeg echter ook warme verdedigers, die soms in hun ijver wonderlijke argumenten bezigden. Een van hen, die den naam van een praktiesch man had, beweerde dat, op weinig uitzonderingen na, de Kamer uit prullen was zamengesteld, en dat, al had hij ook geen bijzonder hoog denkbeeld van Mr. Molmer, deze daar even goed op zijn plaats zou wezen als de rest. Een ander, die voor snaaksch doorging, zeide dat hij zijn stem aan Molmer zou geven, juist omdat eenigen hem voor een middelmatigheid hielden, want de middelmatigen waren zeer talrijk in het land, en hadden er dus billijke aanspraak op om door een hunner vertegenwoordigd te worden. Van Ramen, opzettelijk verschenen, om den indruk der benoeming waar te nemen, had een kring toehoorders om zich heen, waaraan hij met grooten omhaal van woorden historische, lessen gaf, en zich op Peter den Groote, Karel V, William Pitt en andere beroemde personen beriep, ten bewijze dat een staatsman niet bedaagd behoeft te zijn om uit te munten. Hoeveel er echter

{==278==} {>>pagina-aanduiding<<}

over en weder in de societeit gesproken werd, en welke uiteenloopende gevoelens daar ook werden gehoord, de meening dreef toch boven dat Frits wel gekozen zou worden. Geen dunk is een kandidaat zoo voordeelig als deze.
Niemand was van Frits welslagen vaster overtuigd dan Van Ramen, en in opgeruimde stemming stapte hij naar huis, waar hij zijne vrouw en dochter in het woonvertrek aantrof, elk met een dier werkjes bezig, welke nooit gereed komen, en dienen om, als de dames lust hebben om niets te doen, haar den schijn van arbeidzaamheid te geven. Beide zagen op, toen hij binnentrad, en haar oogen staarden hem aan als vraagteekens.
‘Juist zoo als ik van middag voorspeld heb,’ antwoordde hij; ‘de meerderheid verklaarde zich voor onzen kandidaat.’
Clara vloog haar vader om den hals, en riep juichend uit: ‘o dat is heerlijk, dat is heerlijk!’
Mevrouw moest al de bijzonderheden van de vergadering weten, welke zij met blijkbaar welgevallen vernam.
‘Het doet mij genoegen,’ sprak zij, ‘dat de heer Molmer zoovele vrienden en voorstanders telt; en toch is hij pas zoo kort hier! Hij moet inderdaad buitengemeen knap zijn, anders was dit niet mogelijk.’
‘Zeide ik het u niet dadelijk toen hij zich hier had aangemeld? Ik zag wel dat er iets in hem stak; ik werd echter niet geloofd, maar nu iedereen het zegt en daarom voor hem stemt, nu bekent men eerst dat ik de zaak bij het regte eind had. Men wist dan ook niets tegen hem aan te voeren dan dat hij zoo jong was, voor een afgevaardigde wel te verstaan, want hij is reeds boven de dertig. Moet men dan altijd oud wezen om uit te munten? Ik was naauwelijks vier-en-twintig toen ik begon!’
‘Gij hebt gelijk, Van Ramen,’ hervatte mevrouw; ‘de

{==279==} {>>pagina-aanduiding<<}

tegenwerping heeft geen de minste waarde; zij kwam stellig uit jaloezie voort. Als men toch iets wilde zoeken, waarom sprak men dan niet liever van zijn geringe afkomst? Immers, wel beschouwd, is Molmer alles behalve van een goede familie!’
‘Maar, wat doet dit er nu toe?’
‘Niet veel, want, ik moet het toegeven, zoo hij eenmaal lid der Kamer is geworden en aan het hof komt, kan hij met de eerste familiën omgaan. Ik zou er in dat geval ook niet tegen hebben hem te ontvangen.’
‘Dat is lief van u, mama!’ viel Clara haar in de rede. ‘Och ja, u moest hem een middag ten eten vragen.’
‘Wanneer de verkiezing is afgeloopen, zal papa, die als bestuurder van Regt en Wet zooveel tot zijn kandidatuur heeft bijgebragt, ja aan wien Molmer eigenlijk alles verschuldigd is, dit zeker wel doen. Niet waar, Van Ramen, gij zult uw gunsteling op nieuw bewijzen hoe goed gij het met hem meent?’
‘Stellig. Laat de benoeming maar komen en gij zult zien!’
‘Wij moeten er al onze vrienden bij vragen; ten minste zoovelen wij kunnen plaatsen. Dragen de leden der Kamer hun staatsierok alleen aan het hof, of ook in gezelschappen?’
‘Die welke ik ken heb ik nooit in een staatsierok gezien, Van Buuren had altijd een zwarten jas aan; majoor Rudolf zijn uniform; de heer Zier een blaauwen rok met glimmende knoopen. Ik weet wel dat zij zeer keurig gekleed gingen, maar of dit aan hen zelven lag dan wel aan hun betrekking, kan ik niet zeggen.’
De verhouding tusschen moeder en dochter was sedert het diner, waarbij wij tegenwoordig zijn geweest, zeer bevredigend. Caroline wenschte niet liever dan dat Frits en Clara een paar mogten worden, want David Van den

{==280==} {>>pagina-aanduiding<<}

Berken, zou het, ondanks zijn titel van jonkheer, wel niet tot een staatsierok en het hof brengen. Zonder vrees van haar toorn op te wekken, kon men nu zeggen dat de jonkheer een wildzang en een lediglooper was, op zijn best bruikbaar bij het stempelen en schiften der brieven. Wat meer is, Clara had het kunnen wagen om op hare verloving met den advokaat te zinspelen. Wat Van Ramen betreft, hij had haar daarbij zelfs aangemoedigd. De wederstand van zijne vrouw was geweken, en het bezwaar, dat hij tegen dit huwelijk had, zou natuurlijk door de verkiezing van Frits als lid der Kamer geheel wegvallen. Hij was zelfs heimelijk bezorgd dat Molmer, geraakt door de aanvankelijke weigering, zijn aanzoek na de benoeming niet zou herhalen. Dezelfde bezorgdheid had zich van mevrouw meester gemaakt, maar zij liet er evenmin iets van blijken als haar echtgenoot. Beide hoopten dat hun de gelegenheid mogt worden aangeboden, om het den pretendent door buitengewone voorkomendheid gemakkelijk te maken B te zeggen, nu hij A had gezegd.
Frits hield zich schuil, op raad van Ter Woude en Patters, die wisten wat er nog komen moest, en hem aan alle gevaar, om zich door woord of gebaar te kompromitteeren, wilden onttrekken. Hij kwam niet van zijne kamers en sloeg alle bezoeken van anderen dan de twee genoemden, onder voorwendsel van drukke bezigheden, af. Intusschen hielden de beide medestanders hem naauwkeurig op de hoogte van wat er omging, en zoo kon hij zich, al was het op een afstand, te goed doen aan zijn wassende vermaardheid en ontluikende populariteit. Het muziekgezelschap Door Tijd en Vlijt en de liedertafel Helicon, twee ligchamen, die bij dag noch nacht ooit een kans om in het openbaar te spelen en te zingen ongebruikt lieten voorbijgaan, kwamen reeds den eer-
{==281==} {>>pagina-aanduiding<<}
sten avond den besten op de been: zij wilden den kandidaat van Regt en Wet met alle geweld een serenade brengen. De bondigste vertoogen van Ter Woude, de aandoenlijkste smeekredenen van Patters tot de huishoudelijke besturen, de dirigenten en de invloedrijkste leden dier vereenigingen, met het doel het gezang en geblaas een week te doen uitstellen, hielpen niets. Geen volharding is zoo taai als de volharding van den dilettant, die muziek wil maken. Eindelijk zag Patters zich genoodzaakt om voor te wenden, dat de vrouw van Wittemeijer in vergevorderde gezegende omstandigheden verkeerde, en alle gedruisch thans zeer gevaarlijk voor haar was. Doch eerst toen hij daaraan de verklaring had toegevoegd, dat zij in een kamer aan de straat sliep, en niet naar elders vervoerd kon worden, verkreeg hij dat het muzikale plan werd verschoven.
Wittemeijer, die anders nooit boven kwam, verscheen thans telkens in de vertrekken van Frits: nu om brieven te brengen, dan om zich te overtuigen dat het ontbijtservies was weggeruimd, dan weder om zelf een boodschap aan te kondigen, die aan de deur afgegeven was. Anders bezorgde de meid deze en dergelijke aangelegenheden, maar de meubelmaker beschouwde, na de stemming in Regt en Wet, zijn kommensaal als een rariteit, en verzuimde sedert geen gelegenheid om hem eens op zijn gemak te bekijken, wat hij vroeger nooit gedaan had. De man vatte echter niet voor zijn vierde of vijfde bezoek den moed om Frits aan te spreken, en toen bragt hij er stotterend de bede uit dat het den heer Molmer mogt behagen om, bij de naderende verkiezingen, zijn stembriefje in te vullen. Jufvrouw Wittemeijer was minder nieuwsgierig. Zij bezat dan ook het kiesregt niet, en kon, ondanks de wijdloopige uitleggingen van

{==282==} {>>pagina-aanduiding<<}

haar echtgenoot, niet begrijpen wat er eigenlijk met haar kommensaal was gebeurd. Een kandidaat was en bleef in haar oog iemand, die notaris wilde worden, en dat vond zij zco bijster merkwaardig niet.
Het was niet enkel in de gedragingen van zijn huisheer, dat Frits verandering waarnam. De adressen der brieven uit zijn woonplaats gaven hem duidelijk te kennen, dat hij meer in tel was dan voorheen. Wie gewoon was kortaf te schrijven: den Heer of den Heere, noemde hem: den WelEdelen Heer. Van anderen, die met WelEdelen Heer hadden meenen te kunnen volstaan, ontving hij zijn regtmatigen titel van WelEdel-Gestrengen Heer. Zij, die hem dezen nooit hadden onthouden, voegden er SS. TT. bij. Zelfs waren er, die schreven: WelEdel-Geboren Heer. De uitgever van het welgezinde Weekblad voor Wijkerdam en Omstreken bezorgde hem twee exemplaren in plaats van het eene, waarop hij geabonneerd was, en in dit gratis nummer was met rood krijt het hoofd-artikel aangehaald, dat over het belang der aanstaande verkiezing handelde. Zijn eigen en nog een paar andere boekverkoopers hadden hem eenige brochures ter inzage gezonden over de koloniale kwestie, over hervormingen in het belastingstelsel, over de verhouding van het ministerie tot de Tweede Kamer, over de beginselen der welgezinden en het stelsel der eensgezinden, zoodat Frits zich met angst afvroeg, of hij, wanneer hij verkozen mogt worden, gehouden zou zijn die allen te lezen. Een kleedermaker, dien hij niet begunstigde, stuurde hem een kaartje tot verkrijging van zijn klandizie en rekommandatie. De man hoopte zeker den staatsierok te zullen maken, en hing, ten bewijze dat hij niet enkel een alledaagsche kleedij kon vervaardigen, een gegalonneerde militaire broek voor zijn venster ten toon. Zijn winkel lag in

{==283==} {>>pagina-aanduiding<<}

dezelfde straat als de societeit, en hij berekende dat de kandidaat daar wel eens zou voorbijkomen.
Uit deze feiten kan men afleiden, hoe zeer de aandacht in Wijkerdam zich met onzen held bezig hield. Al degenen, die met hem omgingen, werden onder handen genomen om levensbijzonderheden van hem mede te deelen, Een fotografiesch portret van Molmer, dat in het bezit van Patters was, ging op één dag de halve stad rond. Het getal zijner tegenstanders nam met het uur af, en dewijl zich geen contra-kandidaten opdeden, die zich in den strijd tegen de magtige kiezersvereeniging Regt en Wet aan een gewisse nederlaag wilden blootstellen, was de tegenwerking zijner weinige vijanden ijdel, en degenen, die hem genegen waren, werden vermeerderd door het ontzaggelijk getal personen, die het volgende syllogisme maakten: ‘Molmer is jong en weinig bekend; toch wordt Molmer alleen kandidaat gesteld; derhalve moet Molmer een buitengewoon man zijn.’
Patters en Ter Woude, die in deze dagen elkander dikwijls spraken, betreurden het bij elk onderhoud dat Frits ook kandidaat te Dungermeer zou worden, maar lagen op de loer om bij de hand te zijn als deze omstandigheid openbaar zou worden. Op den avond dat dit, naar hun berekening geschieden moest, bevonden zij zich beide in de societeit. Niet zonder spanning verbeidden zij de aankomst van de Provinciale Courant, en nadat de heer, die haar, voor een dubbele kermisfooi aan den knecht, altijd het eerst in handen kreeg, haar doorgelezen en met verwonderd gelaat aan drie of vier zijner vrienden een advertentie op de vierde bladzijde getoond had, zagen zij elkander met vastberadenheid aan. Zij begrepen dat nu de bom zou losbarsten.
En dit gebeurde dan ook. De groep, die zich om den

{==284==} {>>pagina-aanduiding<<}

eersten lezer der Provinciale Courant had gevormd, werd steeds digter, en het nieuwspapier ging van hand tot hand, terwijl de een over den schouder van den ander keek, om te eerder van de belangrijke tijding kennis te dragen. Men fluisterde, schudde het hoofd, haalde de schouders op, glimlachte, stootte elkander aan, zette groote oogen, en gaf allerlei teekenen van de grootste verbazing. Deze ging nu van de mimiek in uitroepen over.
‘Het is niet te gelooven!’ zeide er een.
‘Het staat toch gedrukt,’ een ander.
‘Zulk een onbeschaamdheid heb ik nooit beleefd,’ een derde.
‘Misschien geschiedde het zonder zijn voorkennis,’ een vierde.
‘Dat zal men mij niet wijsmaken,’ een vijfde.
‘Mijnheer wil kennelijk met twee pannetjes bakken,’ een zesde.
‘En zulke parten zouden wij ons hier in Wijkerdam laten spelen!’ een zevende.
‘Dat heeft men nu van die zwijgende karakters.’ een achtste.
‘Stille waters hebben diepe gronden,’ een negende.
Nu oordeelde Ter Woude het oogenblik gekomen om zich met de zaak te bemoeijen. Hij stond van zijn plaats op, terwijl de dokter bleef zitten, ging naar de groep toe, en vroeg zeer bedaard:
‘Wat is er gaande, mijne heeren?’
Vijf of zes antwoorden werden gelijktijdig gegeven, maar geen was duidelijk. Ter Woude stak de hand uit naar de courant, en naauwelijks had hij die, of een aantal vingers wezen hem de advertentie aan, welke al die opschudding had veroorzaakt en aldus luidde:

{==285==} {>>pagina-aanduiding<<}

Kiezersvereeniging: ‘DUNGERMEER.’
Bij de aanstaande verkiezing voor een lid van de Tweede Kamer der Staten-Generaal wordt aan de kiezers in dit distrikt dringend aanbevolen:
de Heer Mr. F. MOLMER

Advokaat te Wijkerdam.
Dungermeer.. Junij 18..
Het bestuur der Kiezersvereeniging voornoemd,

G.H. Dagbraker, Voorzitter.

W. van Wielen, Vice-Voorzitter.

Mr. J.W. Ketel, Penningmeester.

L.J.M. Moriaan, Hz.

Mr. P. de Kluiver.

H.J. Paardenvlieg.

Dr. W. van Torn.

F.J. Wegers, Secretaris.
N.B. Degenen, die tot lid dezer Vereeniging wenschen te worden aangenomen, worden verzocht zich aan te melden bij den laatst ondergeteekende, vóór de vergadering, welke zal gehouden worden op een nader te bepalen dag in de maand Augustus aanstaande, wanneer tevens de ballotage plaats heeft.

‘Welnu,’ sprak Ter Woude altijd even bedaard, ‘dat is oud nieuws.’
‘Oud nieuws!’ riepen de omstanders.
‘Dokter Patters heeft het mij gisteren reeds verhaald. Niet waar, dokter?’
‘Wat?’ vroeg deze, die inmiddels digterbij gekomen was.
‘Wel, dat de kandidaat van Regt en Wet aanbevolen wordt voor Dungermeer.’

{==286==} {>>pagina-aanduiding<<}

‘Hooren de heeren dit nu eerst? Ik heb er van morgen Ter Woude al mede geluk gewenscht. Het toont dat Regt en Wet een voortreffelijke keus heeft gedaan, en de verdiensten van mijn vriend Molmer ook buiten Wijkerdam op haar waren prijs worden geschat. Ik hoop dat hij niet voor Dungermeer opteeren, en Wijkerdam de eer erlangen zal door hem vertegenwoordigd te worden.’
Een heer met een snibbig gezigt maakte zich ruimte, ging regt tegenover Patters staan, en vroeg hem op den man af:
‘Denkt gij dan, dokter, dat één Wijkerdammer voor uw vriend zal stemmen?’
‘En dat waarom niet?’
‘Omdat..... och dokter, wij zien wel dat gij niets van de politiek begrijpt.’
‘Ik begrijp ten minste niet, waarom wij nu niet voor hem mogen stemmen.’
Eer hier opheldering van gegeven kon worden, riep een andere stem:
‘Wil ik u eens zeggen wat uw vriend is?’
‘Welnu, laat hooren,’ zeide de onverstoorbare Patters.
‘Een crypto-gele!’
‘Dat is hij, dat is het ware woord!’ schreeuwde men links en regts.
Op dit terrein verwachtten de bondgenooten den aanval.
Op een ernstigen toon, die niet zonder indruk op de aanwezigen bleef, gaf de dokter te kennen, dat, zoo hij al geen kennis mogt hebben van de politiek, hij toch zeer goed wist welk man zijn vriend was. Of deze geel, of blaauw, of grijs, of paarsch, of hoe de heeren elkander ook verder wilden aanduiden, moest heeten, kon hij niet zeggen; wel echter dat de heer Frits Molmer hetgeen hij was niet was in het verborgen, maar daar steeds openlijk voor uitkwam.

{==287==} {>>pagina-aanduiding<<}

Ter Woude volgde hem op, en verklaarde, op zijn woord van eer, dat de kandidaat hem onbewimpeld en zonder eenige terughouding zijn volkomen instemming had betuigd met de politieke beginselen der vereeniging Regt en Wet.
‘Maar waarom stellen de gelen hem dan voor?’ werd nu gevraagd.
‘Wie zegt u dat het de gelen zijn?’ was de wedervraag- van Patters.
‘De welgezinden in Dungermeer zullen voor Houweel stemmen.’
‘Neen, voor Van Buuren!’ viel een ander den spreker in de rede.
‘Ik zeg u voor Houweel.’
‘En ik zeg u voor Van Buuren.’
‘Daar valt met zekerheid nog niets van te bepalen,’ merkte de heer met het snibbig gezigt op. ‘Er zijn twee koteriën. De eene is voor Houweel, de andere voor Van Buuren; het is te hopen dat zij het eens worden.’
‘Er schijnen dus twee soorten van welgezinden in Dungermeer te zijn,’ hervatte de dokter, wien het raadzaam voorkwam de rol van onkundige in de politiek te blijven volhouden; ‘misschien is er een derde soort bijgekomen, die het oog op onzen Molmer heeft laten vallen.’
‘Dagbraker is zoo geel als boter, dat weet iedereen,’ voerde de snibbige heer daartegen aan. ‘Waarlijk, dokter, gij zijt niet op de hoogte van de zaak, en ik twijfel of uw vriend het ook wel is.’
‘Van Wielen, Wegers, de Kluiver, allen geel,’ riep weder een ander. ‘Twijfel is niet mogelijk. Die kiezersvereeniging “Dungermeer” is een gele club. Wie van haar de kandidatuur aanneemt is ook geel. Maar wij laten ons hier geen knollen voor citroenen in de hand stoppen!’

{==288==} {>>pagina-aanduiding<<}

Het viel moeijelijk den storm tot bedaren te brengen. Het tumult werd heviger, hoe meer Ter Woude en Patters er tegen in spraken. Het gelukte hun evenwel door herhaalde betuigingen het karakter van Molmer te handhaven. Doch zoo hun toehoorders dit al niet openlijk meer aanrandden, bleven zij niettemin volharden bij het gevoelen, dat een kandidaat, die, ten gevolge van welke omstandigheden dan ook, elders door de gelen werd vooropgezet, niet te Wijkerdam door de tegenpartij mogt worden gerugsteund.
Patters was over den indruk, dien deze tijding te weeg bragt, zeer teleurgesteld. Hij oordeelde de zaak voor verloren, dewijl de societeit kon aangemerkt worden als vertegenwoordigende de openbare meening. Frits dacht er evenzoo over als de dokter. Ter Woude alleen behield moed. Het is waar, ook hij had niet verwacht dat de indruk zoo geweldig zou wezen, en kon niet ontkennen, dat Molmer de openbare meening nu tegen zich had. Maar die openbare meening, voegde hij er bij, was een grillig ding, en veranderde dikwerf van zwart op wit. Men moest beproeven haar te wijzigen, en daartoe waren de veertien dagen, die nog vóór de verkiezing zouden verloopen, tijds genoeg. Hij betoogde voorts, dat het wenschelijk was een paar dagen stil te zitten. De gemoederen, die thans te opgewonden waren, zouden inmiddels wel tot bedaren komen en meer ontvankelijk voor redeneringen worden. Maar Frits stelde zich van dien omkeer niet veel voor, en ging in een neerslagtige stemming te ruste. Het meest benaauwde hem de gedachte, wat nu de heer Van Ramen zou zeggen, die zulk een verklaarden afkeer van de eensgezinde of gele partij had.
Den volgenden morgen moesten Patters en Ter Woude weder aanstonds aan het werk, om hun muzikale stadgenooten

{==289==} {>>pagina-aanduiding<<}

in toom te houden. Nu het plan voor de serenade niet was doorgegaan, wilden zij, aangestoken door de verontwaardiging welke al de welgezinden bezielde, de gelegenheid gebruiken, om Molmer een charivari te brengen. Muziek moest er gemaakt worden, al zou het dan ook slechts kattenmuziek zijn. Een koor werd ingestudeerd met het referein:

Nooit zal in Wijkerdam 
Een gele zegepralen! 


op de wijs van:

Jamais, jamais en France 
L'Anglais ne règnera 


uit Halévys Charles VI. Kraamvrouw-argumenten hielpen nu niet meer. Men had uitgevorscht, dat jufvrouw Wittemeijer nog wel een week of vier voor zich had, en de dirigent nam op zich haar in tijds te waarschuwen. Een krachtig protest bij de policie belette echter de demonstratie. De aanleggers troostten zich met de gedachte, dat in geen geval de verkiezing kon afloopen zonder dat er iemand benoemd werd, en dan zou er van zelf gelegenheid zijn voor alle soorten van muzikale luidruchtigheid.
Doch Frits had ook andere dan muzikale vijanden, en van vrij wat gevaarlijker aard.
Toen Vaargast de mare ter oore was gekomen, maakte hij van zijn regt als voorzitter gebruik, en schreef nog denzelfden avond - wegens dringende redenen, zoo als het konvokatie-biljet luidde - eene bestuursvergadering uit. Nadat hij dit verrigt had, snelde hij naar Klingeveer. Gelijk reeds vroeger is medegedeeld, had hij zich met dezen verzoend. Vaargast hield zich aan den regel en politique point de rancune, en dewijl hij evenmin als Klingeveer zijn kandidaat had

{==290==} {>>pagina-aanduiding<<}

zien aannemen, en buitendien den eersten stap deed, was de sekretaris geneigd bevonden de zaak bij te leggen. Nu wenschte Vaargast te beproeven op de verzoening een verbond te laten volgen.
Het kostte hem weinig overpeinzens om het middel te vinden, waardoor Klingeveer in zijn vaarwater zou zijn te brengen. De man, zoo sprak hij in zich zelven, is rondborstig van aard en heeft een afkeer van kuiperijen en streken. Ten minste, hij wil daarvoor doorgaan, en verzuimt nooit dien afkeer aan den dag te leggen. Aan den anderen kant is hij niet zeer gevat en hardnekkig tot koppigheid toe, als hij eenmaal iets tegen iemand heeft. Ik weet derhalve wat mij te doen staat, en kan niet falen, dan alleen als hij nog steeds wantrouwen voedt in alles wat van mij komt. Ik moet dus in de eerste plaats trachten dit wantrouwen weg te nemen. Het overige gaat van zelf.
Klingeveer zat in zijn hemdsmouwen voor het raam van zijn zijkamer, toen Vaargast bij hem aanschelde. Hij is geen man om komplimenten mede te maken, dacht de laatste; hoe vrijpostiger ik mij gedraag, hoe beter. Zulke lieden zijn gemeenlijk geneigd om ongemanierdheid voor openhartigheid aan te zien. Laat ons hen bedienen naar hun smaak.
Zoodra opengedaan was, stoof Vaargast binnen en draaide de kruk van de deur der kamer om, waar Klingeveer gezeten was. ‘Ah zoo,’ zeide hij, ‘geen belet zie ik; dat treft!’ Ongevraagd nam hij een stoel en ging vlak over den aangesprokene aan het raam zitten. Het was opmerkelijk, hoe goed Vaargast er in geslaagd was al zijn deftigheid zoo aanstonds op zijde te zetten. Wie dit binnenstormen gezien had, en nu de houding gadesloeg, waarin hij, met over elkander geslagen beenen, schuins op zijn stoel

{==291==} {>>pagina-aanduiding<<}

lag, met zijn eenen arm op den rug leunende, en den anderen tusschen de knieën, zou hem voor een man zonder vormen hebben gehouden, en in die meening versterkt zijn geworden door de plompe wijze, waarop hij ditmaal verkoos zich uit te drukken.
Hij stelde zich aan, als ziedde hij van toorn.
‘Zij hebben ons beet, kollega, geducht beet,’ begon hij; ‘die intriganten, die veinsaards! Maar ik laat mij dat niet welgevallen! Ik zal hun streken ontmaskeren, en hun kuiperijen aan het licht brengen, zelfs al liet men mij alleen staan!’
Klingeveer, die, toen hij Vaargast onverhoeds zag inkomen, opgestaan was om naar zijn jas te zoeken, vergat bij deze heftigheid dat hij er geen aan had, en ging weder zitten. Nu hij van streken, kuiperijen en ontmaskeren hoorde, spande hij al zijn aandacht in. Hij beschouwde die dingen als in de eerste plaats tot zijn departement behoorende.
‘Wij beide zijn loyaal geweest,’ ging Vaargast voort. Wij hebben in het belang der eendragt ieder onze eigene zienswijs opgeofferd! Wij hebben wat wij aan de vriendschap verschuldigd zijn, verloochend voor onze beginselen! Wij hebben onbepaald vertrouwen gesteld in de zuiverheid der bedoelingen van anderen! En wat geschiedt nu? Ik vraag u, wat geschiedt nu?’
‘Ja, dat zou ik gaarne hooren,’ antwoordde Klingeveer.
‘Weet gij het dan nog niet? Hebt gij de Provinciale Courant niet gelezen? Zij hebben ons een vijg voor een meloen verkocht, en die vijg is Molmer. Welgezind was hij? Och ja, Boomers zeide het, Haalhuyzen verzekerde het; en ik wil er op wedden, kollega, dat de sukkels het geloofden! Ter Woude zwoer er op, maar die wist wel beter!

{==292==} {>>pagina-aanduiding<<}

Die heeft aan de anderen een rad voor de oogen gedraaid, en u ook, en mij ook. Geel is hij, geel zijn zij!’
‘Wat!’ riep Klingeveer uit, ‘geel?’
‘Ja, geel. Ter Woude geel, Molmer geel. Een klub te Dungermeer, die de onnoozele lieden verschalken wil, en waar al de gelen lid zijn, stelt Molmer kandidaat in dat distrikt! En dienzelfden man ondersteunen wij hier! Wij, Regt en Wet, wij bevelen hem bij de welgezinde kiezers aan! Dezen strik heeft men aan onze goede trouw gespannen! Briefjes zijn er rondgestrooid, biljetten aangeplakt en advertentiën geplaatst om zijn verkiezing te bevorderen, en met onze namen er onder!’
‘Dat is valsch! Dat is gemeen!’ barstte Klingeveer los, en sloeg met zijn knokkels op de vensterbank.
‘Het is verfoeijelijk! Onze goede naam is weg! Als het publiek nu maar wilde aannemen dat wij dupes waren! Ik zou mij de bespotting des noods nog getroosten! Maar men zal er partij van trekken om onze loyauteit te verdenken! De lieden zijn hier zoo laatdunkend. Men zal zeggen niet dat wij bedrogenen, maar dat wij bedriegers zijn! Wij zullen aangezien worden voor overloopers! Men zal beweren dat wij mededoen in het gele komplot!’
‘Nooit! Nooit! Wij moeten dadelijk een advertentie opstellen tegen Molmer. Die indruk mag niet blijven bestaan!’
‘Men zal mij, die de beste jaren van mijn leven aan de openbare aangelegenheden heb gewijd, voor een intrigant houden....’
‘Dat zou afschuwelijk wezen,’ viel Klingeveer hem in de reden, geheel vergetende dat hij zelf, kort te voren, zulke opvatting van Vaargasts karakter had gehad.
‘Zulke schande kan ik niet verduren! En gij dan, een man, die juist omdat hij altijd regt door zee gaat, de alge-
{==293==} {>>pagina-aanduiding<<}
meene achting geniet; wat zal men van u denken? Dat gij het openlijk met de welgezinden houdt en in het geheim met de gelen; dat gij streken pleegt, en voor allerlei kuiperij niet te goed zijt!’
Klingeveers oogen puilden bij deze gedachte van ontzetting bijna uit hun kassen. Hij was in den hoogsten graad opgewonden.
‘Wij kunnen het er niet bij laten zitten,’ schreeuwde hij. ‘Al zou de gansche verkiezing in duigen vallen - onze eer en goede naam vóór alles! Spoedig de advertentie!’
‘Gij wilt er dan niet in berusten, om zwijgend de zaken haar gang te laten gaan?’
‘Wel wis en waarachtig niet!’ En een nieuwe vuistslag op de vensterbank zette aan deze verklaring kracht bij.
‘Wat doet mij het misverstand leed, dat onlangs tusschen ons oprees! Wij zijn zoo geheel geschikt om elkander te begrijpen! Daar is ten tweeden male mijn hand, mijnheer Klingeveer, gij zijt een edel, rondborstig mensch en een opregt welgezinde! Hoe is het toch mogelijk, dat wij ooit verschil met elkander hebben gehad? Doch dit kan niet aan ons hebben gelegen. De gelen zullen verdeeldheid hebben willen zaaijen, om in troebel water te visschen!’
‘Laat ons over dien twist niet meer spreken. Maar nu, zonder verwijl de advertentie. Wilt gij daarvoor zorgen? Ik ben te driftig om te stellen, en het ding dient op pooten te staan! Wij moeten die intriganten niet sparen. Molmer geel, zegt gij? Een klub te Dungermeer? Ik begrijp de zaak nog niet regt. Van kuiperijen heb ik dan ook weinig verstand!’
Vaargast trok het nieuwspapier uit zijn zak, en wees Klingeveer de advertentie; toen deze aan de namen der onderteekenaars was gekomen, zeide de voorzitter ze aldus achter-
{==294==} {>>pagina-aanduiding<<}
eenvolgens op: Dagbraker geel, Van Wielen geel, Ketel geel, Moriaan geel, De Kluiver geel, Paardenvlieg geel, Van Torn geel, Wegers geel - allemaal geel.’
‘Zij zullen van mij hooren!’ brulde Klingeveer. ‘Daar staat pen en inkt. Nu dadelijk een contra-advertentie.’
‘Heden niet, later. Ten minste als gij er ook zoo over denkt. Ik heb reeds aanstonds maatregelen genomen, en heden avond te mijnen huize een bestuursvergadering belegd. Komt gij?’
‘Ongetwijfeld.’
‘Die kandidatuur moet herroepen worden. Wij zullen de zaak voor de vergadering der leden brengen, en aantoonen hoe schandelijk wij om den tuin zijn geleid. Ha, Ter Woude, gij hebt buiten den waard gerekend!’
‘Wij breken dus met Molmer, niet waar, dat is onmisbaar?’
‘Onmisbaar, en wij stellen een anderen kandidaat in zijn plaats. Ieder is beter dan hij. Doch wij moeten spoedig bij de hand zijn. Zou uw vriend Sparrehout...?’
‘Klingeveer zette groote oogen op bij dit voorstel. Hij begreep niet dat Vaargast het slechts deed om zijn volkomen vertrouwen te winnen.
‘Verwonder u niet,’ ging Vaargast voort, die was opgestaan en zijn handen op Klingeveers schouders had gelegd, ‘verwonder u niet dat ik Sparrehout noem. Nu wij elkander de hand gereikt en onzen ouden twist vergeten hebben, toon ik u gaarne dat ook van mijne zijde de verzoening welgemeend is. Welaan, zal het Sparrehout zijn? Met hart en ziel zal ik hem ondersteunen!’
Door zooveel edelmoedigheid geroerd, schaamde Klingeveer zich bijna om er gebruik van te maken.
‘Sparrehout heeft mij geschreven, daags vóór de ver-
{==295==} {>>pagina-aanduiding<<}
gadering der leden, dat hij voor deze verkiezing niet in aanmerking wenschte te komen.’
Vaargast had dit vermoed. Trouwens, zoo is de manier van doen der meeste kandidaten als de kansen verkeken zijn.
‘Het zou toevallig wezen als hij nu juist te Wijkerdam was. Zoudt gij hem geen brief kunnen sturen, of beter nog, zelf hem tot andere gedachten zien te brengen?’ vroeg de sluwe voorzitter, wel wetende waar hij heen wilde.
‘De post vertrekt eerst dezen avond. Wij zouden niet vóór morgen middag antwoord hebben, en ga ik hem opzoeken, dan kan ik onmogelijk vóór de vergadering terug wezen. Wat dunkt u van den telegraaf?’
‘Die deugt nog minder dan een brief. De zaak is er te omslagtig voor.’
‘Dan zal ik de vergadering maar verzuimen, als het niet anders kan.’
‘Waar denkt gij aan! Indien gij mij niet ondersteunt, loop ik gevaar overstemd te worden. Ter Woude is bij de hand, zoo als gij gezien hebt.’
‘Dan ware het beter dat wij aan die kandidatuur niet meer hechten. Sparrehout is eenmaal over de teleurstelling heen.... Wij moesten de zaak maar laten rusten.’
‘Zoo gij wilt. De tijd voor lang beraad ontbreekt. Maar bij de eerstvolgende vakature zal Sparrehout de man zijn, zoo waar ik Vaargast heet! Nu moeten wij maken heden avond met onzen kandidaat gereed te zijn. Wat zoudt gij zeggen van De Witte?’
‘Die? Hij zou ons distrikt belagchelijk maken!’
‘Wel mogelijk. Maar kent gij iemand beters?’
‘Waarom noemt gij Van Breemsma niet? Zou hij te zeer gekrenkt zijn?’

{==296==} {>>pagina-aanduiding<<}

‘Meent gij dat in ernst?’ riep Vaargast met de uiterste verbazing in zijn toon, ofschoon hij vol ongeduld dit aanbod had verbeid, ‘Meent gij dat in ernst? Zooveel edelmoedigheid! Ziedaar nogmaals mijn hand, Klingeveer, ik heb u miskend - het doet mij leed!’
De toegestoken hand werd met vastheid gedrukt, en het scheelde weinig of er blonken tranen in des voorzitters oogen, Met bewogen stem ging hij voort: ‘Het is gelukkig dat hij te Wijkerdam is; anders zouden wij het nog met De Witte moeten beproeven! Ik zal hem dringen, smeeken, en ik twijfel niet of in het belang des vaderlands, en tot bevordering der zege van onze beginselen zal hij toegeven.’
‘Hoopt gij dat inderdaad?’
‘Bij hem gaan de beginselen vóór alles. Vaarwel, tot van avond. Aan uwe edelmoedigheid hebben wij het te danken dat de aanslag der gelen niet zal gelukken.’
Vaargast snelde het vertrek uit, en de straat op. Het raam voorbijgaande, zag hij dat Klingeveer hem wenkte en keerde terug. ‘Als de hals maar geen berouw gekregen heeft,’ dacht hij bij zich zelven. ‘Ik zou verstandiger gedaan hebben, met mij te houden alsof ik zijn wenken niet gezien had.’
Klingeveer kwam hem in het voorhuis te gemoet.
‘Vaargast,’ zeide hij, ‘daar viel mij een gedachte in.’
‘Dat gebeurt u niet dikwijls,’ bromde de aangesprokene binnensmonds, en zeide toen overluid:
‘Ik heb op de vorige vergadering Van Breemsma sterk bestreden. Zouden zij nu niet zeggen dat ik met alle winden draai?’
‘Moet een rondborstig en kordaat man zich aan praatjes storen? Neen Klingeveer, daar zijt gij boven verhe-
{==297==} {>>pagina-aanduiding<<}
ven! Gij hebt alleen Van Breemsma willen weren, omdat Sparrehout uw kandidaat was. Die verlangt niet in aanmerking te komen. Wat is natuurlijker dan dat gij daarna den uitstekendste der overigen neemt? Het zal een bewijs te meer wezen dat gij op beginselen ziet en niet op personen.’
‘Welaan, tot van avond dan.’
‘Tot van avond!’ riep Vaargast, en snelde weg, buitengewoon tevreden met den afloop van dit gesprek. Met Van Breemsma was hij spoedig gereed, De vaderlandslievende man begreep dat, in de gegeven omstandigheden, alle aarzeling misdadig wezen zou.
Het ging echter op de bestuursvergadering niet zoo vlot voor den wind als de voorzitter gehoopt en zelfs verwacht had. Van Ramen, die wel begreep, waarom zij belegd was, had het eerste het beste voorwendsel bij de hand genomen om afwezig te blijven. Aan de tweede kandidatuur van Frits kon hij geen mouwen maken, en als regtgeaard welgezinde was hij er zelfs door ontstemd; maar zijne dochter, dit maal door haar moeder bijgestaan, bad hem zoo vurig de zaken te laten zoo als zij waren, dat hij daartoe besloot. Dit echter verklaarde hij haar nadrukkelijk, dat hij nooit meer van Molmer wilde hooren spreken, als deze niet voldoende kon ophelderen wat hem een verraad tegen zijn partij toescheen. De oude heer Boomers meende dat hij, voor een man van zijn jaren, nu in de laatste weken meer dan genoeg met de verkiezingen was bezig geweest. Daarenboven vreesde hij dat nieuwe vergaderingen den pas herstelden en nog slecht bevestigden vrede aan versche gevaren zou blootstellen. Ook hij verscheen dus niet.
Van de overgeblevenen, Van der Grotten, Klingeveer, Haalhuyzen en Ter Woude, berekende de voorzitter, dat de twee eersten in elk geval op zijne hand zouden zijn. Hij was

{==298==} {>>pagina-aanduiding<<}

derhalve zeker van de meerderheid der aanwezigen, zelfs als Haalhuyzen het met Ter Woude hield, en kon doordrijven wat hij wilde. Maar Ter Woude, die dit ook berekend had, toonde hier weder zijne politieke behendigheid. Haalhuyzen, door hem opgestookt, begon met eens en vooral te verklaren, dat zijn taak was de geldelijke belangen der Vereeniging te bezorgen; dat hij zich in den laatsten tijd veel meer dan hij verlangde met kandidaten en onderhandelingen had moeten inlaten, en dat, nu de zaak eindelijk met de grootste inspanning, ook van zijne zijde, ten einde was gebragt, hij niet op nieuw wilde beginnen. Dus zou hij tegen het voorstel van den voorzitter stemmen, dat strekte om door de vergadering der leden de kandidatuur van Molmer te doen vernietigen. Ter Woude vond dit wijs geoordeeld, en wel verre van te trachten Vaargast en zijn medestanders duidelijk te maken hoe Molmer, zonder aanvaarding der eensgezinde beginselen, te Dungermeer kandidaat kon wezen, beschuldigde hij Vaargast van doordrijverij en Klingeveer van slinksche kunstgrepen. De sekretaris was thans zijn drift niet meester, en slingerde Ter Woude en Haalhuyzen het verwijt naar het hoofd, dat zij Regt en Wet aan de gelen hadden verraden. Zulke heftigheid had Ter Woude juist willen te weeg brengen. Schijnbaar ten hoogste verbolgen, nam hij zijn hoed, en verliet, door Haalhuyzen gevolgd, de vergadering, uitroepende dat zijn eer hem, na uitvallen van dezen aard, niet veroorloofde daar een oogenblik langer te verwijlen. Thans waren de aanwezigen echter tot drie, dat is tot de kleinste helft der bestuurderen geslonken, en bijgevolg niet meer geregtigd om besluiten te nemen. Vaargast zag in dat de apotheker hem ten tweeden male beet had gehad, maar hij was de man niet om spoedig iets op te geven, en bescheidde zijn twee getrouwen tegen den volgenden morgen, ten huize van Van

{==299==} {>>pagina-aanduiding<<}

der Grotten, waar zij verder zouden beramen wat in deze netelige omstandigheden gedaan moest worden. Hij hoopte dat hem in dien tusschentijd wel een of ander uitvoerbaar plan in het hoofd zou komen.
Met de bijeenkomst ten huize van den boekverkooper te bepalen, had hij de bedoeling gehad de ijdelheid te streelen eens mans, van wiens aanhankelijkheid hij in den laatsten tijd vele blijken had ontvangen, welke te hooger waarde hadden, nu anderen hem waren ontvallen. Van der Grotten stelde de hem bewezen onderscheiding op prijs. Met ophef had hij aan zijne vrouw medegedeeld, dat de twee toongevende leden van Regt en Wet zich bij hem zouden vervoegen, om te beraadslagen over hun gedragslijn in de tegenwoordige politieke verwikkelingen - een door hem geliefkoosd woord - en dat het lot der welgezinde partij zou afhangen van de besluiten, die zij met hun drieën gingen nemen. En zoodanig rekte hij zich uit toen hij dit zeide, dat zijn bult bijna onzigtbaar werd.
Het antwoord van jufvrouw Van der Grotten toonde dat zij zich echter nog niet door zijne geestdrift had laten aansteken; want zij gaf slechts verlangen naar den afloop der verkiezingen te kennen, opdat haar man dan alligt weder tijd zou vinden om zich met zijn zaken te bemoeijen.
Zijn Truda zonder weder-antwoord achter de toonbank latende staan, begaf Van der Grotten zich naar de voorkamer, waar hij zijn twee vereerde bezoekers zou ontvangen. Over de ronde tafel had hij een verschoten groen kleed gespreid, en daarop een inktkoker en, in evenwijdige afstanden, drie boek pro-patria-papier nedergelegd. Bij elk boek plaatste hij een stoel, waarvan de middelste een leunstoel was, en ging vervolgens bij de deur staan, om over het effekt van dezen toestel te oordeelen. Hij was er zeer over tevreden,

{==300==} {>>pagina-aanduiding<<}

en wilde, ondanks het bitse bescheid van zoo even, Truda boven roepen om haar met eigen oogen te doen aanschouwen, hoe deftig en hoe konferentieachtig het er op haar voorkamer uitzag, toen hij in dit voornemen werd verhinderd door de gelijktijdige komst van de twee medebestuurders.
Vaargast had Klingeveer afgehaald, ofschoon diens woning niet in zijn weg lag, en het bleek niet alleen uit deze beleefdheid, dat hij zich bij den sekretaris hoe langer hoe aangenamer wilde maken. Alsof het zoo behoorde, ging hij op een der gewone stoelen zitten, en liet den leunstoel voor Klingeveer open, die echter weigerde daar plaats te nemen. Dit mogt alleen de voorzitter. Vaargast verontschuldigde zich met te zeggen, dat hier geen voorzitter was en allen gelijke aanspraken hadden, maar liet zich ten slotte, door de vereenigde pogingen der twee anderen, toch bewegen om, tusschen hen in, de eereplaats te bezetten.
Ondanks het pro-patria-papier en het groene tafelkleed, ging het op de vergadering niet bijzonder plegtig toe. Telkens werden de beraadslagingen gestoord door boodschappen, die jufvrouw Van der Grotten met den winkeljongen naar boven zond. Waar had mijnheer de doozen met enveloppen geborgen? Zou mijnheer zoo goed willen wezen den sleutel van de groote kast in de opkamer te geven? Daar was een klant, die zijn rekening kwam betalen; of mijnheer die even voor voldaan wilde teekenen? De drukker liet vragen wanneer hij de proeven kon terug krijgen, en of er haast nieuwe kopie kwam. Het hoofd van den armen boekverkooper liep om, en wat hem nog het meest ergerde, was dat zijn ambtgenooten, terwijl hij beneden vertoefde om het antwoord op al die vragen te geven, hun overleg voortzetten, zonder op zijn terugkomst te wachten. Het spreekwoord zegt: hoe minder praats hoe meer zaaks.

{==301==} {>>pagina-aanduiding<<}

In dit geval had het regt. Binnen het uur was het plan van den veldtogt vastgesteld, zoo als Vaargast het had ontworpen.
Terug te komen op de kandidatuur door Regt en Wet gesteld bleek een onmogelijkheid te zijn. Al meende men te kunnen doordrijven dat het bestuur zulk besluit in beraad nam, men wanhoopte om dat bestuur bijeen te krijgen. Men wist nu zeker dat Haalhuyzen en Ter Woude niet zouden komen, en waarschijnlijk zouden pogingen om Van Ramen of Boomers tot vergaderen te bewegen, slechts tijdverlies opleveren. Onverwijld handelen was door de omstandigheden bevolen.
Er werd nu tot radikale middelen besloten. De aanwezigen waren, als uitvoerders der besluiten van Regt en Wet, gehouden om met hun naam in advertentiën en andere publikatiën Frits Molmer bij de kiezers aan te bevelen. Het zou geen pas geven om als private personen openlijk een kandidatuur te bestrijden, die zij als bestuurderen der genoemde Vereeniging ondersteunden. Dus moesten zij achter de schermen blijven, en eenigen hunner bekenden, na aan deze hun plannen blootgelegd te hebben, vooropzetten. Vaargast verbond zich een paar zijner wakkerste aanhangers te gaan spreken, met het doel om door hen een bijeenkomst te doen beleggen van eenige leden van Regt en Wet, wier verontwaardiging inmiddels opgewekt en aangevuurd zou worden. Van deze vergadering moest door behendige leiding verkregen worden, dat zij: 1o. een protest openbaar maakte tegen de kandidatuur van Molmer; 2o. zich, door kollektief ontslag, afscheidde van Regt en Wet; 3o. een nieuwe welgezinde kiesvereeniging vormde, die later haar statuten opstellen en een definitief bestuur benoemen zou; 4o. de kandidatuur van Van Breemsma afkondigde. Vaargast vormde

{==302==} {>>pagina-aanduiding<<}

het voornemen om na de verkiezing - vroeger kon hij dit met fatsoen niet doen - zich bij de nieuwe Vereeniging aan te sluiten en daar voorzitter te worden. Regt en Wet zou dan wel verdwijnen, hij alzoo van zijn wederspannige ambtgenooten ontslagen raken, en zijn vroeger gezag herwinnen.
Toen dit alles overeengekomen was, gaf hij den raad om zonder verwijl gebruik te maken van het magtig wapen der drukpers. Van der Grotten was korrespondent voor Wijkerdam en omstreken van een groot welgezind dagblad in een der voornaamste steden. Die betrekking verschafte hem niet veel bezigheid. Zijn berigten bepaalden zich gewoonlijk tot de vermelding der edelmoedige daden van menschenvrienden, die kinderen uit de stadsgracht hadden gehaald; tot waarschuwingen tegen het misbruik van sterken drank, waarvan alweder een noodlottig gevolg zigtbaar was in het lot van X. of Y, die door een vrachtkar overreden werd; tot beschrijvingen van onweersbuijen, zoo hevig, dat de oudste lieden in de gemeente zich niet konden herinneren er ooit zulk eene te hebben bijgewoond, en waarbij hagelsteenen gevallen waren even groot als een duivenei, en meer merkwaardige voorvallen van dien aard. Vaargast, een der weinigen, die met Van der Grottens werkzaamheid op het gebied der journalistiek bekend waren, besloot van 's mans relatie tot de veelgelezen courant gebruik te maken voor het thans beoogde doel. Het pro-patria-papier was niet te vergeefs gereed gelegd, want op die vellen schreef de boekverkooper nu, onder dictée van Vaargast, een korrespondentie-artikel, dat aldus luidde:
‘Men meldt ons het volgende uit Wijkerdam:
‘De kiezersvereeniging Regt en Wet, welke in deze gemeente zoovele onschatbare diensten aan de goede zaak heeft

{==303==} {>>pagina-aanduiding<<}

bewezen, loopt thans groot gevaar de gunst te verliezen, welke zij teregt bij alle weigezinden genoot. Wij willen daarmede niet te kennen geven, dat zij, haar roemrijk verdeden verloochenende, andere beginselen zou omhelsd hebben als zij steeds beleed - verre van daar. De overgroote meerderheid harer leden is nog altijd met hart en ziel welgezind. Haar alom geachte voorzitter [dit “alom geachte” was er door Van der Grotten uit eigen beweging bijgevoegd] en de meeste zijner ijverige medebestuurders beantwoorden volkomen aan den geest dier meerderheid, en kunnen voor de getrouwe verpersoonlijking harer zienswijze worden gehouden. Evenwel heeft Regt en Wet tot haren kandidaat voor het lidmaatschap der Tweede Kamer den genoegzaam geheel onbekenden Mr. F. Molmer uitverkoren. Tot dusverre wist niemand te verklaren, waardoor deze heer, die naauwelijks den door de wet gevorderden leeftijd heeft bereikt, zulke onderscheiding ten deel viel. Het is mogelijk dat hij buitengewone kundigheden bezit, maar bewezen niet. In het openbaar zijn die ten minste nog nooit gebleken. Men vermoedde dus de eene of andere geheimzinnige oorzaak, en het is nu zonneklaar geworden dat deze veronderstelling de ware is. De genoemde kandidatuur is opgeworpen door sommigen, welke zich openlijk als weigezinden voordoen, maar in het geheim de sluipwegen bewandelen eener partij, die altijd in het donker wroet, en naar het schijnt, heeft de meerderheid der leden van Regt en Wet zich door dit behendig verborgen gehouden spel laten verschalken. De verontwaardiging is dan ook algemeen, sedert het uitkwam dat de kôterie der gelen te Dungermeer dienzelfden Mr. F. Molmer als haren kandidaat heeft aangenomen. Nu ziet men in dat men misleid is. De goede trouw van den heer Vaargast, van den heer sekretaris Klingeveer en van het

{==304==} {>>pagina-aanduiding<<}

meerendeel der andere bestuurderen is boven alle verdenking. Het publiek is hier genoeg ontwikkeld om te beseffen, dat van hunne loyauteit op de ergerlijkste wijze misbruik gemaakt werd. Het schijnt echter, dat bij de laatste bestuursverwisseling, waartoe men in een schaars bezette vergadering moest overgaan, niet de noodige omzigtigheid is in acht genomen, en dat sommige gelen, die het masker der welgezindheid op het gelaat dragen, geslaagd zijn om, zonder argwaan te verwekken, zich van een paar der opengevallen bestuursplaatsen meester te maken. Deze personen worden als met den vinger door een iegelijk aangeduid, en hun verfoeijelijk gedrag wordt, zoo als te begrijpen is, door de openbare meening gebrandmerkt. Wat den heer Mr. F. Molmer aangaat, het aandeel dat hij in dit ellendig spel heeft genomen, en de driestheid - om geen onparlementair woord te bezigen - waarmede hij zich, zonder verbleeken of blozen, hier bij de welgezinde en in een naburig kiesdistrikt bij de gele kiezers laat aanbevelen, willen wij liever niet kwalificeeren. Ieder weldenkend man gruwt van zulke praktijken. Dat de gelen, van wie men alles verwachten kan, niet vroeger zoodanig stuk hebben uitgevoerd, moet waarschijnlijk alleen aan de omstandigheid geweten worden, dat tot dusverre geen persoon zich zelven en de openbare meening weinig genoeg achtte, om een dergelijke rol te spelen. Maar nu hebben zij daarvoor eindelijk een geschikt sujet gevonden in Mr. F. Molmer. De welgezinden kunnen hieruit alweder leeren, dat het voor hen niet voldoende is zich te verlaten op de kracht hunner beginselen. Niet dat wij hen, steeds gewoon om met open vizier te strijden, willen aanraden om even als de gelen allerlei knoeijerijen in het werk te stellen, verre van daar. Wij bedoelen slechts er hen opmerkzaam op te maken, dat de

{==305==} {>>pagina-aanduiding<<}

grootste behoedzaamheid pligt is, dat hun zelfbehoud die dringend vordert. Wij vernemen dan ook met genoegen, dat verscheidene der invloedrijkste leden van Regt en Wet dezer dagen een vergadering zullen houden, met het doel zich onderling over de keus van een opregt welgezind kandidaat te verstaan, en wij gelooven dat, als men eendragtig en enkel met het algemeen belang voor oogen zoekt, gemakkelijk zulk een te vinden zal wezen. Dewijl wij echter op de beslissing der vergadering geenerlei invloed wenschen uit te oefenen, onthouden wij ons van het opgeven van namen.’
‘Zou het toch,’ vroeg Van der Grotten, toen hij dit opstel had voltooid, ‘niet goed wezen om er hier en daar een woordje over Van Breemsma in te voegen? Dat kon aanstonds de aandacht op hem vestigen.’
‘Het komt mij ook voor dat dit dienstig wezen zal,’ zeide Klingeveer.
Vaargast bewees op nieuw dat hij het publiek beter kende dan zijn twee medestanders.
‘Als wij dat doen,’ antwoordde hij, ‘zal menigeen denken dat de geheele korrespondentie ten doel heeft om de belangen van Van Breemsma te bevorderen, en misschien wel dat hij haar zelf heeft geschreven. Die schijn moet worden vermeden. Het oogmerk van dit opstel is alleen de lieden wakker te maken en Molmer in den grond te boren. Echter is het noodig dat Van Breemsma genoemd worde. Zie hier nu hoe wij dat zullen aanleggen. Neem uwe pen weder op, als ik u verzoeken mag, Van der Grotten. Ik zal u een advertentie voorzeggen. Druk aan de redaktie in een dringenden brief op het hart dat zij die in hetzelfde nummer plaatse, waarin uw stuk voorkomt,’ en hij dikteerde:

{==306==} {>>pagina-aanduiding<<}

‘Kiesdistrikt: WIJKERDAM.

‘Aan de vele welgezinden, die zich niet kunnen vereenigen met de kandidatuur der kiesvereeniging Regt en Wet, wordt bij de aanstaande verkiezing, voor een lid der Tweede Kamer van de Staten-Generaal, met nadruk aanbevolen:

‘de heer F.M. VAN BREEMSMA.
‘Een aantal Wijkerdamsche Kiezers.’

‘Zie zoo,’ sprak Vaargast, vergenoegd zijn handen wrijvende, ‘wij mogen ons hiervan een goeden uitslag belooven. Het zal de lieden voorbereiden op de dingen, die komen zullen.’
En met deze woorden sloot hij de vergadering, maande Van der Grotten nog eens aan om spoedig de schrifturen op te zenden, en vertrok met Klingeveer. Hij was buitengemeen opgeruimd, en schertste, alvorens den winkel te verlaten, eenige oogenblikken allervriendelijkst met jufvrouw Van der Grotten, aan welke deze beleefdheid zeer welgevallig was. Zij vond haar echtgenoot, die kort daarop, met een groote portefeuille onder den arm en een gewigtig gezigt de trap afkwam, daarentegen zeer ernstig en terughoudend. Volstandig weigerde hij haar iets mede te deelen van hetgeen op de voorkamer was verhandeld; dat waren politieke zaken, zeide hij, en hij moest die voor elkeen, zelfs voor zijne Truda, geheim houden. Na deze betuiging, op strengen toon uitgesproken, snelde hij naar zijn opkamer, om vóór het vertrek der post gereed te zijn met den brief aan de courant. Voor het eerst, sedert hij de betrekking van plaatselijk korrespondent aanvaardde, had hij haar iets buitengewoons te schrijven, en

{==307==} {>>pagina-aanduiding<<}

daar was hij evenzeer mede in zijn schik als met de medewerking, die hij aan Vaargast mogt bewijzen.
Een paar dagen verliepen zonder vermeldenswaarde voorvallen, toen het blad met het korrespondentie-artikel uit Wijkerdam de gemoederen op nieuw in rep en roer bragt. De sensatie was niet minder groot dan die, door de advertentie in de Provinciale courant gaande gemaakt. Levendig werd er beraadslaagd over de vraag wie het wel mogt hebben geschreven. Een twintigtal personen werden aanstonds als de opstellers gedoodverwd, en sommigen hunner wisten zich niet beter tegen die verdenking te verweeren, dan door anderen als de vermoedelijke schrijvers aan te wijzen, die er evenmin schuldig aan waren als zij zelven. Men vond er ook, die in hetzelfde geval verkeerden, en zich toch de veronderstelling, dat het stuk van hunne hand zou zijn, lieten aanleunen, dewijl hun ijdelheid daardoor gestreeld was. Elkeen gevoelde dat er wat gaande was, en een nieuwe kandidatuur zou verrijzen. De advertentie gold bij menigeen voor een afdoend bewijs dat Molmer bij velen tegenwerking zou ontmoeten. Reeds werden de aanspraken van Van Breemsma gewikt en gewogen. De uitgever zijner brochures, die de overgebleven exemplaren al ter verzending aan den papiermolen had ingepakt, ontdekte eensklaps dat er nieuwe vraag naar ontstond. Eindelijk vernam men dat inderdaad een vergadering van verscheidene leden van Regt en Wet belegd werd, en stond er verbaasd over hoe goed de korrespondent op de hoogte der feiten was.
Het zal wel niet gezegd behoeven te worden dat ook Molmer de korrespondentie had gelezen. Hij ontving er een pijnlijken indruk van. Nog vreemd aan de praktijk der verkiezingen, kende hij de trouwelooze kunstenarijen

{==308==} {>>pagina-aanduiding<<}

niet, welke daarbij door ingezonden stukken, advertentiën en berigten aan de dagbladen gebezigd worden; kunstenarijen vooral in ons vaderland zeer gewoon, waar zij de hustings, optogten en meetings der Engelschen vervangen op een wijze, die al stoort zij de openbare orde niet, toch het nationaal karakter tot schande strekt. Ginds gedruisch, volksbewegingen, razen en tieren en somtijds kloppartijen; hier geen dezer ergerlijke tooneelen. Alles gaat even bedaard en kalm in zijn werk als altoos. De rustige aard onzer landgenooten verloochent zich ook niet in dagen van politieke spanning. Maar hun hartstogten vinden toch een uitweg. Achterklap, hoon en laster vieren hun sabbath, op de derde bladzijde der couranten onder de rubriek ‘ingezonden stukken’, of - weren de redaktiën hen van daar - op de vierde, tegen 20 of 25 cent den regel met ƒ0.35 zegelgeld. Meer dan één regtschapen man, zonder smet op zijn karakter, zonder verdenking op zijn naam, is tot de banken vande Tweede Kamer slechts kunnen doordringen door deze vinnige en giftige spitsroeden van de afgunst en den partijhaat heen.
Patters en Ter Woude waren, zoodra zij kennis hadden gekregen van de korrespondentie uit Wijkerdam, naar Frits geijld, en zij troffen hem in hoogst opgewonden stemming aan. Ter Woude ergerde zich over het plan om Van Breemsma kandidaat te stellen. Dat stond bij Patters en zijn vriend op den achtergrond. Hun verontwaardiging betrof enkel de valsche kleuren, waarmede de bedoelingen van Molmer waren afgebeeld. Het overige had, daarbij vergeleken, thans geen waarde. De dokter riep even hard om inkt en papier als Klingeveer bij het bezoek van Vaargast; hij zou en moest zijn vriend verdedigen in een opstel met zijn naam onderteekend. Maar Ter Woude, die

{==309==} {>>pagina-aanduiding<<}

het gevaar zag, hield hem terug. Het was hard zijn goeden naam te zien bezwalken, evenwel Frits moest wachten tot dat de agitatie wat bedaard was; dan zou het oogenblik geschikter zijn voor een wederlegging, en daarvan een voordeelige indruk verwacht kunnen worden. Nu zou zij werken als olie in het vuur. Patters beaamde deze redenen, en voegde zich bij Ter Woude. Het kostte echter de grootste moeite om den kandidaat, die liever al zijn kansen in de waagschaal wilde stellen, dan zijn goeden naam weerloos aangerand te laten, te bewegen een paar dagen geduld te hebben. Alweder moest Claraas beeld door den doktor worden opgeroepen, en hem herinnerd worden dat haar bezit, bij de mislukking der kandidatuur, voor hem verloren zou zijn. Nu eerst gaf Frits zich gewonnen. Maar hij bleef gemelijk, en reikte lusteloos den beiden ijveraars voor zijne zaak de hand, toen zij hem verlieten.
‘Houd u in vredesnaam bedaard,’ sprak Patters bij het heengaan; ‘zet alle muizenesten uit het hoofd, en zoek wat verstrooijing. Uw eer zal schitterend gehandhaafd worden, reken daarop!’
‘Ik wilde dat ik de zaak nooit begonnen had,’ klaagde Frits.
‘Einde goed, alles goed,’ antwoordde Ter Woude. ‘Er zal nog wel meer in de bladen komen, maar stoor u daar voorloopig niet aan. Weldra komt onze beurt, en dan zal ik de gansche familie Van Breemsma door den modder halen!’



{==310==} {>>pagina-aanduiding<<}

Tiende hoofdstuk.

Waarin zonneklaar wordt aangetoond dat, zoo de wet al aan de vrouwen het stemregt niet toekent, deze toch een magtigen invloed op den gang der verkiezingen kunnen uitoefenen.

De bemoeijingen van den heer voorzitter Vaargast, in het belang des vaderlands en der goede beginselen, waren nog bij lange niet afgeloopen. Aanvankelijk had hij verkregen wat hij wenschte: twee zijner medebestuurders waren zoo zeer op zijne hand, dat hij thans met hen kon doen wat hij wilde. Een vergadering zou gehouden worden, tot het doel, dat een deel der welgezinden zich tegen Molmer verklaren en Van Breemsma als kandidaat stellen zou. Dit was veel gewonnen, maar niet genoeg. Van het aantal kiezers, niet alleen te Wijkerdam, maar ook in de kleinere gemeenten van het distrikt, dat gewoon was trouw de leiding van Regt en Wet te volgen, zouden velen niet in een dag of tien te belezen zijn, om zich nu van deze Vereeniging af te wenden. De bewering, dat zij de goede zaak verlaten had en geel geworden was,

{==311==} {>>pagina-aanduiding<<}

kon onmogelijk zoo eensklaps ingang vinden. En Vaargasts naam, de naam van den welgezinde bij uitnemendheid, van het erkende hoofd der partij te Wijkerdam, stond nog altijd onder de aanbevelingen van Mr. F. Molmer, en stempelde reeds vooruit elke poging, om de Vereeniging voor geel uit te maken, als logen. Het bleef dus twijfelachtig, of, ondanks al het wroeten der vrienden van Van Breemsma, Molmer niet als overwinnaar uit den strijd zou komen.
Maar de voorzitter was de man er niet naar om een onderneming te laten varen, zoolang zij niet reddeloos verloren was. Hij hield dus het vuur, doch steeds in het verborgen, uit alle magt levendig, en bezigde al zijn invloed om de vergadering der scheurmakers onder de welgezinden zoo talrijk mogelijk te doen zijn. Ook zorgde hij als altijd voor compères, die door tijdige opmerkingen of handige voorstellen, aan den loop der beraadslagingen de verlangde rigting moesten geven.
Toen dit alles beraamd en op touw gezet was, ontwierp hij het plan voor het tweede bedrijf. Hij berekende dat, zoodra de scheuring bekend zou zijn geworden, vele welgezinden over zulke verdeeldheid jammeren en van hem het herstel der eendragt verlangen zouden. Hij beloofde zich de eerste te zijn, om met die klagten in te stemmen en die begeerte te ondersteunen. Zoo deed hij dan ook. Naauwelijks was de bijeenkomst der afgescheidenen, na het proklameeren van Van Breemsmaas kandidatuur, uiteen gegaan, of men ontmoette Vaargast bij alle voorname welgezinden, om hun in aandoenlijke bewoordingen de spreuk der vaderen voor oogen te houden: eendragt maakt magt. Die vermaningen vielen in goede aarde, en toen hij had waargenomen dat de verslagenheid der welgezinden over de splitsing

{==312==} {>>pagina-aanduiding<<}

groot was, sprak hij tevreden tot zich zelven: thans is de tijd van handelen daar.
Het driemanschap, waarvan hij de ziel was, vertegenwoordigde slechts de minderheid in het bestuur. Vaargasts oogmerk was een der andere bestuurderen te bepraten zich bij deze drie te voegen. Dan zou de minderheid meerderheid zijn. In allerijl kon een bestuursvergadering en vervolgens een vergadering van de leden gehouden worden. De laatsten te bewegen, op het genomen besluit terug te komen, en de vroegere kandidatuur te laten varen voor die van Van Breemsma, zou daarna voor hem slechts een spel wezen.
Indien de verontwaardiging over Molmers heulen met de gelen al niet sterk en algemeen genoeg was, om de vergadering tot die daad te brengen, dan zou de zucht tot hereeniging het overige doen. Zoo moest de eendragt in Regt en Wet worden hersteld, en de haan van den voorzitter ten laatste koning kraaijen. Het kwam er dus alleen op aan den vierden man te vinden. Op Ter Woude en Haalhuyzen viel natuurlijk niet te rekenen. Die bestemde hij bovendien om, na het verzoeningsfeest, als betrapte gelen uitgedreven te worden. Bleven nog over: Van Ramen en Boomers. Zijn keus viel op den laatste, als den meest gedweeë der beiden.
Had Vaargast zich gemeenzaam en vrijpostig tegenover Klingeveer gedragen, ten huize van den heer Boomers betoonde hij al de oplettendheid, welke men aan de grijsheid verschuldigd is. Met afgemeten stap trad hij binnen, boog, en deed op eerbiedigen toon eenige vragen den gezondheidstoestand van den aangesprokene betreffende. Het had hem zeer veel leed berokkend, den geachten heer Boomers op de laatste buitengewone vergadering te hebben gemist. Hij hoopte, dat geenerlei ongesteldheid de oorzaak van dit afwezig blijven

{==313==} {>>pagina-aanduiding<<}

mogt zijn geweest, en toen hij ten antwoord kreeg dat dit inderdaad het geval niet was, zette hij een gezigt alsof hem een pak van het hart viel. Na zich eenige oogenblikken in zijn blijdschap gekoesterd te hebben, waagde hij bescheiden de vraag, waarom de heer Boomers, altoos zoo bereid om zijn diensten aan de openbare belangen te wijden, de vergadering niet met zijn hooggeschatte tegenwoordigheid had vereerd. Met een minzaam lachje om de lippen wachtte hij de verklaring af.
‘Ruiterlijk gezegd,’ sprak Boomers al kugchende, ‘is het gedurende den laatsten tijd met Regt en Wet niet naar mijn zin gegaan....’
Vaargast slaakte een zucht, en schudde droevig het hoofd.
‘Vroeger liep alles als over een leijen dakje.’
‘Dat moogt gij wel zeggen, geachte heer,’ viel Vaargast hem in de rede; ‘dat moogt gij wel zeggen! waar zijn die tijden gebleven!’
‘Tegenwoordig is het gedurig twisten en krakeelen. Deze wil dit, die wat anders, en wie zijn zin niet krijgt loopt weg. Wat zou er van onze waardigheid teregt gekomen zijn, als ik niet den vrede had hersteld?’
‘Helaas! Ons prestige en onze invloed naar buiten waren dan voor altijd verloren gegaan! Hoe jammer dat uw pogingen tot verzoening geen duurzame gevolgen hebben opgeleverd!’
‘Wat is er dan nu weder aan de hand?’
‘Weet gij het nog niet?’
‘Ik heb heden niemand gesproken, en mijn schoondochter is van huis.’
‘Ter Woude heeft ons om den tuin geleid met zijn Molmer, die de kandidaat der gelen te Dungermeer is. Vele leden

{==314==} {>>pagina-aanduiding<<}

van Regt en Wet hebben zich afgescheiden; de tweespalt is onder de welgezinden uitgebroken; het zal nu moeijelijker gaan dan ooit om den vrede te herstellen!’
‘Dat geloof ik ook.’
‘Maar onmogelijk is de zaak toch niet; als van beide zijden iets gegeven en genomen wordt; als allen tot verzoening willen medewerken; als op de kandidatuur van Molmer wordt teruggekomen .... inderdaad, er is nog grond tot hopen. Van mijn kant zal ik alle krachten inspannen ....’
‘Dat is braaf.’
‘Doch ik heb medewerking noodig. Vooral heb ik daarbij op u gerekend.’
‘Op mij?’
‘Wie zou beter in staat zijn de verontwaardigde gemoederen tot bedaren te brengen dan gij? Wie zou met gelijke kracht de stem der bedachtzaamheid en der toenadering kunnen doen hooren?’
‘Ik kan toch niet alleen ...’
‘Wees onbezorgd. Er zijn reeds verscheidenen op onze hand. Van der Grotten, Klingeveer ....’
‘En wie verder?’
‘Gij natuurlijk, en dan zullen wij Van Ramen vragen.’
‘En de heer Ter Woude, doet die ook mede?’
‘Och, waarde heer Boomers, laat ons over dien man zwijgen; aan hem hebben wij al onze rampen te wijten!’
‘Maar doet hij ook mede?’
‘Het is te denken van neen.’
‘Dan zullen alle pogingen vruchteloos zijn. Met het voltallige bestuur wil ik wel vergaderen, maar met een fraktie - dit zou wezen de verdeeldheid in de hand werken; dat nooit! Ik ben een man van eendragt en vrede.’
‘Die eer komt u toe, en wij allen achten er u te hooger

{==315==} {>>pagina-aanduiding<<}

om. Zulke mannen behoeven wij in deze kritieke omstandigheden. Mag ik daarom op u staat maken?’
‘Wel zeker, wel zeker; - mits de heer Ter Woude mededoet!’
‘Maar die is geel!’
‘Men moet niet alles gelooven wat iemand ten laste wordt gelegd; zoodoende blijft de verdeeldheid bestaan. Ik weet goeden raad, mijnheer Vaargast, leg allen argwaan af, en tracht den heer Ter Woude te bewegen zich even vergevensgezind te betoonen als gij zelf. Wanneer dan ook de heer Haalhuyzen van de partij is, ben ik uw man.’
Vruchteloos beproefde Vaargast den ouden man te beduiden, dat alle stappen bij Ter Woude onbegonnen werk zouden wezen. Boomers bleef op zijn stuk staan. Om in diens gunst te blijven, beloofde hij hem evenwel dat hij het onmogelijke zou gaan beproeven en vertrok. Hij stampvoette van spijt, toen hij weder op de straat was. ‘Met zulk een stijf kop valt niets uit te rigten,’ bromde hij. ‘Al dat geteem over vrede en verzoening houdt ons maar nutteloos op. Ik zal mij wel voor die boodschap bij Ter Woude wachten. Dan zou de sluwert eerst regt zegevieren, en Molmer kwam er door buitendien. Komaan, naar Van Ramen! Ik wil toch eens zien of ik dien bierbrouwer niet tot reden kan brengen.’
Toen hij echter voor diens woning stond, hield hij halt. Van Ramen was zijn laatste troef. Raakte hij die uit de handen kwijt, dan was zijn spel verloren. Met de grootste omzigtigheid moest hij derhalve te werk gaan. En zoo bezon hij zich, en kwam op de gedachte om zich door Van Hoven te laten vergezellen. Deze was goed gezien ten huize van Van Ramen, en kon hem daarom welligt van groote dienst

{==316==} {>>pagina-aanduiding<<}

zijn. Het kwam er maar op aan of de kontroleur zou willen.
Nu keerde Vaargast zich weder om, en snelde naar Van Hovens kantoor. Daar moest hij wachten, want er waren belastingschuldigen met reklames. Die zou de kontroleur natuurlijk wel in den gang hebben laten staan, tot dat hij niets anders te doen had dan hen aan te hooren, maar zij waren al binnen, en Vaargast kon dus niet geholpen worden alvorens zij gedaan hadden. Toen eerst werd hem vergund den drempel van het kantoor over te gaan.
Van Hoven zat in zijn valen jas voor een schrijftafel vol registers en bladen met gelijnd papier. Zoodra hij den bezoeker zag, kwam aanstonds de beminnelijke glimlach, die hem eigen was, om zijn mond. Bij dezen vriend nam Vaargast geen vooraf beraamde houding aan, maar behield zijn gewone manieren en spreektrant. Daarom verwonderde hem echter ook de glimlach.
‘Gij zijt druk aan den arbeid,’ begon hij; ‘ik hoop niet dat ik u stoor?
‘Eenige oogenblikken kan ik u wel geven. Ik heb hier evenwel iets onder handen, dat af moet.’
‘Ambtszaken?’
‘Dat juist niet,’ en dit zeggende wees hij op een langwerpig papier vóór zich. Zijn vrouw was in de laatste dagen zeer achteruitgegaan, en hij hield zich bezig met het opmaken eener lijst van vrienden en bekenden, aan wie hij, bij haar overlijden, daar berigt van moest geven. Hij was tot de Amsterdammers gekomen, en had reeds den geheelen ochtend vruchteloos getracht zich te herinneren op welke gracht of straat eenigen hunner woonden. Dit verklaart, waarom hij nu aan Vaargast vroeg: ‘Weet gij ook het adres der Van der Beuken?’

{==317==} {>>pagina-aanduiding<<}

‘Zeker. Ik sta met den heer Van der Beuken, die hier in den omtrek hypotheken heeft, in korrespondentie. Keizersgracht bij de Reguliersgracht!’
‘Dank u!’ De kontroleur schreef het adres op. ‘En Milders van Wed. Milders en Zoon?’
‘Doelenstraat.’
‘En de familie Pinakel?’
‘Mij onbekend.’
‘Dit spijt mij. Egbert Thorens dan?’
‘Ik weet het niet.’
‘De Muis?’
‘Evenmin.’
Na een stuk vloeipapier over de lijst te hebben gelegd, schoof Van Hoven zijn bril omhoog, keerde zich om, en wachtte af wat Vaargast wel te vertellen zou hebben. Hij hoorde met bedaardheid naar diens kort en zaakrijk verslag van den toestand, dat eindigde met het verzoek om gezamenlijk naar Van Ramen te gaan.
‘Ik mag mij niet met de verkiezingen inlaten,’ was het antwoord. ‘De een of andere minister van financiën - en gij weet de ministers wisselen elkander snel af - zou mij dit euvel kunnen duiden; voor welke partij ik ook in de bres spring, ik werk er òf mijn tegenwoordigen chef òf den een of anderen zijner opvolgers mede tegen.’
‘Zij zullen het nooit vernemen in den Haag.’
‘Och mijn vriend, gij kent de ambtenaarswereld niet; alles wordt aangebragt.’
‘De zaak blijft tusschen ons. Gij behoeft buitendien voor geen der kandidaten partij te trekken, en alleen met mij Van Ramen helpen over te halen om een bestuursvergadering van Regt en Wet bij te wonen.’
‘Kandidaten? Zijn er dan meer dan één?’

{==318==} {>>pagina-aanduiding<<}

‘Molmer en onze vriend Van Breemsma.’
Weder vertoonde zich de beminnelijke glimlach, toen de kontroleur antwoordde:
‘Ei, ei, hebt gij er hem toch doorgesleept? Dat doet mij genoegen!’
‘Ik vertelde het u daareven.’
‘Nu ja, een kandidatuur gesteld op een naamlooze bijeenkomst; dat zegt ook niet veel.’
‘Het moet een definitieve kandidatuur worden. Daarvoor heb ik echter Van Ramens hulp noodig.’
‘Ik ben zoo slecht gestemd voor zulke zaken. Het wordt met mijn vrouw steeds minder. Ik vrees dat het niet lang meer zal duren.’
‘Den moed niet verloren, beste vriend. Zoo lang er leven is, is er ook hoop. Kom, ga mede, het zal u wat verzetten van uw huiselijk leed.’
Diep mededoogen vertoonde zich op het gelaat van Vaargast. De glimlach werkte aanstekend.
Zuchtend nam de kontroleur zijn hoed, schoot een zwarten jas aan, en volgde Vaargast naar buiten.
Van Ramen was te huis, toen het tweetal zich aanmeldde, en liet de heeren naar de zijkamer verwijzen. Het bezoek kwam hem ongelegen, want hij had het zich juist in zijn huisvertrek ‘wat gemakkelijk gemaakt’, en als iemand van zijn omvang zich tot uitrusten heeft gezet, staat hij zeer ongaarne op. Zijn tegenzin om dit te doen werd nog vermeerderd door het genoegen dat hij juist smaakte in het lezen eener redevoering van Disraeli, waarmede hij zijn smaak voor de welsprekendheid tot grootere volkomenheid zocht te brengen. En dan begreep hij wel te naastenbij wat de heeren hem kwamen voorstellen, en daar hij half en half, niettegenstaande de bijgekomen dungermeersche kandi-
{==319==} {>>pagina-aanduiding<<}
datuur, het welslagen van Molmer bleef wenschen, was hun komst hem zeer onaangenaam. Vrij kregel schopte hij daarom zijn pantoffels weg, trok laarzen aan, en begaf zich met een knorrig gezigt naar zijne bezoekers.
Vaargast was hier noch vrijpostig, zooals bij Klingeveer, noch eerbiedig zooals bij Boomers; noch natuurlijk zooals bij Van Hoven, maar deftig en gewigtig. Hij nam het eerst het woord. Volgens een afspraak onderweg gemaakt, op verzoek des kontroleurs, zou deze niet veel meer doen dan door zijn aanwezigheid, en nu en dan te knikken, de verzekeringen van zijn medgezel staven.
In parlementaire vormen en met zooveel stadhuiswoorden als hem maar voor den geest wilden komen, betoogde Vaargest dat van den heer Van Ramen de geheele toekomst der welgezinde partij afhing. De brouwer was schier verbluft door 's mans hoogen ernst en nadrukkelijken toon. Dit was juist wat Vaargast wenschte.
‘En wat zou ik dan wel moeten doen,’ vroeg Van Ramen, toen de voorzitter aan het slot van zijn aanspraak was gekomen, ‘wat zou ik dan wel moeten doen om - de uitdrukkingen van den geachten spreker veroorloven mij de vraag in dezen schijnbaar aanmatigenden vorm te stellen -onze partij te redden?’
‘Niets anders, waarde heer, dan getrouw te blijven aan uw antecedenten, aan uw eervol verleden, aan uw karakter als verdienstelijk burger, die zich zelfstandig een weg heeft gebaand, en gezamenlijk met andere vastberaden mannen den gelen moedig het hoofd te bieden.’
Van Ramen wist nu nog evenveel als te voren, en zag Van Hoven aan, die deftig knikte.
‘Het is thans te doen om de vereeniging Regt en Wet,’ ging Vaargast voort, ‘terug te brengen van de heillooze

{==320==} {>>pagina-aanduiding<<}

baan, waarop de misleiding haar heeft voortgestuwd. De beginselen, de konsekwentie vorderen dat wij eene kandidatuur, te kwader ure doorgedreven, vernietigen...’
‘Met uw verlof,’ viel Van Ramen hem hier in de reden, terwijl de knorrige trek, die door Vaargasts welsprekendheid van zijn gelaat geweken was, terug kwam, ‘mijne beschouwing der zaken - om mij van die woorden te bedienen - verschilt zeer van de uwe. Ik noem het konsekwentie - en naar ik geloof met volle regt - dat men getrouw blijft aan wat men eenmaal, na rijp beraad, zich heeft voorgenomen. Was de heer Molmer - gij zult mij dit moeten toegeven - geen wenschelijk kandidaat, dan hadden wij hem moeten voorbijgaan. Nu wij dit niet hebben gedaan, behooren wij hem - dit is mijn vaste meening - te handhaven.’
‘Ik voor mij,’ zeide de kontroleur, ‘ben niet op de hoogte der partijverhoudingen; ik sta daar geheel buiten, maar mijn geachte vriend, de heer Vaargast, bewees mij zoo even dat de heer Molmer, sedert zijn kandidatuur te dezer plaatse, veranderd is van wit tot zwart; dat hij, in één woord, gedraaid heeft, en nu komt het mij voor dat mijn evenzeer geachte vriend Van Ramen, wiens opregt karakter ik ten hoogste vereer, niet door stil te zwijgen zijn goedkeuring aan een gedrag behoort te hechten, dat ik bij elkeen moet afkeuren, om het even van welke partij hij deel uitmaakt.’
Het begon Van Ramen bang om het hart te worden. Ondanks al zijn studiën in de beroemdste redenaars van den vroegeren en den tegenwoordigen tijd, was hij tegen de redekunst der beide bondgenooten niet opgewassen. Hij peinsde op een passenden zin en tusschenzin, maar Vaargast, aan wien zijn verwarring niet ontgaan was, en die hem wilde overrompelen, liet hem niet aan het woord komen.

{==321==} {>>pagina-aanduiding<<}

‘Heden avond zou ik wel wenschen een bestuursvergadedering te houden,’ zeide hij haastig. ‘Mogen wij op u rekenen?’
Van Ramen aarzelde en zag weder naar den kontroleur, die nu echter zich niet verroerde.
‘Mijn bedoeling kan geenszins zijn om u reeds tot een bepaald besluit over te halen. Ik verzoek slechts uwe tegenwoordigheid op die vergadering. Gij blijft volkomen vrij om daar u al of niet tegen de hernieuwing der kandidatuur te verklaren.’
Bijna was Van Ramen in den gespannen strik gevallen. Hij hield echter nog bij tij ds het toestemmend antwoord terug, en gehoor gevende aan de stem der voorzigtigheid, vroeg hij twee uur tijds om zich te beraden. Het ijzer willende smeden nu hij het heet dacht, drong Vaargast op een onmiddellijk antwoord aan, maar noch de levendigheid van zijn taal, noch het glimlagchen en knikken van den kontroleur konden hem dit doen verkrijgen. Van Ramen stond op een onneembaar terrein, bewerende dat er na twee uren nog tijd genoeg zou zijn, om de andere bestuurderen op te zoeken. Ziende dat hij bij zijn stuk bleef, vertrokken de heeren weder.
‘Ik heb alles gedaan wat ik vermogt zonder mij te kompromitteren,’ zeide Van Hoven op straat. ‘Doch ik zie dat het plan zal mislukken. Het spijt mij voor Van Breemsma.’
‘Al mijn pijlen zijn nog niet verschoten,’ antwoordde Vaargast, en snelde heen.
‘Het is mogelijk,’ mompelde Van Hoven bij zich zelven, ‘maar ook deze pijl zal het wit niet treffen, vrees ik. Vaargast verspilt zijn tijd en zijn ijver aan een hopeloos pogen. Het ware voor Van Breemsma veel beter, dat onze Notaris aan Regt en Wet niet meer tornde, en al zijn kracht besteedde om de

{==322==} {>>pagina-aanduiding<<}

afgescheidenen zijner partij te organizeeren. Dit is de eenige kans. Ik zal hem dat morgen wel aan zijn verstand brengen. Heden is er toch niets met hem te beginnen.’
De buren, die Van Hoven zoo in zich zelven mompelende zagen voortstappen, hadden schier allen een zucht of woord van mededoogen voor hem over. De arme man, zoo peinzend, zoo in zich zelven gekeerd! Hoe moest hem de zorgelijke toestand zijner echtgenoot kwellen!
Toen de kontroleur zijn huis bereikt had, en voorzigtig de schel roerde, wier klepel door middel eener prop van zijn klank was beroofd, viel hem de naam van een vriend in, die in een naburig dorp woonde, welbespraakt was en grooten invloed op het publiek had. Dezen besloot hij over te halen om voor Van Breemsma in de plattelandsgemeenten werkzaam te zijn, als agent of vertegenwoordiger der afgescheiden leden van Regt en Wet. Dat zou meer afdoen dan al het heen en weder loopen van Vaargast. Hij wilde hem nog heden schrijven om over te komen, ten einde met hem een onderhoud te hebben, en zich daarna tot Vaargast te wenden, want hij zelf moest er buiten blijven. Maar eerst de lijst; vóór dat deze gereed was kon hij niet rustig aan iets anders arbeiden.
Op weg naar de ziekekamer vernam hij dat de dokter de lijderes veeleer iets beter dan minder had gevonden, ofschoon herhalende dat er geen hoop meer was. Dit bleek ook uit zijn voorschriften. De patiente mogt eten en drinken waar zij trek in had, zelfs spreken als zij er lust in gevoelde, en kon haar medicijnen naar believen innemen of laten staan.
‘Het zal niet lang meer duren,’ zeide de kontroleur het hoofd schuddende.
‘Ach neen, mijnheer,’ antwoordde de ziekenoppasster. ‘U moet u het ergste maar voorstellen - dat is beter dan zoo tusschen angst en hoop te worden geslingerd.’

{==323==} {>>pagina-aanduiding<<}

‘Slaapt zij?’
‘Nu en dan; als zij wakker is ligt ze echter zeer stil. U moest haar eens een hartig woordje toespreken mijnheer; dat zou haar goed doen, en een weinig bij haar op de kamer blijven zitten.’
‘Dit was juist mijn plan,’ sprak Van Hoven droevig. Ach, het zal niet dikwijls meer geschieden!’
Hij ging binnen, trad op het ledikant toe, en schoof de gordijnen op zijde, deelnemend vragende hoe zijn Margaretha het maakte. Een zwakke stem antwoordde, dat het van daag nog al redelijkjes was, en het spreken minder vermoeide dan gisteren.
‘Dan blijf ik een uurtje bij u, lieve!’ antwoordde de bezorgde echtgenoot, en nam aan de tafel plaats. ‘Als gij wat noodig hebt, moet gij het mij maar vragen, maar veel met u praten zou toch niet goed voor u zijn. Uw zenuwen moeten rustig blijven.’
Uit de secretaire, in een hoek der kamer, haalde hij een inktkoker en eenige vellen velijn papier te voorschijn, trok de lijsten en aanteekeningen, waarmede hij zich op het kantoor had bezig gehouden, uit zijn zak, en begon ijverig namen te schrijven, en er woonplaatsen achter te voegen.
Toen hij een tijd lang daarmede was voortgegaan, kuchte de zieke.
Hij reikte haar een dronk aan, en schudde haar kussens op.
‘Wat krast gij daar?’ vroeg zij.
‘Ik ben aan het schrijven van aanbevelingsbrieven voor een vriend, die zich te Amsterdam gaat vestigen. Als het u hindert zal ik er mede eindigen, en dan kom ik wat voor uw bed zitten. Alleen de adressen nog maar. Waar woont de familie Pinakel ook weêr?’
‘Op den Kloveniersburgwal bij de Staal straat. Ik voel

{==324==} {>>pagina-aanduiding<<}

dat de benaauwdheid terugkomt,’ klonk het flaauw uit het bed.
‘Bij de Staalstraat,’ herhaalde van Hoven, het woord op zijn lijst overbrengende. ‘En Egbert Thorens?’
‘Leidsche gracht.’
‘En De Muis?’
‘Damrak .... Ach, ik word zoo benaauwd.’
‘Precies; Damrak.’ Toen hij ook dit adres opgeteekend had, sloot hij de lijst weg, die nu volledig was, en plaatste zich op den stoel voor het ledikant. Hij sprak nog iets over zijn hoop, dat de benaauwdheid wijken, en zij een genisten nacht hebben mogt, die haar goed zou doen, boog zich over de zieke heen, en verschikte de dekens. Langer spreken zou haar vermoeijen, had de dokter verklaard; nu moest zij weder eens een uurtje stil liggen en beproeven of zij wat sluimeren kon. Na dien raad ging hij in een zijvertrek den politieken brief schrijven, waartoe veel behoedzaamheid werd vereischt, want de bewoordingen moesten die wezen van iemand, welke er buiten wilde blijven, en toch even goed zijn doel bereiken, alsof hij er binnen was. Deze mijn, tegen Molmers kandidatuur aangelegd, sprong echter niet. Des avonds greep een geweldige koorts mevrouw Van Hoven aan, die gedurende den nacht in hevigheid toenam. Toen den volgenden morgen de ontboden vriend verscheen, vond hij een weduwnaar, die het zoo druk had met zijn droefheid, de noodzakelijke verordeningen aan aansprekers, en het verzenden van brieven aan verwanten en bekenden, dat hij het niet waagde het onderwerp aan te roeren, waarop de kontroleur in zijn schrijven van den vorigen dag had gezinspeeld. Hij vermogt alleen zijn goede diensten aan te bieden bij dit lang vooruitgeziene en toch nog onverwachts wreede sterfgeval, en ging met een deelnemenden handdruk

{==325==} {>>pagina-aanduiding<<}

en betrokken gezigt zijn weg. Wat Van Hoven aangaat, niemand, zelfs Vaargast, durfde hem in de eerste dagen over iets anders spreken dan over het smartelijk verlies, en zoo was de kontroleur in den tijd, die nog vóór de verkiezingen moest verloopen, verloren voor de politiek.
Toen Vaargast het spreekwoord van den boog en de pijlen aanhaalde, bedoelde hij met dien boog zich zelven en met den pijl Klingeveer, daarbij aan Van Ramen denkende als aan zijn wit. Het was inderdaad in gezelschap van den sekretaris, dat hij zich ten tweeden male bij den brouwer aanmeldde. Deze was echter thans ook niet alleen. Nadat de beide verbondenen tot hem waren toegelaten, zagen zij mevrouw Van Ramen hun met een vriendelijk gelaat te gemoet komen.
Hare aanwezigheid was Vaargast zeer aangenaam, omdat hij, op grond van eenige uitdrukkingen bij het laatste diner, aan haar schoonen mond ontvallen, haar voor een vijandin van Molmer, en bijgevolg voor een vurige partijgangster van Van Breemsma hield. De scherpzinnigste lieden hebben hun oogenblikken van vergeetachtigheid, en zoo mag het Vaargast vergeven worden, dat hij niet aan de lijfspreuk van Frans I, souvent femme varie, dacht. Klingeveer, met zijn verwaarloosde kleeding en zijn gebrek aan vormen, kon de man niet zijn, om zich tegenover zwierige dames op zijn gemak te gevoelen, vooral wanneer hij op haar verschijning onvoorbereid was. Zijn verwarring was zigtbaar. Verlegen poogde hij zijn altijd wijkend vest omlaag te trekken, wist niet waar hij zijn hoed zou laten, en zocht te vergeefs naar woorden, ofschoon hij zich verbonden had, om op Van Ramen storm te loopen!
‘Indien de heeren staatszaken met elkander te behandelen hebben .... en mijne tegenwoordigheid’ .... sprak Caroline glimlagchende.

{==326==} {>>pagina-aanduiding<<}

‘O neen, mevrouw, zoo erg is het niet,’ stamelde Klingeveer.
‘Ik zou mij nooit vergeven, lieve mevrouw, u verjaagd te hebben,’ sprak Vaargast. ‘Uw doorzigt zal ons bij onze beraadslagingen van het grootste nut zijn.’
‘Die beraadslaging zal zulk een vaart niet loopen,’ hernam Klingeveer, die zich, door luid te spreken, over zijn schroomvalligheid wilde heenzetten. ‘Het komt er maar op aan, dat de heer Van Ramen heden in de vergadering verschijnt.’
‘Is de aanwezigheid van mijn echtgenoot zoo noodzakelijk?’
‘Zeker mevrouw,’ antwoordde Klingeveer; ‘wij moeten minstens met ons vieren zijn, anders kunnen wij als bestuur geen besluiten nemen. Drie hebben wij er al. Uw man moet de vierde zijn. Dit begrijpt u toch wel?’
‘Het is klaar. Van Ramen had mij overigens al uitgelegd wat er is voorgevallen. Die verdeeldheid is zeer te betreuren.’
‘Dat is zij wel,’ verzuchtte Van Ramen.
‘Het verheugt mij dat gij hiervan evenzeer overtuigd zijt als uwe vrouw,’ voegde Vaargast hem toe. ‘Sla met ons de handen ineen om er een einde aan te maken.’
‘Ik vrees integendeel, dat door nieuwe vergaderingen de scheuring grooter zal worden.’
‘Juist het omgekeerde. Zoo wij met kracht handelen, wordt Molmer verwijderd, en er blijft nog slechts één kandidaat, de verdienstelijke Van Breemsma!’
‘Hoor eens, vriend Vaargast, openhartig gesproken, ik kan niet inzien, waarom een veelbelovend jong mensch als de heer Molmer zulk een openbare beleediging moet worden aangedaan, als gij wilt bewerken. Ik aarzel om daartoe de hand te leenen.’
Zulk antwoord was wel voorzien, en vooruit waren de

{==327==} {>>pagina-aanduiding<<}

argumenten daartegen gereed gemaakt. Klingeveer pakte ze uit. Hij tastte Van Ramen in zijn zwak. Welke waren de beginselen, waarop hij roem droeg, welke hij geheel zijn leven in beoefening had gebragt, en die er de kroon van uitmaakten? Zij waren: bevordering der volksvlijt; verzekering der voordeelen van den arbeid; regelmaat in het bestuur; regtvaardigheid in de staatkunde. En die beginselen - waarvan hij als het ware een verpersoonlijking was - hij, de man, door eigen vlijt en welgeslaagden arbeid, langs regelmatige wegen en met regtvaardige middelen rijk en aanzienlijk geworden, die beginselen werden alleen door de welgezinde partij vertegenwoordigd. Daarom mogt hij niet terug blijven, nu zij in gevaar verkeerden, nu allerlei intriganten het er op toelegden om ze, door een vermomde gele kandidatuur, het onderspit te doen delven. ‘Zie’, zoo eindigde Klingeveer zijn aanspraak, welke Vaargast met groote ingenomenheid had aangehoord, ‘zie, ik ben gewoon te zeggen wat mij op het hart ligt. Het raakt mij niet wie er zich aan stoot. En al is mevrouw er bij, ik wil het toch zeggen: wanneer de heer Van Ramen ons thans in den steek laat, zal ik mij in hem hebben bedrogen. Dan zou hij de man niet zijn, waarvoor wij hem altijd hebben gehouden. Ik hoop dat mevrouw het niet kwalijk wil nemen dat ik zoo spreek, maar er uit moest het - en daarmede basta.’
Van Ramen stond met de eene hand in zijn zak, met de andere langs de kin strijkende, tegen den schoorsteen te leunen, maar zeide niets. Hij begon te vreezen dat, ofschoon hij niet gaarne naar de vergadering ging, zijn eer en roem dit toch vorderden.
‘Nu, wat is uw besluit? Gij komt, niet waar?’ zeide Vaargast dringend. Gij ziet hoe onze geachte vriend denkt, en hij drukt, om zoo te zeggen, de openbare meening uit.’

{==328==} {>>pagina-aanduiding<<}

Voor de openbare meening had Van Ramen een onbeschrijfelijken eerbied.
‘Maar heeren,’ zeide nu zijn vrouw, ‘waarom de heer Molmer voor geel uitgemaakt? Voor weinige dagen hoorde ik hem nog door velen als een der uwen prijzen.’
‘En de kandidatuur te Wijkerdam?’ vroeg Vaargast, stotterend van verbazing over deze interventie ter gunste van Molmer.
‘Ik heb van verkiezingen niet veel begrip, maar geloof toch niet dat door die kandidatuur de afval van Mr. Molmer is bewezen.’
‘Neen, dat is hij wel,’ verklaarde Klingeveer, ‘volkomen bewezen. Niet waar, Vaargast? Verlaat u te dien aanzien op mij. Als sekretaris van Regt en Wet moet ik dit toch weten.’
‘Van Ramen, verhaal eens wat men u uit Dungermeer heeft geschreven,’ sprak Caroline tot haar man.
‘O, die brief... ja, dat is waar ook, die brief?’ Met deze woorden haalde Van Ramen een stuk papier uit den zak en frommelde het tusschen de vingers, zonder te weten wat hij er mede zou aanvangen.
‘Maar wij hebben met Dungermeer niets te maken. Zij kunnen daar doen wat zij willen. Het is de vraag wat te Wijkerdam moet geschieden.’
‘Juist, mijnheer Klingeveer,’ zeide mevrouw weder, ‘maar wat in dien brief staat is ook voor Wijkerdam van belang: ten minste zoo oordeelt mijn echtgenoot er over.’
‘Wij kunnen altijd van den inhoud kennis nemen,’ zeide Vaargast. ‘Wat behelst die brief wel?’
‘Hij is geschreven door een warm welgezinde,’ zeide Van Ramen. ‘Het zou misschien te lang duren om u alles voor te lezen wat er in staat. Doch het komt hierop neder

{==329==} {>>pagina-aanduiding<<}

De massa der welgezinden te Dungermeer wil Van Buuren bepaald niet; velen hunner zijn ook niet ingenomen met de kandidatuur van Houweel. De man is te oud, en sukkelt voortdurend. Zelfs is hij thans vrij ernstig ziek. Men vreest alzoo iemand te benoemen, die welligt te zwak van gestel zal wezen om zijn betrekking naar behooren waar te nemen. Dit maakt dat velen hunner er over denken om voor den heer Molmer te stemmen. Hij is wel de man van de gelen, maar ook van de wijkerdamsche welgezinden. Men wil van mij weten of ik dit kan aanraden.’
‘Hoe langer hoe fraaijer!’ riep Klingeveer uit. ‘En wat hebt gij wel geantwoord?’
‘Het antwoord moet nog gegeven worden.’
‘Schrijf maar dat zij voor ieder ander liever moeten stemmen dan voor hem; een man, die met twee pannen bakt, verdient niemands vertrouwen. Gij, Van Ramen, die altijd even als ik, een vijand zijt geweest van alle kuiperij, kunt niet langer aarzelen. Nog eens, sluit u bij ons aan. Wat zegt gij, mevrouw?’
‘Mijnheer Klingeveer,’ antwoordde de aldus aangesprokene, ‘mij dunkt dat de heer Molmer veel te streng door u wordt beoordeeld. Hij is, naar ik vernam, een hupsch man, en dewijl zelfs de welgezinden te Dungermeer ....’
‘Maar die worden om den tuin geleid! Ik zeg u dat hij geel is,’ riep Klingeveer kregel.
‘Ik zal de heeren verder alleen laten spreken.’ Dit zeggende stond Caroline op.
‘Er is eigenlijk niets meer te verhandelen,’ merkte Van Ramen aan, en gaf zijn vrouw een wenk om te blijven. ‘Nu de kandidatuur eenmaal is gesteld - konsekwentie gaat bij mij vóór alles - wensch ik ook niet mede te werken om er op terug te komen. Ik heb de overtuiging niet dat Mol-
{==330==} {>>pagina-aanduiding<<}
mer geel is. Er is geen verklaring - schriftelijk of mondeling - van hem bekend waaruit dit blijkt.’
Vaargast deed nu nog een poging om verandering in dit besluit te brengen, door Van Breemsma op te hemelen en zag daarbij gedurig naar mevrouw; maar hoezeer deze ook vroeger ingenomen was geweest met een man van zulke fijne manieren, thans liet de lofspraak haar onverschillig. Wat erger was, zij gaf aan Vaargast en Klingeveer den raad al hun invloed te gebruiken tot het bijleggen der geschillen tusschen de leden van Regt en Wet. Al begreep zij ook weinig van de politiek, zag zij echter wel in dat verdeeldheid altoos te bejammeren was.
Met deze boodschap trokken de twee heeren in wrevelige stemming af. Klingeveer schold uit al zijn magt op de flaauwhartigheid van Van Ramen, die zich door zijn vrouw had laten ompraten. Maar zoo dacht Vaargast er niet over. In politieke aangelegenheden had mevrouw nooit iets in te brengen gehad. Zij volgde veeleer, meende hij, het gevoelen van haar man; maar hoe was deze zoo gesteld op Molmer? Geen twijfel of Ter Woude zat daarachter! Het besluit werd nu genomen om, onder de hand, aan de afgescheiden leden van Regt en Wet zooveel mogelijk krachten toe te voegen, en door hen met alle magt te arbeiden aan de bevordering der kandidatuur van Van Breemsma. Deze taak nam Vaargast op zich. Inmiddels kreeg Klingeveer in last uit de weifelaars een soort van middenpartij te vormen, die zich de bezadigden of de gematigden zouden noemen. Die namen trokken altijd en hadden vooral bij de vredelievende burgers een goeden klank. Vaargast berekende dat aan deze middenpartij de steun zou toevallen van alle kiezers, die in de war gebragt waren en niet wisten wat zij moesten doen. Eerst moest men hun aanprediken zich buiten stemming te hou-
{==331==} {>>pagina-aanduiding<<}
den, welke raad wel ingang zou vinden, en dan, den laatsten dag, er het een of ander op verzinnen om hen hunne stem aan Van Breemsma te doen geven.
Terwijl dit veranderd veldplan werd vastgesteld, zat Van Ramen met een neêrslagtig gelaat voor zich heen te staren. Clara was nu ook in het vertrek. Haar oogen glinsterden van blijdschap.
‘Ik kan u niet zeggen, papa,’ juichte zij, ‘hoe verheugd ik er over ben dat gij niet wildet mededoen in die nieuwe intrigue tegen mijn Frits! Hij zal er nu zeker wel doorkomen!’
Mevrouw scheen geen bedenking te hebben tegen de uitdrukking; ‘mijn Frits.’ Zij was het overigens geheel met Clara eens dat papa goed gehandeld had.
‘Onze vriend Vaargast,’ zeide zij tot hem, ‘zag ons waarlijk voor al te eenvoudig aan! Zou hij inderdaad meenen dat wij niet bespeurden waarom het hem te doen was? Zijn haan moest weder koning kraaijen, als altijd. En dat wilde hij bewerken door dien plompen Klingeveer! Die was er de regte voor om ons te overreden! Een man met zulk een voorkomen en zulke manieren! Een beestenkooper is hij geweest, niet waar? Men kan het hem nog wel aanzien! Gelukkig dat gij niet in hun valstrik zijt geloopen!’
Van Ramen stond op, stak beide handen in zijn zakken en zette een vreeselijk bar gezigt, zoo als aan Coriolanus niet zou mistaan hebben, op het oogenblik dat hij zijn moeder beloofd had Rome te zullen sparen. En even tragiesch als dat gezigt, klonk zijn stem, toen hij uitriep:
‘Dochter, vrouw, gij hebt het gewild; uw gebeden hebben mij vermurwd, maar ik heb mijn pligt verzaakt! Zoo als de achtenswaardige en regtschapen Klingeveer te regt verklaarde - want achtenswaardig en regtschapen is hij, al missen zijn

{==332==} {>>pagina-aanduiding<<}

kleederen ook allen zwier - ik heb gebroken met mijn eervol verleden, en wanneer de gelen zegevieren is het door mijne schuld! Zult gij ooit den omvang begrijpen van het offer, dat ik - met onderdrukking van wat mijn politieke rigting mij voorschreef - u bragt?’
‘Ach, papa, ik ben er u zoo dankbaar voor,’ antwoordde Clara en sloeg de armen om zijn hals, ‘o zoo dankbaar! Het moet u waarlijk niet berouwen dat u die heeren hebt geweigerd!’
Zoowel door de opgeruimdheid zijner dochter, als door zijn innige tevredenheid over zijn welsprekendheid van daareven, geraakte Van Ramen in luchtiger stemming. Caroline dacht het oogenblik gekomen om, op hare manier, troost-gronden bij te brengen, en sprak daarom:
‘Eigenlijk zou het er niet veel toe hebben gedaan, of gij in die vergadering waart gekomen, of niet!’
‘Niet veel toe doen! De verkiezing van Van Breemsma valt door mijn wegblijven in het water!’
‘Het is,’ hernam Caroline, ‘of ik Vaargast hoor spreken. Die verbeeldt zich ook dat geheel Wijkerdam regts gaat als hij regts en links als hij links wil. De menschen, die nu voornemens zijn voor den heer Molmer te stemmen, zullen dat toch niet laten, denk ik, omdat gij met uw drieën van meening zijt veranderd!’
‘Beste vrouw, de politiek is en blijft een gesloten boek voor u!’
‘U moest het mij toch eens uitleggen, papa,’ vroeg Clara, ‘wat al die bemoeijingen van mijnheer Vaargast en de andere heeren eigenlijk beduiden. Ieder kent hier Frits en houdt van hem. Hij is nu eenmaal de kandidaat. Hoe kunnen deze heeren dan beletten dat men voor hem stemt? De kiezers zullen immers zeggen: al uwe praatjes helpen niets.

{==333==} {>>pagina-aanduiding<<}

Wij weten wie de heer Molmer is; een lief, braaf, verstandig en kundig man, die veel meer verdient om lid der Kamer te worden dan gij een van allen! Dat zou ik zeggen, indien ik een kiezer was!’
‘Ik geloof het gaarne, maar niet dat de andere kiezers zoo zouden spreken!’
‘Is Molmer dan niet braaf, edel, kundig en goed?’
‘Bij verkiezingen doet het er bitter weinig toe wat de kandidaat is; de eenige vraag is door wie hij wordt voorgesteld. En laat ons nu over deze kwestie zwijgen. Ik kan ze ulieden toch niet helder maken. Hier kunt ge u intusschen op verlaten, dat als uw uitverkorene benoemd wordt, hij dit eenig en alleen te danken heeft aan mij.’
‘Ik beloof u dat hij er u zijn geheele leven erkentelijk voor wezen zal, vader, en ik ook! En gebeurt dan alles wat wij hopen, dan zullen wij het overal vertellen, hier en in den Haag en elders: weet gij wel hoe mijnheer Molmer het tot lid der Kamer gebragt heeft? Door Regt en Wet? Mis. Door de Kiezers? Mis. Door zijn eigen verdiensten? Mis. Door wie dan? Door den vader van zijn bruid! Of neen, door zijn bruid zelve, want die heeft haar vader bepraat, vóór de heeren om antwoord kwamen, om niet naar de vergadering te gaan? Is het niet zoo? Ja, ja! Ik ben het eigenlijk, die Frits naar de Tweede Kamer zend! Ziet u!’
Van Ramen verlustigde zich eenige oogenblikken in de uitgelatenheid van zijn kind en kuste haar hartelijk op beide wangen. Toen echter werd hij ernstiger en waarschuwde haar dat men geen hei moest roepen vóór dat men over den dam was. Ook maande hij haar aan, zich op de mogelijkheid eener teleurstelling voor te bereiden en verklaarde haar nogmaals dat hij de gestelde voorwaarden zou handhaven, en er bij een mislukken der kandidatuur niets van een

{==334==} {>>pagina-aanduiding<<}

engagement instond. Mevrouw sprak in gelijken zin, en maakte er Clara oplettend op dat het haar eerste pligt bleef zich de afgelegde belofte te herinneren, om bij voorkomende gelegenheden den heer Molmer niet over haar gevoelens te onderhouden. Geen der bestaande bepalingen op dit punt werd opgeheven. Als een stortbad werkte deze herinnering op de blijde stemming van het meisje. Er waren nu twee die bedrukt keken, want ook Van Ramen was weder in zijn naargeestige overwegingen vervallen. Een tijd lang sprak niemand een woord.
‘Papa,’ zeide Clara eensklaps.
‘Wel, Clara?’
‘Omdat u niet naar die vergadering gaat, blijft Frits ... de heer Molmer, meen ik, kandidaat, niet waar?’
‘Ja lieve; hebt ge dat nog niet dikwijls genoeg gehoord?’
‘En omdat hij kandidaat is, wordt hij gekozen?’
‘Dit willen wij ten minste hopen.’
‘Als hij evenwel niet gekozen wordt, hadt u even goed naar de vergadering kunnen gaan?’
‘Ongetwijfeld. - En ik zou dan stellig beter mijn pligt gedaan hebben.’
‘Maar als hij nu eens wel gekozen wordt, heeft hij het ook niet aan u en mij te danken?’
‘Kind, wat praat gij toch!’
‘Is dit dan niet juist?’
‘Clara, politiek is geene zaak voor u; gij begrijpt er niets van.
‘Wanneer de heer Molmer benoemd wordt, mag het engagement doorgaan?’
‘Dan heeft hij een betrekking, en zal ik, zoo als ik u beloofd heb, mijn woord houden!’

{==335==} {>>pagina-aanduiding<<}

‘Dank u papa. Ik verlang niet meer van de politiek te begrijpen dan dit. Mijn voorgevoel verkondigt mij, dat hij het winnen zal. Ach! waren die verkiezingen reeds voorbij!’
‘Ik hoop, dat uw voorgevoel u niet bedriegt, en hij hier gekozen zal worden.’ Van Ramen legde dit maal den nadruk op het woord: ‘hier,’ wat zijne dochter niet ontging.
‘Wat meent u met dat “hier,” vader?’
‘Dat, zoo hij te Dungermeer wordt verkozen, al was het ook door de medewerking van eenige welgezinden, hij nooit uw bruidegom zal worden!’
‘Heeft hij dan geen betrekking?’
‘Nooit zal de uitverkorene der tegenpartij mijn schoonzoon worden; het zou mij voor altoos onteeren!’
‘Ach papa, nu begrijp ik weder niets van de politiek. Wat doet het er toe of hij het bij ons of in Dungermeer wint? Als hij er maar komt!’
‘Hier zou hij er komen als welgezinde.’
‘En te Dungermeer?’
‘Als gele!’
Clara zag haar vader met groote oogen aan. De zaak was nu zoo geheimzinnig geworden dat zij er nergens meer licht in zag. Eén poging wilde zij echter nog wagen, om een troostrijker antwoord te erlangen, en wederom vroeg zij:
‘Doch in het laatste geval, papa?’
‘Welnu?’
‘Bij een verkiezing te Dungermeer?’
‘Ga voort.’
Clara aarzelde een oogenblik.
‘Zouden wij .... zouden wij dan ook niet geel kunnen worden?’
Zoo tragiesch als thans had Van Ramen er den geheelen dag nog niet uitgezien, en hij riep uit:

{==336==} {>>pagina-aanduiding<<}

‘Zoo ver is het dan reeds met mij gekomen, dat in mijn eigen huis, mijn eigen dochter.... maar ik ontvang loon naar werken .... O Nemesis!’
En daarna verliet hij het vertrek.
‘U spreekt ook geen woord, mama,’ zeide Clara, toen hij weg was. ‘Vat u daar iets van?’
‘Hoe kunt gij het vragen, Clara?’ antwoordde mevrouw met een min of meer preutsch glimlachje.
‘Zoo mama; leg mij dan, bid ik u, eens uit wat geel is?’
‘Geel, ja, ziet gij, kind, geel dat is wat ze te Dungermeer zijn, en niet-geel is wat papa en mijnheer Vaargast en die mijnheer Klingeveer, zonder handschoenen, en al de anderen zijn.’
‘En wat is Molmer?’
‘Ik vrees, ook geel - daar zit het hem eigenlijk!’
‘Hoe kan papa dan echter wenschen dat hij hier wordt gekozen, want daar heeft hij niets tegen.’
‘Omdat.... Hoe zal ik u dat duidelijk maken? .... Omdat het gele dan niet zoo in het oog valt; of liever omdat hij dan is zooals Vaargast, papa, Klingeveer en de overigen. Het beginsel is in dit geval anders. Zijt gij thans op de hoogte?’
‘Niet al te best, mama.’
‘Inderdaad, papa had wel gelijk; de politiek is geen zaak voor u.’
‘Dat bespeur ik hoe langer hoe meer,’ bekende Clara al zuchtende, en ging naar haar kamer. Daar trachtte zij, in de stilte, te berekenen hoeveel kansen er voor, en hoeveel er tegen de vervulling harer wenschen waren, maar slaagde in deze opsomming niet. Zij besloot zoo geduldig mogelijk af te wachten wat er nu gebeuren zou, en troostte zich met het denkbeeld dat zij althans, sedert het bezoek van Frits, zeer

{==337==} {>>pagina-aanduiding<<}

was vooruitgegaan, want nu waren er ten minste eenige uitzigten en toen in het geheel geene.
De man, die de oorzaak was van al deze onderhandelingen, zamenspraken en bemoeijingen, had den raad van zijn vriend Patters gevolgd en zich bedaard gehouden. Ten einde dit te beter te kunnen doen, was hij te huis gebleven en liet niemand bij zich toe. De dagbladen mogten hem niet meer boven gebragt worden, en al zijn huisgenooten hadden strenge order ontvangen om hem geenerlei nieuws betreffende de verkiezingen mede te deelen. Maar hij zou er van vernemen, wat hij ook deed. Daags na de voorvallen, in de voorafgaande bladzijden beschreven, stond hij des morgens voor het raam te turen, toen hem eensklaps een groot, rooskleurig plakaat in het oog viel, dat aan de pomp was gehecht, die het midden der straat, regt tegenover het huis van Wittemeijer, versierde. En op dit plakaat las hij, met dikke glinsterend zwarte kapitalen van onderscheiden vormen:
KIEZERS VAN WIJKERDAM!

GEEFT UWE STEM NIET AAN Mr. F. MOLMER!!

GIJ ZOUDT AAN DE GELEN DE OVERWINNING VERSCHAFFEN!!!

GIJ ZOUDT HET PAARD VAN TROJE BINNENHALEN!!!!

GIJ ZOUDT EEN PALM UITREIKEN AAN POLITIEKE BEGINSELLOOSHEID EN KARAKTERLOOSHEID!!!!

Neen, Kiezers! vereenigt met ons uwe stemmen op den kordaten, onafhankelijken, edelen en beginselvasten:

P.C. VAN BREEMSMA!!!!!
Een aantal Welgezinde Kiezers.

{==338==} {>>pagina-aanduiding<<}

‘Dat gaat goed! karakterloos, beginselloos en het paard van Troje!’ zeide Molmer misnoegd en liet de gordijn omlaag vallen. ‘Als zij dit voor mijn oogen aanplakken, wat zullen zij dan wel achter mijn rug zeggen? Het is een verdrietig ding om kandidaat te zijn. Ik ben zeker dat er in mijn geheele leven zooveel kwaad niet van mij is gesproken, als in deze week. En niet alleen gesproken, maar ook gedrukt en in het openbaar opgehangen! Ik wed dat Wittemeijer, en zijn vrouw, en zijn werklieden, en zijn kinderen, en zijn meid, reeds voor dag en dauw dat kostelijk biljet gelezen en een geheel ander denkbeeld dan vroeger opgevat hebben van den stillen heer, die op de bovenkamers woont! Straks, als het drukker wordt op straat, zullen alle gapers in de stad er zich om heen verzamelen, en de gansche bevolking zal mij voor een ellendeling houden, en eindigen met te doen wat dat aantal welgezinde kiezers daar aanraadt. Zoo zal Van Breemsma mijne plaats in de Kamer gaan innemen, en ik zal uit den heeten strijd geen ander aandeel ontvangen dan een verwoeste reputatie. Als het mislukt, verlaat ik Wijkerdam en het vaderland voor goed, en vertrek naar de Oost!’
Welligt zouden de bespiegelingen van den zwaartillenden kandidaat wat minder droefgeestig geweest zijn, als de natuurwetten niet hadden belet dat hij, uit zijn venster, ook de andere zijde van de pomp in het oog kreeg. Daar was een dergelijk biljet aangeplakt van ligtbruine kleur, waarop te lezen stond:

{==339==} {>>pagina-aanduiding<<}

Welgezinde Wijkerdamsche stemgeregligden!

MEN MISLEIDT U!

EEN PARTIJ DIE IN HET DUISTER WROET EN DE LEUS

VERDEEL EN HEERSCH

IN HAAR VAANDEL HEEFT GESCHREVEN,

TRACHT U VAN HET GOEDE SPOOR AF TE BRENGEN,

U DE BEGINSELEN TE DOEN VERLOOCHENEN,

WAARAAN GIJ ZOO STANDVASTIG ZIJT VERKLEEFD,

EN DIE ALLEEN HET WAARACHTIG HEIL

DES VADERLANDS KUNNEN VERZEKEREN.

WIJST HAAR POGEN AF MET AL DE VERACHTING DIE

HET VERDIENT.

VOLGT HET VOORBEELD DER WAKKERE KIEZERSVEREENIGING

REGT EN WET.

GEDRAAGT U NAAR HARE AANBEVELING,

DIE ONDERTEEKEND IS DOOR MANNEN, WELKE UW VOLLE

VERTROUWEN GENIETEN EN VERDIENEN,

de Heeren

VAARGAST, VAN RAMEN, BOOMERS, VAN DER GROTTEN,

HAALHUYZEN, TER WOUDE en KLINGEVEER.

HANDHAAFT UW OUDEN ROEM VAN EENDRAGTIGHEID, EN

ALS WELGEZINDEN,

ALS STAATSBURGERS,

ALS NEDERLANDERS,

ALS WIJKERDAMMERS,

STEMT ALS ÉÉN MAN, OP DEN VERMAARDEN

REGTSGELEERDE, WIENS REGTSCHAPENHEID, VEELZIJDIGE

KENNIS, VRIJMOEDIGHEID EN WELBESPRAAKTHEID

HEM DE GEGRONDSTE AANSPRAKEN VERLEENEN,

OM ZIJNE MEDEBURGERS IN 'S LANDS RAADZALEN TE

VERTEGENWOORDIGEN.

{==340==} {>>pagina-aanduiding<<}

Stemgeregtigden van Wijkerdam!

GEEN VERDEELDHEID!

GEEN STEMVERSNIPPERING!

SNELT ALLEN ALS ÉÉN MAN NAAR DE STEMBUS!

DAT NIEMAND ZIJN KIEZERSPLIGT VERZUIME!

GEDENKT DE GULDEN SPREUK DER VADEREN:
Eendragt maakt magt,

EN STEMT ALS ÉÉN MAN VOOR:

Mr. F. MOLMER.

(Advokaat te Wijkerdam.)

Een groot aantal Kiezers, die niet alleen Welgezind zich noemen, maar het ook zijn.
Molmer stond veel beter bij de kiezers aangeschreven dan hij vermoedde en zelfs gelooven wilde, toen Patters het hem in den loop van den morgen kwam vertellen. Er had zich in de openbare meening een opmerkelijke rigting voorgedaan, die evenzeer het gevolg was van de aanvallen tegen Molmer, als van hetgeen er, voornamelijk over de zorg van Ter Woude, tot zijn lof gedrukt werd. Niet dat het ongunstig gevoelen was geweken, over hetgeen zijn dubbelzinnigheid werd genoemd, dit bestond nog in volle kracht, maar de personen, die bij het eerste gerucht zijner kandidatuur minachtend de schouders hadden opgehaald, omdat hij zoo onbekend of slechts een gewoon mensch was, waren tot een uiterst gering hoopje zamengesmolten. De hoofdartikelen in de plaatselijke bladen, die tot opschrift

{==341==} {>>pagina-aanduiding<<}

hadden: ‘de kandidatuur Molmer’, of ‘de heer Mr. F. Molmer en de welgezinde beginselen’; de korrespondentiën en ingezonden stukken in de couranten van andere steden, welke over de licht- en schaduwzijden dezer kandidatuur handelden; de stroom van advertentiën, waarin Molmer werd geprezen of verguisd; de strooi- en aanplakbiljetten, die zijn naam in dikke letters vermeldden, hadden den bescheiden advokaat tot het onderwerp van alle gesprekken gemaakt. Wijkerdam stond met hem op en ging met hem naar bed, na den geheelen dag te hebben doorgebragt met over hem te praten. En nu was men van oordeel dat iemand, wiens naam men onophoudelijk hoorde en onder de oogen kreeg, wiens staatkundig gedrag de voortdurende oorzaak was van ernstige en warme woordenwisselingen, niet anders dan een ‘uitstekend knappe vent’ kon zijn. Zelfs degenen, die met hem omgegaan en in den aanvang verklaard hadden, dat zij nooit iets bijzonders aan hem mogten bespeuren, loochenden dit thans ten stelligste. Zoo iets hadden zij niet gezegd; zoo iets konden zij zelfs niet gezegd hebben. Het was duidelijk dat zij vreesden van gebrek aan menschenkennis verdacht te worden.
Even duidelijk was het voor Ter Woude, die een goed oog had op de stemming van het publiek, dat zijn kandidaat in het geheel niet behoefde te duchten wegens onbekendheid of geringe verdiensten niet te worden verkozen. Die kandidaat toch was een vermaardheid geworden, en dat hij zeldzame begaafdheden bezat, daaraan werd, zooals gezegd is, door de menigte niet meer getwijfeld. Ter Woude had Patters weten aan het verstand te brengen, dat dit een voordeel was van onschatbare waarde, waarvan men spoedig gebruik moest maken. De kandidatuur had thans een steunpunt bij het publiek. Nu dit,

{==342==} {>>pagina-aanduiding<<}

gaaf had aangenomen dat Molmer voor het ambt van afgevaardigde voldoende bekwaamheden bezat, had men niets anders te doen dan den noodlottigen indruk van de gelijktijdige kandidatuur te Wijkerdam uit te wisschen of te verminderen. Daarna schoot nog wel over Van Breemsma zwart te maken, maar dit was van later zorg en Ter Woude tilde het niet zwaar. Tot dat einde waren altijd middelen te vinden. Drukinkt is niet duur en dagbladen zijn niet ontoegankelijk. Veel moeijelijker was het om een goede mouw te passen aan de dubbele kandidatuur.
Ter Woude had in de laatste dagen zorgvuldig vermeden een voet bij Frits aan huis te zetten. Hij wilde allen schijn ontwijken alsof hij in diens kandidatuur een buitengemeen belang stelde, en aan Vaargast en diens handlangers elk voorwendsel ontnemen om hem van kuiperij te beschuldigen. De geheele wereld wist echter, dat hij het eerst op het denkbeeld was gekomen om Molmer in Regt en Wet te doen aannemen, en dewijl hij zich daardoor zekeren roem van scherpzinnigheid had verworven, werd hij nu van alle kanten ondervraagd naar zijn gevoelen over den vermoedelijken uitslag der verkiezing. Zijn onveranderlijk antwoord was, dat hij zich met gissingen en kansberekeningen niet inliet; het publiek was zoo wispelturig. Hij was tevreden met de gewigtige dienst, die hij aan het distrikt bewezen had, door het op zulk een feniks als Mr. F. Molmer opmerkzaam te maken. Het overige moest hij aan het doorzigt der kiezers overlaten.
In het geheele kiesdistrikt zou echter bezwaarlijk een man te vinden zijn geweest, die minder vertrouwen in dat doorzigt stelde dan hij. Hij beschouwde zich zelven en Vaargast als visschers en de kiezers als visschen; wie het best op de

{==343==} {>>pagina-aanduiding<<}

hoogte was van wind en getij, en het lekkerste aas aan zijn angel wist te slaan, moest de meesten vangen. Dit zeide hij natuurlijk niet in tegenwoordigheid der visschen Integendeel, hij deed alsof hij zich in het geheel niet op de vangst toelegde.
De waarschuwingen en voorschriften, welke hij aan den kandidaat te rigten had, deelde hij eenvoudig aan Patters mede, die, in zijne hoedanigheid van geneesheer, niemands argwaan door zijn druk bezoek in de apotheek opwekte. De dokter had veel dunk gekregen van Ter Woudes beleid, en kwam steeds meer tot de overtuiging, dat de door hem aangewezen gedragslijn de beste was.
Zoo beijverde hij zich nu om zijnen vriend aan het verstand te brengen, dat het oogenblik was aangebroken om zijn houding te verklaren. Het stilzwijgen mogt niet langer duren, en er moest geantwoord worden op de aanvallen der voorstanders van Van Breemsma. Het kwam er slechts op aan dit te doen op eene manier, waarvan men zich veel goeds kon beloven. En daar het ook Frits verdroot om met de armen over elkander het beschimpen van zijn karakter aan te zien, werd besloten, dat hij een brief zou schrijven aan de verschillende dagbladen, waarin van zijn kandidatuur sprake was geweest. Hij zette zich aan zijn schrijftafel en stelde, in overleg met Patters en onder voorbehoud der nadere goedkeuring van Ter Woude, het volgende op.

‘Aan de redaktie van...

‘Een geruimen tijd heb ik het stilzwijgen niet afgebroken tegenover de onwaardige aantijgingen, waaraan ik in deze dagen van meer dan ééne zijde blootstond. Ik meende dat het gezond verstand van het publiek daaraan uit eigen be-
{==344==} {>>pagina-aanduiding<<}
weging regt zou laten wedervaren, en achtte alle wederlegging mijnerzijds overbodig. Het is mij echter gebleken dat vele vrienden, op wier achting ik hoogen prijs stel, van mij verwachten, dat ik door eene openlijke verklaring alle verkeerde opvatting zal wegnemen. Ofschoon zeer ongaarne, ga ik thans daartoe over. Men beschuldigt mij van karakterloosheid en dubbelzinnigheid, omdat ik mij te gelijker tijd de kandidatuur te Wijkerdam en te Dungermeer heb laten welgevallen, en wil het doen voorkomen alsof ik mij aan twee partijen, van zeer uiteenloopende politieke beginselen, zou hebben verbonden. De waarheid is dat ik met geen partij, welke ook, eenige verbindtenis heb aangegaan. Dit is mij te ligter gevallen, omdat ik hiervoor niet ben aangezocht geworden. Ook heb ik geen opzettelijk onderzoek ingesteld naar de politieke rigting der heeren, die mij in beide plaatsen de eer hebben gedaan mij bij de kiezers, als lid der Tweede Kamer van de Staten-Generaal, aan te bevelen. Ik meende en meen toch dat ik deze onderscheiding, mij door achtenswaardige mannen bewezen, kon aannemen. Wat mijn beginselen betreft, die heb ik nooit verborgen, en zal ik nooit verzaken. Mogten de kiezers mij hun vertrouwen willen schenken, dan zal mijn ernstig streven steeds zijn om, uit al mijne krachten, mede te werken tot bevordering van het welzijn des vaderlands, en mij daarvan door niets of niemand laten terughouden. Het algemeen belang, de voorspoed der natie en de verspreiding van welvaart, door orde en arbeid, onder alle klassen der bevolking, zullen steeds in mij een onwrikbaren voorstander vinden.
‘Met de opneming dezer regelen in uw veelgelezen blad zult ge zeer verpligten:

‘Uwen dv. dienaar,
‘Mr. F. Molmer.’

{==345==} {>>pagina-aanduiding<<}

‘Zoo zal het goed zijn, denk ik,’ zeide de dokter, na dit stuk nog eens regel voor regel te hebben overgelezen. ‘Gij blijft in uw geheel, verklaart u voor geen der twee partijen, en gebruikt toch hier en daar een uitdrukking, die elk van haar kan bevredigen. Ik geloof, dat Ter Woude er genoegen mede zal nemen. Misschien zet hij er hier en daar nog iets tusschen van openhartig, rondborstig en onbewimpeld - daar houdt hij van.’
‘Dit konden wij zelven wel doen.’
‘Het is beter dat wij het voor hem overlaten. Hij zal ook de hand in het stuk willen hebben, en er altijd iets in veranderen of bijvoegen. Ik neem het mede, en stuur het u straks terug. Gij hebt dan vóór den avond nog tijds genoeg om er vier of vijf afschriften van te maken, en aan de dagbladen op te zenden.’
‘Vóór den avond? Mij dunkt, het is juist goed werk bij lamplicht.’
‘Te acht uur moet alles in orde zijn: de stukken geschreven en de adressen op de enveloppen - en dan heeft alle schrijverij een eind. Wij gaan naar de Societeit -kinderfeest bijgewoond door de leden en hun dames.’
‘Ik ga niet.’
‘Clara zal er ook wel zijn.’
‘Toch ga ik niet. Ik ben huiverig om in het publiek te verschijnen. Iedereen zal mij aangapen en mij met de vingers nawijzen als de man zonder karakter en beginselen. Ik ga niet.’
‘Ter Woude, uw politieke dokter, heeft het voorgeschreven.’
‘Nog eens, ik ga niet.’
‘Uw politiek gestel vereischt het. Ter Woude heeft het met nadruk gelast.’

{==346==} {>>pagina-aanduiding<<}

‘Ik heb ook een wil.’
‘Als gij ziek zijt, bekreun ik mij daar niet om, en leg u op wat mij dienstig voor u schijnt, of gij dat wilt of niet. Zoo doet Ter Woude ook. Hij heeft gezegd dat gij naar de Societeit moest, zonder er naar te vragen of gij daar lust in zoudt hebben.’
‘Is hij ten minste zoo beleefd geweest van te zeggen waarom?’
‘In de Societeit zullen velen, die u kennen, en zelfs, die u niet kennen, u op het lijf vallen. Men zal beginnen met u wegens de kandidatuur geluk te wenschen, en dan zullen er Vaargasten van den tweeden rang komen, om u, in beleefde termen, opheldering te vragen van wat de dagbladen, minder beleefd, uw dubbelzinnige houding noemen.’
‘Dat is juist wat ik wilde vermijden.’
‘Gij moet u daarover boos maken, doch niet zoo boos om niet meer met bedaardheid te kunnen spreken. En in uw drift moet gij u met fierheid regtvaardigen, zonder veel woorden, en vervolgens het gesprek over dit punt afbreken. Het zal goed zijn om u te houden als was het u onverschillig of men u koos, en alsof men u, bijna tegen wil en dank, te Dungermeer en alhier de kandidatuur had opgedrongen.’
‘Is dit noodzakelijk?’
‘Bepaald. Zoo noodzakelijk dat Ter Woude er zelfs aan gedacht heeft eenige zijner vrieden op te dragen, om de openbare verwijten in kwestie tot u te rigten. Maar hiervan heeft hij later afgezien. Het zal buitendien wel gebeuren.’
‘Als ik maar begreep, waartoe dit dienen moest.’
‘Het tooneel in de Societeit zal gerucht maken, en de belangstelling in uw persoon vermeerderen, die, bij gebrek aan nieuw voedsel, welligt zou afnemen. Ter Woude meent

{==347==} {>>pagina-aanduiding<<}

dat het schelden in de dagbladen tegen u, wegens het misbruik, zijn effekt begint te verliezen. Het is nu tijd om het publiek aan den gang te houden, met lof van u te spreken.’
‘Dat is wel gelukkig!’
‘Wat die apotheker zegt is zoo dom niet. Hij weet hoe men het publiek moet pakken.’
‘Ik was er van overtuigd. Maar ik wenschte dat hij het dan maar alleen pakte en er mij buiten liet.’
‘Men kan juist niet zeggen dat gij u bovenmatig inspant.’
‘Het was onze afspraak dat ik lijdelijk zou blijven. Buitendien zie ik niet in, dat die korte woordenwisseling in de Societeit wat zal uithalen.’
‘Op zich zelve niet, maar zeer veel als zij gevolgd wordt door de verklaring in de dagbladen, welke wij zoo even heb ben opgesteld; dat is de tweede faze.’
‘En ook de laatste?’
‘Er is nog een derde; de bestrijding der kandidatuur van Van Breemsma. Doch hij wil zelfs aan mij niet zeggen hoe hij dit doen zal.’
‘Reken er dan maar op dat het niet op de loyaalste wijs zal wezen. Men had met die bestrijding echter, dunkt mij, eerder kunnen beginnen, gesteld dat er gegronde grieven tegen mijn mededinger bestaan. Wat gebeurt nu? Ik word dagelijks schandelijk verguisd, en inmiddels brengt men het publiek, door over Van Breemsma te zwijgen, in den waan, dat hij een ridder is zonder vrees of blaam. Heeft hij op die reputatie regt, dan is dit billijk, maar in het tegenovergestelde geval onverantwoordelijk.’
‘Zoo oordeelde ik in den beginne ook, maar Ter Woude heeft mij tot andere gedachten gebragt. Van Breemsma zal zijn portie wel krijgen - ik gebruik zijn eigen woorden -

{==348==} {>>pagina-aanduiding<<}

doch uw tegenstanders moeten eerst zoo lang tegen u geraasd hebben, dat zij de lieden gaan vervelen. Zoo ver zijn wij haast. Het publiek zal dan, louter om eens wat anders te hooren, met gretigheid luisteren naar alles, wat tegen Van Breemsma wordt aangevoerd. Was men daar dadelijk mede begonnen, dan zou het nu geen effekt meer maken.’
‘Ik geloof dat, als Ter Woude ons niet hielp, wij allerlei verkeerde dingen zouden zeggen en doen.’
‘O gewis. Hij verstaat de kunst. Nu, houd u tegen acht uur gereed. Ik kom u afhalen.’
‘Ik zie er zeer tegen op.’
‘Denk dat gij meer dan waarschijnlijk de gelegenheid hebben zult om de dame uwer gedachten te spreken.’
‘Dat vervult mij juist met schrik. In deze dagen van spanning moet ik haar liever niet zien. Waren de verkiezingen achter den rug, dan zou mijn houding tegenover haar veel gemakkelijker kunnen zijn. Ik wist in dat geval waar ik aan toe was. Maar thans;.... wezenlijk, ik zou liever niet gaan.’
‘Ter Woude heeft het voorgeschreven. Gij moet gaan.’
Met deze aanmaning eindigde het onderhoud, en toen Patters des avonds terug kwam, vond hij zijn vriend bereid om hem te vergezellen. Zij gingen zonder dralen op weg, Frits met het gevoel van een rekruut, die voor het eerst in het vuur wordt geleid, maar vastelijk besloten heeft den vijand flink in de oogen te zien.
Het feest, dat nu in de Societeit werd gegeven, had daar jaarlijks plaats. De tuin van Het Wapen van Nederland wemelde dan van kinderen, die op kersen werden onthaald, en onder het oog hunner ouders en broeders en zusters van rijperen leeftijd in de vrije lucht speelden. Dit heette ten minste zoo, doch al lieten de kleine gasten zich de kersen

{==349==} {>>pagina-aanduiding<<}

goed smaken, het spelen ging niet van harte. Er waren te veel oorzaken, die het hinderden. Eerst het opzigt van een geheele schaar heeren en dames. Er zijn maar zeer weinig kinderen, die gaarne bij hun uitspanningen als schouwspel dienen. Ten tweede de verlegenheid, die zich van menigeen hunner, te midden van al die, meerendeels onbekende, groote menschen meester maakte. En dan was er nog een derde oorzaak, welligt de gewigtigste van allen. Vele moeders hadden in dit feest eene overschoone gelegenheid gezien om haar smaak aan den dag te leggen op de ligchaampjes harer lievelingen. Men zag jongentjes en meisjes met beentjes, die uit een broek van tulle en neteldoek te voorschijn staken, even als de armen hunner respectieve mamaas. Alleen de braceletten ontbraken er aan. Men zag fluweelen buisjes en gesteven rokjes, geplooide kraagjes en strak gespannen ceintures, opgekamde kuifjes en weelderige krulletjes in het beau désordre, dat, volgens den dichter, een effet de l'art is. Met welgevallen rustte menig oog op deze engeltjes in gala; met welgevallen, doch niet zonder angst dat Eduardje of Lizetje de waarschuwing zou vergeten van zeer zoet te zijn en zich als ordentelijke kindertjes te gedragen. Speelt nu eens na zulk een les, onder de bespieding van dat angstig oog, en in die pakjes! Slechts enkelen, zeer onafhankelijk van aard, deden het, draafden door de paden, soms ook wel over het gras, stootten en duwden elkander, joelden en gilden luidkeels, en gaven om niets en om niemand. Maar zij werden door de betrekkingen der overigen niet voor bijzonder fatsoenlijke kinderen gehouden, en hadden ook zulke lieve broekjes niet aan als deze.
Na zevenen vertoonden zich in het voorhuis van het gebouw meiden en knechts met manteltjes en omslagdoeken, en eenigen tijd later vertrokken die dienstboden van daar naar

{==350==} {>>pagina-aanduiding<<}

den tuin, maakten ziek van de kleinen meester, en na hen, op het bevel hunner meesteressen, ‘goed toegestopt’ te hebben, verlieten zij met hen het vreugde-oord. Het feest werd dan voortgezet door de volwassenen. In den tuin, met veelkleurige papieren lantarens versierd, die met den ondergang der zon werden ontstoken, wandelden groepen en paren koutend de bloemperken rond, terwijl tien muziekanten populaire stukken speelden in de zaal, wier openstaande deuren in den tuin uitkwamen. Over het algemeen kon men echter zeggen dat hier veel meer een ouderen- dan een kinderfeest werd gevierd.
Bij regenachtig weder, of als het buiten te koel werd, moesten de feestvierenden naar de zaal, en bragten het overige van den avond door met aan tafeltjes gezeten het orchest aan te hooren, dat dan ernstiger werd en ouvertures of sinfoniën speelde. Men ziet dat Wijkerdam voor het overige Nederland niet onderdeed, en de hartverheffende uitspanning - met glazen vóór zich aan tafeltjes zitten en naar muziek luisteren - ook aldaar in zwang was.
Molmer en Patters kwamen gedurende het overgangstijdperk. Een beginnende motregen had eenigen naar binnen gedreven, terwijl een ander gedeelte der aanwezigen in den tuin bleef drentelen. De vrienden besloten daar nog een poos te verwijlen, en wandelden rond. Zagen zij goede bekenden, dan groetten zij hen met de hand of den hoed, maar vermeden hen aan te spreken. Het gerucht hunner verschijning was echter snel door de menigte gevaren. Men bleef staan om hen uit de verte te begluren, terwijl velen de zaal verlieten, en zich met eigen oogen overtuigden dat Mr. F. Molmer, kandidaat van twee kiezersvereenigingen, in levenden lijve door den tuin liep. Toen was

{==351==} {>>pagina-aanduiding<<}

het: ‘wat een onbeschaamheid!’ hier, en ‘hij heeft gelijk dat hij zich aan niets stoort!’ daar. Er waren maar weinig leden in de Societeit die hem niet kenden, maar toch wilde ieder hem zien, en menigeen was verwonderd dat hij thans evenmin iets buitengemeens aan hem bespeurde als voorheen. Een kandidaat, dien twee distrikten naar de Kamer wilden zenden, wiens naam dagelijks in de dagbladen, soms wel twintig maal in elk nummer, met allerlei soort van letters gedrukt werd, moest toch iets bijzonders hebben, en echter zag hij er precies uit als een gewoon mensch! Weldra waren in de zaal slechts de muziekanten overgebleven en vijf of zes oude dames, wier gestel niet tegen de avondlucht kon. De kavalier van een van haar, een neef, had het lang uitgehouden, maar was eindelijk ook heengegaan, onder belofte dat hij spoedig zou terugkomen, wat hij dan ook deed, het berigt medebrengende dat Molmer een donkerbruinen jas en een grijze vilten hoed droeg, en zijn parapluie onder den arm hield.
Toen de eerste nieuwsgierigheid bevredigd was, ontstond onder de heeren van het gezelschap een streven om het spreekwoord: ‘soort zoekt soort’ toe te passen. De welgezinden, die met Regt en Wet medegingen, liepen te hoop; evenzoo de zoogenaamde gematigden, die de kandidatuur van Van Breemsma hadden helpen stellen; deze beide afdeelingen waren bijna even talrijk. Maar talrijker dan zij te zamen was de derde afdeeling, bestaande uit personen ‘die zich er buiten hielden,’ en op gelijken afstand van de welgezinden als van de gematigden bleven. De eensgezinden waren in Wijkerdam slechts luttel, en diegenen hunner, welke zich in de societeit bevonden, bleven onder de onzijdigen verscholen.
Molmer lette niet op de verdeeling. Al voortwandelende

{==352==} {>>pagina-aanduiding<<}

had hij Clara ontmoet, die hem aan den arm van mevrouw Boomers voorbij ging. Hij had haar beleefd gegroet, en was door het meisje, dat hem hier niet verwachtte, met zigtbare ontroering terug gegroet. Aan Frits deed deze verwarring goed, doch Patters had er thans geen oogen voor. Hij gaf scherp acht op hetgeen onder de aanwezigen voorviel, en zeide tot Frits, wiens gedachten weder mijlen ver van alle politiek verwijderd waren:
‘Houd u nu goed. Het gaat er op los. Zij hebben iemand gevonden om der kat de bel aan te binden.’
Inderdaad, uit de groep der welgezinden traden drie heeren te voorschijn, van welke de voorste, een kort, dik kereltje met een zwaren baard, kennelijk iets te zeggen had. Het drietal ging lijnregt op den kandidaat af. Dit werd door de gematigden opgemerkt, en aanstonds liepen ook eenigen hunner denzelfden weg. Andere gematigden en welgezinden volgden, en alzoo waren Frits en Patters spoedig door een digten drom kiezers ingesloten.
De vrienden bleven staan. De kiezers ook.
Het korte, dikke kereltje met den zwaren baard ligtte even den hoed af en zeide:
‘Verschoon mijne vrijpostigheid, mijnheer Molmer, maar ik zou gaarne een vraag tot u rigten.’
‘Ga uw gang, mijnheer,’ antwoordde Frits.
‘Ik ben lid van Regt en Wet, weet u, en ik woon altijd trouw de vergaderingen bij, weet u, zoo als de heeren kunnen getuigen; ik heb ook voor uwe kandidatuur gestemd.’
Hier wachtte de spreker, en de omstanders luisterden met gestrekte halzen op hetgeen komen zou. De nieuwsgierigheid had alle eischen der beleefdheid ter zijde gesteld. Het korte, dikke kereltje had echter op zooveel hoorders niet gerekend, en na eenige malen omgezien te hebben, hervatte hij:

{==353==} {>>pagina-aanduiding<<}

‘Het was over die kandidatuur, weet u, dat ik u onder vier oogen even zou wenschen te spreken.’
‘Waarom onder vier oogen,’ antwoordde Frits zoo luid, dat elkeen in het rond hem kon verstaan, ‘waarom onder vier oogen? Mijn kandidatuur is een openbare zaak. Ik ben bereid er aan ieder, waar ook, en te allen tijde, rekenschap van te geven.’
Terwijl Frits sprak, waren de omstanders even talrijk geworden als de aanwezigen. Uit alle hoeken van den tuin kwamen zij opdagen. Zelfs de neef had ten tweeden male de zaal verlaten, en de buitenste kring werd door de dames gevormd, waarvan sommigen zich gereed hielden om flaauw te vallen, als er bloed mogt worden vergoten.
Het korte, dikke kereltje werd het angstig om het gemoed. Hij wierp de bogt van zijn horologieketting op en neër in zijn hand, als wilde hij op het gevoel bepalen hoe zwaar die woog, en ging toen op welmeenenden toon voort:
‘Niet dat ik bedoel u iets onaangenaams te zeggen, mijnheer Molmer, dat geenszins, weet u; maar u is toch ook kandidaat te Dungermeer. Ik ben daarom niet voor mijnheer Van Breemsma, och heere neen!’
‘Ik ben wel voor mijnheer Van Breemsma,’ klonk het nu met een forsche stem, en tevens werd de spreker van zoo even onzigtbaar gemaakt door de gestalte van Klingeveer, die regt voor hem ging staan.
‘Ik ben wel voor mijnheer Van Breemsma,’ herhaalde de sekretaris van Regt en Wet, ‘en ik ben niet voor mijnheer Molmer, omdat mijnheer Molmer te Wijkerdam welgezind en te Dungermeer geel is. Ik ben voor kandidaten, die slechts één beginsel en één partij hebben!’
Een zacht gemompel gaf bewijs van de spanning der toehoorders. Enkele dames hadden den mond reeds half tot

{==354==} {>>pagina-aanduiding<<}

gillen geopend, doch begrepen gelukkig bij tijds dat het nog te vroeg was.
Het beslissend oogenblik was daar. Frits draalde dan ook niet met zijn antwoord op een aanval, dien hij had vooruitgezien, en om welken te trotseeren hij hier gekomen was.
‘Ik behoor noch tot de welgezinden noch tot eenige andere partij,’ riep hij met vaste stem. ‘Niemand is er, die ooit eenige verklaring uit mijn mond vernomen heeft, waardoor ik mij aan een der bestaande partijen verbond. Ik tart u, mijnheer Klingeveer, of wie ook van al degenen, die mij hooren, om één getuige, één bewijs bij te brengen voor het tegendeel van hetgeen ik hier openlijk zeg. Zoo men mij tot vertegenwoordiger mogt kiezen, zal ik het vaderland naar mijn beste overtuiging dienen, vrij van alle partijbanden. Moet ik daarom bij anderen achterstaan, ik zal het mij getroosten. Is dit de oorzaak, dat ik tegenwoordig elken dag op de ellendigste wijs gehoond word in mijn eer en karakter, ook dat zal ik mij getroosten, al valt het mij veel harder dan een nederlaag bij de verkiezingen met mogelijkheid voor mij zijn kan, Maar gij, mijnheer Klingeveer, die het waagt mij van dubbelhartigheid te beschuldigen, waartoe ik het regt aan elkeen ontzeg, gij hebt daar minder reden toe dan ieder ander, gij die hier komt verkondigen dat gij voor mijn tegenstander zijt, terwijl uw naam onder de aanbevelingen staat van mijne kandidatuur. Schrap dien uit, eer gij mij weder aanvalt!’
Frits meende elk woord wat hij zeide; het valsche licht, waarin zijn vijanden hem zochten te plaatsen, had hem diep gegriefd, en de verontwaardiging gaf gloed aan zijn taal. Deze liet tevens, wat niet altijd het geval is in zulke omstandigheden, waar een berekende welsprekenheid het gewoonlijk het verst brengt, een zeer gunstigen indruk na.

{==355==} {>>pagina-aanduiding<<}

Niemand kwam tegen zijn woorden op. Verscheidenen drongen naar voren, en gaven hem de hand. Klingeveer, die vergeten had, dat zijn ondersteuning van Van Breemsma alleen in het geheim mogt geschieden, gevoelde dat hij een jammerlijke figuur maakte. Had valsche schaamte hem niet teruggehouden, hij zou, als de anderen, Molmer aanstonds de hand gereikt en Van Breemsma in het openbaar verloochend hebben.
Patters zag in, dat het Frits het voordeeligst wezen zou, wanneer de goede stemming, thans te weeg gebragt, niet door verder over en weêr praten, werd verstoord. Zijn vriend onder den arm nemende, wilde hij met hem den weg naar de zaal inslaan. Menigeen bleef echter in hun onmiddellijke nabijheid, en poogde al wandelend het gesprek voort te zetten. Onder hen waren er, die betuigden, het misverstand, veroorzaakt door de dubbele kandidatuur, te betreuren, te meer daar ook zij, in den laatsten tijd, niet meer geweten hadden wat zij van Molmer moesten gelooven. Zij konden niet begrijpen, waarom hij al die schadelijke geruchten niet in de bladen tegensprak. Deze voorziene opmerking gaf Frits de gewenschte aanleiding om te verklaren, dat hij daartoe zou overgaan, om alle dubbelzinnigheid weg te nemen, ofschoon hij meende dat hij er aanspraak op had, zich boven alle verdenking verheven te achten. Zooals wij weten was op dit oogenblik zijn wederlegging in de dagbladen reeds aan de post ter bezorging toevertrouwd.
De tegenstanders van den kandidaat hadden zich verwijderd, doch bleven, terwijl zij langzaam naar de zaal slenterden, nog eenigen tijd bij elkander.
‘Hij spreekt goed,’ zeide de een.
‘En is bij de hand ook,’ een tweede.
‘Als hij in de Kamer komt, zal hij er niet voor nul in het cijfer wezen,’ een derde.

{==356==} {>>pagina-aanduiding<<}

‘Neen waarlijk niet. Hij is geen man, die zich laat ompraten.’
‘Hij zal zijn partij ter deeg staan.’
‘Een reden te meer om hem niet te kiezen.’
‘Natuurlijk. Ik stem voor Van Breemsma.’
‘Ik ook!’
‘Ik ook - nooit een gele!’
‘Maar, zooals gij gehoord hebt, is hij noch geel, noch welgezind.’
‘Wie niet met ons is, is tegen ons.’
‘Wie niet welgezind is, is geel.’
‘Zoo denk ik ook. Daarom Van Breemsma gekozen! Maar Molmer is toch een knappe vent!’
‘Dat js hij - daar heeft nooit iemand aan getwijfeld!’
Men zou ongelijk hebben als men uit zulke gesprekken afleidde dat Molmer niets gewonnen had. De velen, die 's morgens voor hem en 's avonds voor Van Breemsma waren, om des anderen daags weder van meening te veranderen, al naar den vriend, dien zij het laatste spraken, of de courant en het strooibiljet, dat zij in handen kregen, hadden ook hier hun vertegenwoordigers, en evenzeer degenen, die door te veel raad radeloos geworden waren en besloten hadden in het geheel niet te gaan stemmen. Van deze twee soorten waren er ettelijken, die tot zich zelven zeiden: ‘Molmer en niemand anders zal mijn stem hebben. Zulk een onpartijdig man, en die zich zoo ridderlijk verdedigt! Wij hebben nu door onze eigen oogen gezien!’
Maar het stond geschreven, dat hij denzelfden avond weder veel bederven zou van wat hij pas verworven had.
Nog eenigen tijd bleven Frits en de dokter in den tuin, en de laatste wist langzamerhand de heeren te verwijderen, die zich bij hen hadden gevoegd. Daarop gingen zij ook de

{==357==} {>>pagina-aanduiding<<}

zaal in. Aller hoofden wendden zich naar hun kant, toen zij binnen traden. Aan elk tafeltje werd zoo druk gemompeld en gefluisterd, dat de muziekanten er spijtig door werden, en de heeren, die men met het tweetal den tuin op en neder had zien gaan, werden bestormd met vragen. Hun antwoord, somtijds met een geheimzinnige terughouding gegeven, werd van het eene tafeltje naar het andere overgeseind, tot dat het de rondte der zaal had gedaan. Arme toonkunstenaars! Niemand had voor uw blazen en strijken eenige aandacht meer, hoe bol uw wangen en hoe stram uw armen er van geworden waren!
Clara, die door den ouden heer Boomers en zijn dochter naar het feest was medegenomen, merkte met verrukking op welk persoon van gewigt haar uitverkorene was geworden. Links en regts trok mevrouw Boomers de dames aan de tafeltjes om haar heen bij de mouwen, en droeg haar den last op haar respektieve echtgenooten om mededeelingen te vragen. Het laatst had zij gehoord, dat door Molmer gezegd was: ‘het zijn thans geen aangename dagen voor mij,’ en een der heeren geantwoord had: ‘dit kan ik wel nagaan.’
‘En wat zeide hij toen?’ vroeg zij weder. ‘Wat zeide hij toen?’ vroeg op hare beurt de jonge vrouw, tot wie deze vraag gerigt was aan haar echtgenoot. ‘Wat zeide hij toen?’ herhaalde deze de vraag tot een vriend, een tafeltje verder, en zoo kwam zij eindelijk van tafeltje tot tafeltje aan haar adres. Nadat het gefluister langs denzelfden weg was teruggekeerd, vernam mevrouw Boomers dat hij gezegd had: ‘het slaat daar negen,’ en met de grootste bereidwilligheid keerde zij zich om, ten einde het verder mede te deelen. Doch nu nam haar oplettendheid eensklaps een andere wending, en met spanning staarde zij een wijl naar de deur.

{==358==} {>>pagina-aanduiding<<}

‘Daar staat een bekende van u - hoe komt die hier?’ sprak zij tot Clara.
Deze draaide het hoofd en kreeg jonkheer Van den Berken in het oog, die haar aanstonds beleefd groette.
‘Waarom zou hij wel hier zijn?’ vroeg mevrouw Boomers op nieuw.
‘Ik weet het waarlijk niet, lieve mevrouw.’
‘Och kom, Clara.’
‘Ik verzeker u.....’
‘Mag ik er niets van weten? Ik kan zwijgen. Neem mij nu eens als vertrouwde.’
‘Inderdaad, ik weet niet wat u bedoelt.’
‘Zal ik raden?’
Vóór Clara het met zich zelve eens was hoe zij het best deze onbescheiden vragen zou afweren, stond de jonkheer naast haar. De oude heer Boomers, die weder ingedommeld was, kreeg nog bij tijds een stoot met den parasol zijner schoondochter in de zijde, om de buiging van den bezoeker te beantwoorden, en Mevrouw tuurde vol beteekenis naar Clara, als wilde zij zeggen: ‘heb ik het niet geraden?’
David was getrouw gebleven aan het vaste voornemen, na zijn laatste ontmoeting met de familie Van Ramen gevormd. Hij kwam Clara nu niet met een zwarten, maar met een blaauwen rok onder de oogen, die even zwierig gemaakt was als de vorige.
Hij begon zijn gesprek met te gewagen van de begrafenisplegtigheid zijner nicht, mevrouw Van Hoven, welke hij des morgens had bijgewoond. Ja, het was een droevig sterfgeval en een zwaar verlies voor zijn neef. Die gedroeg zich echter met meer berusting dan in zulke omstandigheden te verwachten was. Zijn zelfbeheersching hield hem staande. Hij was treurig, maar gelaten. Nu lag hij te

{==359==} {>>pagina-aanduiding<<}

bed. Rust zou hem goed doen. De beklajrenswaardige man had zoovele slapelooze nachten doorgebragt! Hij, Van den Berken, was hierheen gegaan; het paste hem wel niet in het openbaar te verschijnen, maar de Societeit stond toch gelijk met een besloten gezelschap, en dan, hij had zooveel behoefte aan afleiding.’
Mevrouw Boomers schudde deelnemend haar hoofd heen en weder, maar Clara scheen niet voornemens den jonkheer te troosten.
En toch had hij gemeend met zijn aanspraak haar gevoelig hart te treffen.
‘Ik beklaag mijnheer Van Hoven zeer,’ was al wat zij antwoordde, en onmiddellijk liet zij daarop volgen:
‘Wanneer zijt gij uit Dungermeer gegaan, mijnheer Van den Berken?’
‘Eergisteren avond, mejuffrouw.’
‘Het zal daar even druk zijn met de verkiezingen als hier. Hoe staan de kansen?’
David zag verbaasd op: was dat een onderwerp voor een gesprek met een jonge dame!
‘De heer Molmer wint elken dag meer sympathie,’ ging Clara voort. ‘Is dit in uwe plaats ook zoo?’
‘Molmer.... laat zien Molmer.... ja ik heb wel van hem hooren spreken, en van Houweel en van Van Buren ook. Maar ik laat mij niet met politiek in.’
‘Dan zal uw keus nog wel gedaan moeten worden. Beloof mij dat gij voor den heer Molmer zult stemmen. Papa is sterk voor die kandidatuur.’
De verbazing van Van den Berken nam toe, en ook mevrouw Boomers zette verwonderde oogen op over Claraas politieke bemoeijingen.
‘Niets zou mij liever zijn dan uw wenschen te mogen

{==360==} {>>pagina-aanduiding<<}

volgen, mejufvrouw,’ hervatte de eerste; ‘ongelukkigerwijs ben ik geen kiezer.’
‘Niet?’ zeide Clara, op haar beurt verwonderd, en tevens teleurgesteld. Verwonderd, omdat zij zich sedert den laatsten tijd geen heer kon voorstellen, die niet te kiezen had, en teleurgesteld, daar zij zich reeds verheugd had in het denkbeeld iets tot het welslagen van Molmers kandidatuur te hebben bijgedragen.
Zij bragt het gesprek nu, door een stoute wending, eerst op den motregen en toen op de muziek over, waarna zij het liet verflaauwen. Van den Berken trok af, na echter de gelegenheid gevonden te hebben om te laten doorschemeren dat niet enkel de drang naar afleiding, maar ook de hoop de beminnelijke jufvrouw Van Ramen nogmaals te zien, hem hierheen had gedreven.
De nimmer stilstaande mond van mevrouw Boomers kwam thans in beweging over den jonkheer. Zij hoopte, eerst door hem op te hemelen, en toen door het maken van eenige ligte aanmerkingen op zijn kleeding en voorkomen, Clara zoover te brengen, dat zij haar gevoelen aangaande hem uitte. Maar deze bleef dit voor zich houden, en poogde het gesprek van aard te doen veranderen door er den heer Boomers, die weder dreigde in te sluimeren, bij te betrekken. Eer zij hem had kunnen aanklampen, kwam, in den persoon van een nieuwen bezoeker, hulp opdagen. Deze was niemand minder dan Mr. F. Molmer, het middelpunt der algemeene belangstelling, in eigen persoon.
Ware Frits geheel aan zich zelven overgelaten geweest, hij zou zich wel gewacht hebben Clara dezen avond te naderen Wat zou hij haar zeggen, zoolang zijn toekomst zoo onzeker was, en terwijl hij haar vader zijn woord had verpand, zijn gevoelens niet aan haar te openbaren? Opzettelijk had

{==361==} {>>pagina-aanduiding<<}

hij verre van haar af plaats genomen met het voornemen, om zoo spoedig heen te gaan als dit met fatsoen kon geschieden. Want hij wilde niet door een te haastig vertrek den schijn op zich laden, als of hij enkel gekomen was om gelegenheid te vinden voor de afgelegde verklaring. Hij vergenoegde zich met nu en dan ter sluiks een blik naar haar tafeltje te werpen, en zoo had hij het opgemerkt dat Van den Berken haar het hof was komen maken. Nu kon hij niet wegblijven. Clara mogt eens denken dat hij geen belang meer in haar stelde, en hem van achteloosheid beschuldigen! Hij nam dus van Patters afscheid, en ging naar haar toe, maar was alles behalve op zijn gemak.
Het was het oogenblik der groote pauze. De muziekanten hadden elk een halve flesch wijn en een broodje met vleesch gekregen, en hun instrumenten nedergelegd. Hier en daar verlieten heeren en dames hunne plaats, en wandelden met elkander in de zaal op en neder. Het ontging de aandacht niet dat ook Frits zich verplaatst had, en men volgde hem met de oogen. Zooals van zelfs spreekt werd zijn bezoek met de politiek in verband gebragt. De oude heer Boomers was bestuurder van Regt en Wet, en mejufvrouw Van Ramen de dochter van een ander bestuurder. Het was niet meer dan pligt dat hij zich jegens hen beleefd betoonde.
Clara ontving Frits, die, met de hand op zijn parapluie geleund, voor haar stond, niet enkel vriendelijk, maar zelfs gemeenzaam. Zij had niet durven hopen, zeide zij schertsend, dat een vermaard persoon, die elks oplettendheid in zulke hooge mate boeide, haar de eer zou aandoen van met haar te komen spreken. Hij antwoordde dat zij die eer veel te hoog waardeerde, of iets anders van dien aard, want hij was tamelijk verlegen, en al blijde dat hij er

{==362==} {>>pagina-aanduiding<<}

zulk een alledaagschen volzin kon uitbrengen. Even onverschrokken als hij daar straks zijn aanvallers te woord had gestaan, even bloode was hij nu tegenover Clara. Het is ook een toestand, die dapperder lieden dan Frits vervaard zou hebben gemaakt, met een meisje, naar welks liefde men dingt, een gesprek te voeren, als ieder in het rond u aanstaart en naar u luistert!
De verwarring van haren aanbidder ontging Clara niet, maar deed hem niet dalen in haar schatting. Jonge meisjes, al zijn zij ook niet bijzonder koket, gevoelen zich doorgaans gestreeld, wanneer heeren, van wie zij een hoogen dunk hebben, in haar bijzijn verlegen worden. Intusschen vond zij dat het zaak was om hem wat meer op zijn gemak te zetten. Ook zij was zeer verlangend om eens eenige gedachten te wisselen met den man, die haar hart vervulde. Maar dit verlangen deed haar geen oogenblik vergeten hetgeen zij aan haar ouders had beloofd.
‘Ik heb al een paar uur op mijn stoel gezeten,’ zeide zij, ‘en van zitten wordt men ook moede. Als wij het voorbeeld der anderen volgden, en een weinig gingen wandelen?’
En nu stond zij op, en nam uit de handen van mevrouw Boomers haar manteltje aan, na verzekerd te hebben dat zij dadelijk terug zou komen.
Frits stond verbijsterd! Op zoo veel geluk was hij niet voorbereid. Hij wist niet meer waar hij was, en wat hem gebeurde.
‘Welnu,’ voegde Clara hem glimlachend toe, ‘biedt gij mij uw arm niet?’
‘o Zeker... mejufvrouw Van Ramen.... verschoon mij,’ antwoordde hij op het toppunt van verwarring, en met een ernstig gelaat stak hij zijn parapluie op, en hield die boven zijn hoofd.

{==363==} {>>pagina-aanduiding<<}

Voor en achter zich, links en regts, hoorde hij fluisteren en ginnegappen. Verder op beklommen nieuwsgierigen de stoelen, om het schouwspel te genieten hoe de wijdberoemde kandidaat, Mr. F. Molmer, daar midden in de zaal stond, met zijne parapluie omhoog.
Clara werd bloedrood, maar kreeg weldra haar tegenwoordigheid van geest terug.
‘Zoo erg lekt het hier niet,’ zeide zij overluid; ‘gij moogt de parapluie gerust omlaag doen, mijnheer Molmer.’
Eerst zag Frits verbaasd op en om zich heen. Toen vatte hij wat hij in zijn verbijstering gedaan had, en haalde haastig de parapluie weder naar beneden. Reeds was er een geschil ontstaan over hetgeen men nu van Frits te denken had. Was het wel geheel helder bij hem, of zou hij een grap hebben willen maken? Misschien ook stak er iets achter, wat men zoo dadelijk niet begrijpen kon.
Het paar liet de lieden praten en wandelde in de zaal. Frits had zich van zijn verlegenheid eenigzins hersteld, en daar het hem verveelde door iedereen aangegaapt te worden, sloeg hij Clara voor een toertje in den tuin te maken.
Daar bewogen zich meer wandelaars. De regen had opgehouden, en de grond had de vochtigheid reeds ingezogen. Licht was er ook. Op gelijken afstand hingen veelkleurige emmertjes van geplooid papier aan de boomen, met een eindje kaars in elk. Volgens het programma der Societeit waren dat chinesche lantarens, en heette haar schijnsel een verlichting a giorno.
Frits vroeg natuurlijk op den dringendsten toon aan Clara verschooning over zijn dwaze houding van daareven, en ontving die gereedelijk. Zij kon wel nagaan dat iemand in zijne omstandigheden nu en dan verstrooid moest zijn. Hoeveel had hij niet in het hoofd!

{==364==} {>>pagina-aanduiding<<}

‘Zooveel, mejufvrouw, dat het mij soms omloopt, gelijk gij ziet - ik wenschte dat die verkiezing al voorbij was.’
‘En ongetwijfeld tevens dat gij verkozen waart. Zeg mij eens, waar staan uw kansen het beste, hier of te Dungermeer?’
Frits vond deze belangstelling van Clara zeer aangenaam, en antwoordde glimlagehend:
‘Ik vrees dat zij in beide distrikten zeer slecht staan.’
‘Gij moet zoo zwaartillend niet zijn, mijnheer Molmer. Invloedrijke personen zijn hier op uw hand. Ik weet dat zeker.’
‘Wie dan?’
‘Och velen. Onder anderen - papa.’
De vastheid van stem en de groote nadruk waarmede zij dit zeide, verblijdden hem boven mate. Hij gevoelde dat Clara niet enkel over zijn kandidatuur sprak.
‘Mama is ook voor u,’ voegde zij er bij.
‘Ik ben gelukkig het te hooren. En...?’
‘Wat wilt gij vragen?’
‘En gij?’
‘Als ik kiezer was, zou ik niemand kiezen dan u - maar ik heb geen stem.’
Frits was in vervoering. Een volzin sidderde op zijn lippen, maar hij sprak dien niet uit. Hij was een eerlijk man, en hield het woord aan den heer Van Ramen gegeven.
‘Te Dungermeer hebt gij ook vele vrienden, niet waar?’
‘Mijn oom woont er; die is oorzaak dat ik daar kandidaat werd. Hij is mij zeer genegen en heeft vele bekenden.’
‘Die allen voor u ijveren, dat laat zich verstaan. Ik verneem dat de familie Dagbraker u krachtig ondersteunt.’
‘Ja.... zoo.... De heer Dagbraker heeft mijn aanbeveling medegeteekend,’ antwoordde Frits, die gaarne op een

{==365==} {>>pagina-aanduiding<<}

ander onderwerp wilde komen, haastig, ‘en nog eenigen met hem.’
‘Kent gij de familie Dagbraker?’
‘Ik heb haar eens, in het belang mijner kandidatuur, een bezoek gebragt.’
De klem op de woorden ‘in het belang mijner kandidatuur’ ontging Clara niet. Zij vroeg verder:
‘Zijn de jonge dames Dagbraker zoo lief en bevallig als men zegt?’
Hoe opregt Frits van aard ook was, hier veinsde hij, en de volleerdste huichelaar zou niet op onverschilliger toon hebben kunnen zeggen dan hij thans deed:
‘De jonge dames, mejufvrouw Van Ramen? De dames zegt gij? Ik heb op Bloemstein geen dames aangetroffen; twee kinderen, pas van het pensionnaat gekomen, of misschien met de vakantie te huis. Zoo zagen zij er ten minste uit.’
Clara had haar vraag niet zonder inwendige spanning gedaan. Nu gevoelde zij zich verligt, en vervolgde:
‘Ik vreesde dat gij u te Wijkerdam te spoedig hadt laten afschrikken, en in wanhoop uw heil waart gaan zoeken te Dungermeer!’
Zag dit op de verkiezing of op de Dagbrakertjes? Frits, hoewel meer en meer in verrukking door Claraas vragen en opmerkingen, mogt het alleen in den eersten zin opvatten, en daarom zeide hij:
‘De beide kandidaturen zijn mij gelijktijdig overvallen.’
‘Dungermeer brengt schade aan Wijkerdam. Waarom houdt gij u niet alleen aan het laatste?’
‘Wij zijn te ver heen.’
‘Toch niet; het zou u bevoordeelen. Papa zegt het ieder oogenblik, en als gij het deedt, zou hij uw warmste vriend worden!’

{==366==} {>>pagina-aanduiding<<}

Het werd Frits bijna onmogelijk zijn belofte na te komen. Clara ging voort:
‘Ik mag u geen raad geven... Hoe zou ik verstand hebben van politiek? Zelfs wat een kandidatuur eigenlijk is vat ik niet regt, maar aan de goede gezindheid van papa moet u toch veel gelegen zijn!’
‘Zeker... zeker....’
‘Het hangt grootendeels van hem af.’
Frits zag het meisje even van terzijde aan. Haar oogen schenen hem te vragen: ‘begrepen?’
‘Zeker.... zeker!’ riep hij nogmaals uit, en ditmaal vol vuur.
‘Zoo het u nog mogelijk is, bedank dan voor Dungermeer; gij zult er papaas hart door stelen.’
‘En het uwe?’
De woorden waren er uit, eer hij het kon verhelpen. Maar Clara wilde haar beloften niet schenden. Nog één stap, en zij had de grenzen van haar pligt overschreden. Tot dusverre was zij daar binnen gebleven, meende zij. Immers, zij had enkel over de politiek gesproken! Verliefde meisjes hebben ook haar machiavelisme, en dit is van de fijnste soort.
‘Te Dungermeer zijn de lieden geel, niet waar?’ vroeg zij weder, schijnbaar zonder acht te slaan op Frits onbedachte vraag, en liet er aanstonds op volgen: ‘Laat ons naar de zaal keeren Ik heb slechts een dun manteltje medegenomen, en ik voel nu het kille van den avondlucht.’
Frits voerde haar terug. Op den drempel herhaalde zij nog eens:
‘Te Dungermeer zijn uw vrienden geel, niet waar?’
‘Dien naam geeft men hun ten minste.’
‘Hier is het juist omgekeerd. Ieder is welgezind, papa

{==367==} {>>pagina-aanduiding<<}

is welgezind, mama is welgezind, en als hun goede dochter ben ik natuurlijk ook welgezind.’
Na deze woorden neeg Clara zeer statig tot afscheid aan haar geleider, die buiten zich zelven van vreugde was over mejufvrouw Clara van Ramens zoo onmiskenbaar gebleken welgezindheid.
Dokter Patters was heen, en Frits had ook geen lust meer om te blijven. IJllings ontvlugtte hij het gewoel en spoedde zich naar huis, om daar, op zijn gemak, het geluk te genieten, dat het nadenken over Claraas woorden hem verschafte. Doch al te lang rekte hij deze mijmerij niet. Hij zette zich aan het schrijven van een zeer uitvoerigen brief aan zijn oom, welks inhoud, gelukkig voor hem, aan de kiezers onbekend kon blijven. Hadden zij hem gelezen, geen hunner, welgezind of eensgezind, zou voor hem hebben gestemd. Immers hij bezwoer zijn oom hem te willen toestaan, van openlijk voor de kandidatuur te Dungermeer te bedanken, en over het bezwaar heen te stappen, dat hij daardoor de eensgezinde partij in de grootste ongelegenheid bragt. Op die wijs alleen kon hij zeker wezen van het te Wijkerdam te winnen - Van Ramens gunst en Claraas hand te veroveren. Wat beteekende bij dit vooruitzigt het twisten van gelen en grijzen! De geheele verkiezing had voor hem enkel waarde, omdat zij in verband stond met Clara. Nog eens, wel was het gelukkig voor hem, dat de kiezers dien brief niet lazen! Velen hunner wisten niet, welke politieke gevoelens zij hem moesten toeschrijven, maar dat hij zich met zooveel minachting zou kunnen uitlaten over alle partijen, dat had zijn felste bestrijder zelfs niet geloofd. Kiezers veronderstellen trouwens niet dat een kandidaat verliefd kan wezen, en daardoor het gevaar loopt, waaraan alle verliefden bloot staan, van te spreken en te handelen als een dwaas. Onze

{==368==} {>>pagina-aanduiding<<}

Frits, die in de verkiezingsaangelegenheid nog geen enkelen stap had gedaan zonder Patters en Ter Woude te raadplegen, schreef en verzond nu, buiten hen om, een brief, die al zijn kansen in den grond had kunnen bederven.
Terwijl hij in opgewondenheid zijn pen over het papier joeg, zat David Van den Berken aan Van Hoven te vertellen, dat hij Clara gesproken, maar zij hem eer afgestooten dan aangemoedigd had.
De kontroleur meende dat hij niet volhardend genoeg was geweest. Waarom niet, onder een of ander voorwendsel, bij haar teruggekeerd? In het ergste geval had zij dit wat indringend kunnen vinden.
Deze overweging zou den jonkheer niet teruggehouden hebben, want vrijpostig was hij genoeg. Clara was echter niet meer te genaken geweest, daar de advokaat Molmer zich van haar meester had gemaakt. En hij verhaalde zijn neef de ontmoeting van het meisje met den kandidaat.
‘Dat gij in hem een mededinger hebt, is zeker,’ zeide de kontroleur. ‘Vroeger geloofde ik het maar half en half, maar nu ben ik er van overtuigd!’
‘Hij, die linksche advokaat, mijn mededinger!’ De jonkheer vond dit denkbeeld zoo potsierlijk, dat hij het uitschaterde.
‘Het voorval met de parapluie bewijst het - slechts verliefden begaan zulke bokken; had hij Clara alleen het hof gemaakt met het oog op den invloed van haar vader, hij zou zijn koelbloedigheid wel bewaard hebben. On vous supplante, mon cher.’
‘Maar dat mag ik niet lijden .... dat wil ik niet zoo laten .... ik ga naar hem toe .... ik zal hem uitdagen.’
‘Dat zou u niets helpen; rumoer maken is het middel niet!’
‘Weet gij een beter?’

{==369==} {>>pagina-aanduiding<<}

‘Misschien. Het zou mij zeer verbazen als Van Ramen zijn dochter gaf aan een advokaat zonder praktijk.’
‘Maar Molmer wordt immers lid der Kamer?’
‘Dat moeten wij zien te verhinderen. Hoe staan zijn uitzigten te Dungermeer?’
‘Hoe kan ik dat weten?’
‘Gij hoort toch over hem spreken? Wat zegt men zoo al van hem?’
‘De meesten zijn van gevoelen dat hij zeer knap moet wezen, anders zou men hem niet in twee distrikten ....’
‘De menschen zijn toch overal hetzelfde! Altijd afgaan op het gerucht en den schijn!’
‘Eenigen twijfelen echter aan zijn soliditeit.’
‘Doen zij? Dat is juist zijn eenige onbetwistbare hoedanigheid! En waarom, als ik u mag vragen?’
‘Niet lang geleden moet hij in den morgen bij ons zijn komen binnenrijden als een dolleman! De halve stad liep uit om het te zien! Men denkt dat hij het gedaan heeft om opzien te baren, daar niemand hem bij ons kende; maar ieder vindt het toch te studentikoos, niet deftig genoeg voor een aanstaand lid der Kamer!’
Van Hoven lachte veel luider dan het voegde voor een weduwnaar, die pas zijn wederhelft had begraven, bij het vernemen van den indruk, door de hardrijderij te weeg gehragt, wier oorzaak hij zoo goed kende. Doch weldra stond zijn gelaat weder ernstig en nadenkend.
‘Daar is partij van te trekken,’ zeide hij na een poos. ‘Het is in uw belang de kandidatuur te helpen mislukken.’
‘Wat zal ik daaraan kunnen doen?’
‘Veel, zeer veel, als gij bij de hand zijt. Gij kent bijna iedereen in Dungermeer, en komt overal. Maak praatjes

{==370==} {>>pagina-aanduiding<<}

met de menschen in de koffijhuizen en de societeiten; breng bij uw bekenden morgen- en avondbezoeken; zorg het gesprek te leiden op de verkiezingen; dat is gemakkelijk in deze dagen, nu ieder daar vol van is. Vertel dan, onnoozel weg en ter loops, dat gij den kandidaat hebt ontmoet, maar niet weet of gij hem voor een gek of een potsenmaker moet houden, want dat hij, met eene dame sprekende, midden in een volle zaal zijn parapluie opstak.’
‘Zal dit iets uitwerken?’ vroeg David, de schouders ophalende.
‘Veel, zeer veel; het praatje komt van u; gij zijt geen politiek persoon en bekommert u niet om de verkiezingen; het zal er te eerder ingang om vinden.’
‘Ik mag het wel lijden! Als ik dien verwaanden advokaat afbreuk kan doen, zal ik het niet nalaten.’
‘Helpers zijn er van zelven genoeg: eerst degenen, die om politieke redenen tegen Molmer zijn; zij zullen het praatje overal verspreiden; dan komen daar nog dezulken bij, die alles wat zij hooren, en het kwade het allermeest, verder vertellen uit loutere liefhebberij. En ik beloof u dat die tweede kategorie talrijk is en ijverig bovendien! Ik zie ze al rondloopen met een gewigtig air, dezen het influisterende, genen het overluid mededeelende, hier de dingen verergerende, daar er nieuwe bijvoegende. Wanneer gij uw woorden goed kiest, en aan de regte personen uw berigten geeft, gelooft morgen geheel Dungermeer dat Molmer stapelgek is geworden.’
‘Och kom! enkel om dat snelle rijden en die parapluie? Men zal immers dadelijk bespeuren dat dit niet waar kan wezen. Ieder zal het bespottelijke van zulke geruchten inzien.’
‘Wees toch zoo onnoozel niet. De menschen denken altijd gaarne het ergste. Wie beproeft het verhaal te wederleggen, zal aanstonds stuiten op zeer velen, die zeg-
{==371==} {>>pagina-aanduiding<<}
gen: er heet toch geen koe bont of er is een vlekje aan! Een kostelijk spreekwoord, dat bij zulke gelegenheden onschatbare diensten doet. En dan is er nog een andere kategorie van dupes, die zich zelven voor strikt onpartijdig en regtvaardig houden, dewijl zij als rigtsnoer hebben om van alles wat hun ten nadeele van anderen wordt aangebragt, slechts de helft te gelooven. Welke winst als het geheel verzonnen is! Vertrouw op mijn langdurige ondervinding van menschen en zaken, en doe wat ik u heb gezegd.’
‘Aan mij zal het niet liggen - maar zou het geen kwade: gevolgen voor mij kunnen hebben?’
‘Geen de minste, gij zegt immers slechts de waarheid? De overdrijving, de leugen voegen anderen er bij. Wat van u komt kunt gij altijd door ooggetuigen bewijzen, als men u daar lastig om valt. Het overige gaat u niet aan.’
Nog zelden had het glimlachend gelaat van den kontroleur zoo vergenoegd gestaan als bij dit gesprek. Maar het overkwam hem dan ook niet dikwijls, dat hij zijn bedoelingen zoo vrij kon blootleggen. Voor zijn neef behoefde hij zijn gedachten niet te verbergen; deze twee personen kenden elkander door en door, en dit gaf hun nu een openhartigheid, welke hun anders geen van beiden eigen was.



{==372==} {>>pagina-aanduiding<<}

Elfde hoofdstuk.

Wat een kandidaat al te verduren heeft.

Twee dagen later zat Mr. F. Molmer in zijn leunstoel en zag de dagbladen door. De hoofdartikelen boezemden hem geen belang meer in. De redakteuren hadden hun argumenten voor en tegen hem uitgeput, en waren nu met elkander aan het schermutselen. Over en weder vlogen beschuldigingen van misleiding en kwade trouw, eindigende met waarschuwingen aan de kiezers om daartegen op hun hoede te zijn, en hun belangstelling te toonen in het heil des vaderlands, door Mr. Molmer niet en den heer Van Breemsma wel, of Mr. Molmer wel en den heer Van Breemsma niet te verkiezen. Deze artikelen waren bestemd voor de kiezers van Wijkerdam. Die van Dungermeer werden op dezelfde beschouwingen onthaald, alleen met dit onderscheid dat er Houweel of Van Buuren stond, waar men in de andere Van Breemsma las. Als Frits ijdeler geweest ware, zou hij zich, op grond dezer redeneeringen, hebben mogen inbeelden, dat de bloei of de ondergang van Nederland afhing van zijne verkiezing. Maar het genot dat er voor een

{==373==} {>>pagina-aanduiding<<}

kandidaat kan gelegen zijn in het lezen der uiteenzetting dezer stelling, was door hem in de laatste dagen zoo volop gesmaakt, dat hij er nu genoeg van had. Hij liet de hoofdartikelen liggen en zag de advertentiën in.
Eenige kiezers - vele kiezers - een aantal kiezers - een zeer groot getal kiezers - een massa kiezers - kiezers, wien de voorspoed van het vaderland ter harte ging - kiezers, die het opnamen voor het belang van kerk en school - kiezers, die hun gehechtheid betuigden aan het geëerbiedigd vorstenhuis van Oranje - kiezers, die de vrijheid wilden bevorderen - kiezers, die de orde verlangden te handhaven tegen een teugellooze vrijheid - kiezers, die voor orde en vrijheid tevens waren - kiezers, die vooruitgang begeerden - kiezers die ook vooruitgang begeerden, maar er uit voorzigtigheid bijvoegden: ‘zonder schokken’ - kiezers, die berigt gaven tot welk kerkgenootschap zij behoorden - eensgezinde kiezers - welgezinde kiezers - kiezers van elke soort en van alle gezindten, riepen daar, zonder vermelding hunner namen, hun medeburgers op, om getrouw ter stembus te verschijnen, en hun stem uit te brengen voor of te weigeren aan Mr. F. Molmer. Zoo hij in die aanbevelingen zich meermalen hoedanigheden zag toegeschreven, welke hij zelf nooit vermoed had dat zijn deel waren, moest hij aan den anderen kant ook vele aantijgingen vernemen, waarvan zijn geweten hem vrijsprak. Maar deze kwetsten hem zoo gevoelig niet meer als op den dag, toen hij voor het eerst het plakaat aan de pomp in het oog kreeg. Er komt spoedig eelt om het gemoed van een kandidaat.
Te midden van al deze naamlooze ophemelingen en verguizingen zagen er de aankondigingen van de kiezersvereenigingen Regt en Wet en Dungermeer, onderteekend door de besturen, deftig uit; en zelfs de stroeve vorm, waarin

{==374==} {>>pagina-aanduiding<<}

zij den kiezers, zonder eenige bijvoeging, berigtten dat de heer Mr. F. Molmer door haar kandidaat was gesteld, gaf er een waardigheid aan, die geen der andere advertentiën bezat. Maar de goede indruk hiervan werd geneutralizeerd voor Dungermeer door twee, op de namen na, eensluidende advertentiën van kiesvereenigingen, welke respektievelijk de heeren Houweel en Van Buren ter benoeming voorstelden, en voor Wijkerdam door een advertentie, waaronder notabele ingezetenen hun naam hadden gezet, en die aldus luidde:
‘Kiesdistrikt WIJKERDAM.
‘De ondergeteekenden, leden van Regt en Wx`et, achten zich verpligt dit maal van hun gewoonte af te wijken om voor den kandidaat dezer Vereeniging te stemmen. De omstandigheid, dat de heer F. Molmer in een naburig kiesdistrikt de kandidatuur heeft aangenomen van een partij, wier beginselen en streven zij verderfelijk achten voor het welbegrepen belang des vaderlands, is oorzaak dat zij het besluit hebben genomen om, in zijne plaats hunne stemmen uit te brengen op den heer:
P.C. VAN BREEMSMA.
‘Zij geven hiervan openlijk aan hunne medekiezers kennis, en noodigen hen uit hun voorbeeld te volgen. De heer Van Breemsma is algemeen bekend als een wakker, onafhankelijk man, en van opregt welgezinde gevoelens, wiens karakter hem even aanbevelenswaardig maakt als zijn uitgebreide kundigheden op het gebied van wetgeving.’
Deze advertentie was het produkt der zamenzwering, door Vaargast, Van der Grotten en Klingeveer op het touw gezet.
Al voortlezende, ontdekte Frits nog een ander soort van advertentiën. Zij hadden den vorm van aanbevelingen, maar

{==375==} {>>pagina-aanduiding<<}

bleken juist het omgekeerde te zijn. Een ging uit van ‘eenige kiezers,’ die hun groote ingenomenheid met hem betuigden, omdat twee partijen hem terzelfder tijd ondersteunden, waaruit af te leiden viel, dat hij iemand was die de kunst verstond om het elkeen naar den zin te maken. Vlak daaronder was een advertentie van, ‘een aantal kiezers,’ die voor Van Breemsma zouden stemmen, omdat zij niet van allemansvrienden hielden. Een zestal advertentiën eindelijk, over verschillende kolommen van het blad verspreid, bepaalden zich tot een aanbeveling in korte woorden van Mr. T. Molmer, of van Mr. V. Molmer of van Mr. F. Moolmer of van Mr. F. Momler. Deze poging om zijne voorstanders te verlokken door de verkeerde spelling van zijn naam stembriefjes in te leveren, welke van onwaarde konden worden verklaard, deed Frits zijn bedaardheid verliezen; wrevelig en met een gevoel van walging wierp hij het dagblad, dat hij het laatst nagelezen had, van zich af.
De meid kwam binnen met de brieven, die de post zoo aanstonds gebragt had. Een daaronder was van zijn oom en bevatte deze regels:

‘Waarde Neef!

‘Van de kandidatuur afzien? Hoe is het met u? Eerst wildet gij van die verliefdheid met mij niet spreken, omdat ge vreesdet dat liefde en politiek te gelijk te veel hooi op uw vork zou wezen, en nu komt gij mij eensklaps aan boord met plannen, om hier de dingen in den steek te laten, ten einde te behagen aan uw aangebedene! Wat kan zij van politiek weten, en is het een daad van een verstandig man om zulke opgewonden brieven te schrijven, en zoo den moed te laten zinken? Ik was, toen ik eergisteren avond uw brief ont-
{==376==} {>>pagina-aanduiding<<}
‘ving, zoo geraakt en zoo verontwaardigd tegen u, dat ik besloot u niet te antwoorden en aan de zaken haar loop te laten, zonder verder iets voor uw verkiezing te verrigten. En ik zou aan dit voornemen getrouw gebleven zijn, maar nu hebben zich twee omstandigheden voorgedaan, waarvan ik u toch moet verwittigen.
‘Eerstens: Ik ontvang daareven berigt, dat de kwaal van den ouden heer Houweel in de laatste dagen schrikbarend was toegenomen, en de man het heden morgen heeft afgelegd. Wegers was boven de huizen. Uwe kansen verbeterden aanstonds vijftig procent, zeide hij. De voorstanders van Houweel hadden Van Buuren zoo zwart gemaakt, dat een massa kiezers zijn naam niet kunnen hooren zonder op te vliegen van drift. Die zullen natuurlijk allen voor u stemmen, want Wegers zegt dat, als men al beproeven wilde om hen nu tot andere gedachten te brengen, dit niet meer gaan zou. De tijd is te kort. Hij meent dat men gemakkelijk iemand op één dag in een kwaden naam kan brengen, maar dat het soms maanden vordert om hem weder schoon te wasschen, zoo hij al schoon te wasschen is. Dat is een onberekenbaar groot voordeel voor u, zegt hij.
‘Tweedens: Sedert gisteren wordt hier uitgestrooid dat gij niet wel bij het hoofd zijt. Wie dat heeft verzonnen weten wij niet, en al wisten wij het, dan zou het ons nog weinig baten, daar het reeds overal is rondgebazuind. Allerlei dwaasheden worden er van u verhaald, bij voorbeeld dat gij de gewoonte hebt om 's nachts in een open rijtuig te toeren, en bij droog weder uit wandelen gaat met uw parapluie op. Ik weet natuurlijk wel beter, maar die praatjes vinden toch ingang. Nu houden wij Zaturdag een meeting in De Vergulde Ploeg, voor vijf-en-twintig cent entree. Ieder kan daar komen, wie wil; maar wij hebben gezorgd dat er

{==377==} {>>pagina-aanduiding<<}

sprekers zijn, die Van Buuren geducht zullen uitschuijeren. Verscheidene onzer willen u uitnoodigen om daar zelf te komen, en ik vond dat ook goed, want zoo zoudt gij iedereen hebben kunnen overtuigen dat gij uw vijf zinnen zeer goed bij elkander hebt. Maar Wegers wilde hier niet van hooren. Kandidaten moeten achterbaks blijven, zeide hij. Wanneer de kiezers hen zien en hooren, en er getuigen van zijn dat de eerste de beste hen in het gezigt durft tegenspreken, gaat, volgens hem, al hun prestige naar de maan. Dat dus niet. Maar nu moet Dagbraker morgen, ik weet niet om welke reden, te Wijkerdam wezen; hij zal daar inlichtingen over uw vermeende krankzinnigheid inwinnen, en zelf u ook bezoeken. Dan kan hij op de meeting het gerucht als laster logenstraffen. Wegers zegt dat dit een veel gunstiger indruk maken zal danwanneer gij zelf overkwaamt. Als gij u maar een enkele maal verspraakt, of als gij er wat bleek uitzaagt, of uw haar in de war was, zouden velen meenen dat er toch wel iets van aan kon zijn. Zoo denkt Wegers ten minste; maar hij voegt er bij dat, indien Dagbraker, die hier nog al goed gezien is, met de hand op het hart en op ernstigen toon tot de aanwezigen zegt: “mijne heeren, ik kan u verklaren, op grond van persoonlijke waarnemingen” enz., enz., - het praatje voor goed uit de wereld zal zijn. Dagbraker is daartoe bereid. Hij zou zóó beginnen beloofde hij: “Geachte kiezers van Dungermeer; plegtig verzeker ik u, op mijn eer en geweten”, enz. Wegers vindt dit “eer en geweten” voortreffelijk. Dat moest er vooral bij, zeide hij.
‘Nu Frits, bekommer u over niets; en laat dat gekke denkbeeld varen om van de kandidatuur alhier af te zien. Sedert Houweel dood is zou dit wezen uw fortuin met voeten trappen. Wat drommel, jufvrouw Van Ramen zal

{==378==} {>>pagina-aanduiding<<}

u toch even gaarne hebben, al komt gij voor Dungermeer in de Kamer in plaats van voor Wijkerdam. Zijn wij hier zoo min? Als het zoo ver komt, zal ik dit Van Ramen wel anders aan zijn verstand brengen. Hij is een kwast, maar overigens zoo kwaad niet. Dus moed gehouden, neefje; het loopt u waarlijk mede. Zorg nu maar dat gij geen verkeerden indruk maakt op Dagbraker, als hij bij u komt; een weinig ergdenkend is hij wel, en het zou mij niet verwonderen, dat hij het zotte praatje half en half geloofde. Vaarwel. Binnen eenige dagen kennen wij den uitslag. Dat die gunstig voor u moge zijn, wordt u van ganscher harte toegewenscht door

uw liefhebbenden oom
Louis.’

‘Welzoo,’ sprak Molmer half overluid, toen hij dezen brief had gelezen, ‘dan zal ik van daag een bezoek ontvangen van den heer Dagbraker, en die zal eens in persoon komen opnemen, of zijn kandidaat gek is of niet; welzoo, welzoo!’
Dat Houweel overleden was liet hem koel. Hij zou liever gezien hebben dat zijn oom genoegen had genomen met zijn aanbod om de kansen te Dungermeer op te geven, want hij zwoegde onder den last der dubbele kandidatuur.
Om zich te verzetten, besloot hij een ochtend-wandeling te gaan doen. Die andere brieven zou hij straks wel inzien. Lezen kon hij nu bijna niet meer.
Behalve op den dag van het kinderfeest, was hij in de laatste week niet uit geweest. De frissche lucht deed hem goed, en al voortwandelende door de straten, geraakte hij in opgeruimder stemming. Een poos had hij in zich zelven gekeerd zijn weg vervolgd. Nu gevoelde hij lust om eens

{==379==} {>>pagina-aanduiding<<}

rond te zien en zich eenigzins te ontspannen door het beschouwen van de beweging op de straat. Maar zijn kandidatuur zou hem geen oogenblik rust laten! Zij grijnsde hem aan van de hoekhuizen, waar hij op groene, blaauwe en witte papieren gedrukt las: P.C. Van Breemsma, Mr. F. Molmer, Regt en Wet, met regels in kleinere letters er onder en er boven. Eerst wilde hij er voorbijstappen, maar het was of een geheimzinnige aantrekkingskracht in die letters school, en hij bleef weder staan. Toen viel de gedachte hem in, wat de Dungermeerders, die aan zijn verstand twijfelden, wel zouden zeggen als zij eens zagen dat de kandidaat zijn eigen aanbevelingen stond te lezen, en op nieuw snelde hij voort. Gelukkig voor zijn fatsoen, want nu ontwaarde hij dat in de straten, waar hij langs ging, de lieden bleven staan om hem elkander aan te wijzen en een gesprek over hem te beginnen. En wanneer hij, de oogen van hen afwendende, die op de woningen vestigde, bespeurde hij voor menig venster een plotselinge beweging bij zijn verschijning, en hoofden van personen, die achter in het vertrek waren geweest, en zich nu naar voren spoedden, en in zijn verbeeldinghoorde hij hen zeggen: ‘Kijk, daar gaat hij!’
Het werd hem buiten al even drukkend als eenige oogenblikken vroeger in zijn kamer. Hij besloot terug te keeren, en eenige afleiding te zoeken bij zijn geliefkoosde dichters. Deze zouden hem de verkiezingen wel doen vergeten.
Toen hij te huis kwam, vond hij in zijn leunstoel Ter Woude aan de ronde tafel gezeten met een papier in de hand.
‘Goed nieuws, goed nieuws!’ werd hem door dezen toegeroepen. ‘Ik ontvang daar juist een telegram. Houweel is dood! Die knijpt ter regter tijd uit. Ik heb nog nooit iemand zoo van pas zien krepeeren!’
Zonder iets aan te merken op deze onvoegzanie wijze

{==380==} {>>pagina-aanduiding<<}

om iemands overlijden mede te deelen, antwoordde Frits alleen:
‘Ik wist het reeds. Men schreef het mij uit Dungermeer, en is daar van oordeel dat het mijne kansen verbetert.’
‘Natuurlijk, het is te laat om een ander kandidaat in zijne plaats op te schommelen, en Van Buuren staat nu eenmaal in een kwaad blaadje. Men zal wel beproeven om de voorstanders van Houweel naar hem over te brengen, maar met het meerendeel hunner zal dat niet gelukken. Doch dit zij hoe het zij, wij moeten zorgen hier van dat sterfgeval partij te trekken.’
‘Hier? Wat geven de lieden te Wijkerdam daarom?’
‘Het is onze taak overal te verspreiden, dat uwe verkiezing te Dungermeer thans verzekerd is. Dit zal veel geloof vinden.’
‘Toegegeven, maar het zal voor de kiezers een reden te meer wezen om niet op mij te stemmen.’
‘Juist het tegendeel! Ook bij verkiezingen is de praktijk veelvoudig. Velen is de scheuring in Regt en Wet en de verdeeldheid, welke daardoor onder de welgezinden ontstond, een ergernis. Zij zouden liever zien, even als vroeger, dat er maar één kandidaat was; dan hadden zij geen hoofdbreken en alles zou rustig in zijn werk gaan. Nu worden zij in de war gebragt, en weten niet of zij voor u of voor Van Breemsma zullen zijn. Dat liedje hoor ik den ganschen dag zingen! Welnu, wij brengen dien menschen aan het verstand dat gij, bij eene dubbele keus, stellig de benoeming voor Dungermeer zult aannemen, om de eene of andere oorzaak, bij voorbeeld dewijl gij daar een oom hebt wonen. Dan krijgen wij hier een nieuwe verkiezing, en hebben al den tijd om eendragtig elkander over een kandidaat te verstaan.’

{==381==} {>>pagina-aanduiding<<}

‘Maar ik heb juist een bijzondere reden om liever afgevaardigde voor Wijkerdam te wezen.’
‘Het is onnoodig om dit reeds te zeggen; het zou zelfs schadelijk zijn. Nu is het te doen om stemmen voor u te winnen, en als men eenmaal gelooft dat gij voor Dungermeer zult aannemen, komen de twijfelaars voor u op.’
‘Gij denkt toch overal aan! Hoe staat het anders met de zaak?’
‘Daar is geen pijl op te trekken. Uw ingezonden stuk in de courant heeft weinig indruk gemaakt. Uw verdediging in de societeit meer, maar over het algemeen blijft men u nog van dubbelzinnigheid verdenken.’
‘Dan zal er ook wel weinig hoop op slagen zijn.’
‘In het geheel geen, wanneer de stad Wijkerdam het kiesdistrikt Wijkerdam was. Mijn hoop berustte nog op de plattelandsgemeenten, welke tot dusverre stokstijf met Regt en Wet stemden. Heden heb ik gemerkt dat onze scheurmakers die echter ook niet met rust laten; zij zenden boden uit, die in de herbergen praatjes gaan maken, en daar uitbazuinen dat Regt en Wet eigenlijk niet meer bestaat, dat de leden zijn weggeloopen, en zoo al meer. Gelukkig is dit een waarheid, of ten minste een halve waarheid.’
‘Waarom gelukkig?’
‘Het is altijd veel moeielijker om leugens te bestrijden dan de waarheid. Tegenover de waarheid plaatst men leugens - en wint het daarmede. Maar tegenover leugens vermag men niet veel. Gij ziet mij ongeloovig aan? Ik kan wel zien dat gij pas voor de eerste maal kandidaat zijt!’
‘En voor de laatste maal ook, dat beloof ik u.’
‘Als ik nu maar iets tegen Van Breemsma wist, dat op die plattelanders vat had! Ik heb er den geheelen morgen al over gepeinsd, maar niets wat mij in de gedachte kwam kon mij bevallen.’

{==382==} {>>pagina-aanduiding<<}

‘Ook niet dat ik voor Dungermeer zal opteeren?’
‘Dit helpt alleen voor de stad. Op de dorpen hebben zij daar geen begrip van. Ik moet iets anders bedenken. Wanneer ik het vind, kom ik het u zeggen.’
‘En wanneer gij het niet vindt?’
‘Dan zijn wij verloren - vaarwel.’
En Ter Woude ging heen, zonder dat de man, voor wien hij zich zooveel moeite gaf, hem één woord van erkentelijkheid of aanmoediging had toegesproken!
Dit kwam bij Frits niet uit ondankbaarheid, maar uit afgematheid voor. Hij stond op om naar zijn boekenkast te gaan, en troost bij Shakespeare te zoeken, toen zijn oog op de brieven viel, die te gelijk met het schrijven van zijn oom waren aangekomen. Hij had ze geheel vergeten! Wat konden zij behelzen? Misschien waren zij wel van nieuwe kliënten; zijn naam werd immers tegenwoordig overal geroemd, en zijn regtskennis in advertentie op advertentie geprezen! Haastig verbrak hij het enveloppe van den brief, die hem het eerst in handen kwam, haalde het papier er uit, en las:

‘WelEdele Heer!

‘Ik veroorloof mij de vrijpostigheid, met het oog op UwEds. kandidatuur voor het lidmaatschap der Tweede Kamer, de vraag tot UwEd. te rigten of UwEd. ten opzigte der koloniale kwestie eene rigting zijt toegedaan, waarmede ik mij kan vereenigen. Bepaaldelijk zou ik van UwEd. wenschen te vernemen welke UwEd's denkbeelden zijn over de voorschriften van het regeringsreglement tot eindelijke vervanging van het kultuurstelsel door vrijen arbeid, over de landrente, over de heerediensten, over het gemeen-
{==383==} {>>pagina-aanduiding<<}
schappelijk grondbezit der dessaas en over het doeltreffende van den verkoop der produkten, bestemd voor de europesche markt, op Java. Ofschoon mij mijne geheele vrijheid uitdrukkelijk voorbehoudende, zal toch waarschijnlijk mijne stem bepaald worden door het gemotiveerde antwoord, dat ik op deze vragen van UwEd. hoop te ontvangen.
‘Met hoogachting heb ik de eer mij te noemen,

‘UwEds. dw. dienaar
‘J.H. Staaltjes.
‘Rentenier.’

Zuchtend schoof Frits den brief ter zijde, en opende den tweeden, die aldus luidde:

‘WelEdel Gestr. Heer!

‘Daar gij in dit kiesdistrikt openlijk kandidaat bij de aanstaande verkiezingen zijt gesteld, en nademaal het voor de kiezers van overwegend belang mag worden geacht, dat zij, bij de vervulling van hun burgerpligt, zich behoorlijk rekenschap kunnen geven van de door hen uit te brengen stem, zult gij het ongetwijfeld in mij billijken, dat ik mij door dit schrijven tot u wend, ten einde van u - zoo gij tot het geven daarvan bereid zijt- de gewenschte inlichtingen te erlangen, aangaande een vraagstuk, dat mij, zoowel in mijne maatschappelijke betrekking als in mijne hoedanigheid van mensch en staatsburger, de hoogste belangstelling inboezemt, en daarop allezins aanspraak heeft. Ik bedoel, WelEdel Gestr. Heer, het gewigtig vraagstuk van het lager onderwijs, dat in het jongste tijdvak onzer geschiedenis telken jare in 's lands raadzaal ter tafel werd gebragt, en dus geoordeeld kan worden weldra die rijpheid ver-
{==384==} {>>pagina-aanduiding<<}
kregen te zullen hebben, dewelke voor een doordachte beslissing gevorderd wordt. Ik acht mij verpligt UWelEdel Gestr. onbewimpeld te verklaren, dat ik mijne stem slechts aan een dusdanig kandidaat zal mogen schenken, die voor het behoud van de thans in werking zijnde wet op het lager onderwijs onvoorwaardelijk gezind, en met den ondergeteekende van oordeel is, dat dezelve, zoo in het belang des vaderlands in het algemeen, als in dat van het opkomend geslacht in het bijzonder, krachtig gehandhaafd behoort te worden.
‘Met gevoelens van ware hoogachting:

‘Van UWeledel Gestr

‘de dv. dienaar
‘H.W.L. Lagenrerg Kz. Jr.
‘Sekretaris der Plaatselijke Schoolhommissie.’

‘Nog meer?’ vroeg Frits, toen hij, na den brief weggelegd te hebben, een derden opende, die van den volgenden inhoud was.

‘Mijnheer de Kandidaat!

‘Ik ben niet iemand die van omwegen houdt. “Op den man af” is mijne leus, en daar heb ik mij altijd goed bij bevonden. Nu is mijn gevoelen, dat in de politiek, even als in alle andere zaken, het eigenlijk vooral om de dubbeltjes te doen is. Wij burgermenschen betalen te veel, mijnheer de kandidaat. De rijken brengen, in verhouding, bijna niets in de schatkist. Ik heb dan ook vastelijk besloten om, onder geen voorwendsel hoegenaamd, mijne stem uit te brengen op een kandidaat, die niet tegen alle belastingen is, welke op de eerste levensbehoeften drukken en de nijverheid belemmeren. Een belasting op de inkomsten,

{==385==} {>>pagina-aanduiding<<}

waardoor ook de koeponnenknippers getroffen zouden worden, ziedaar wat wij moeten hebben, mijnheer de kandidaat! Wanneer u de zaken anders inziet, zou ik onmogelijk voor u kunnen stemmen, en daarom hoop ik dat u mij rondborstig uwe gevoelens zult mededeelen. Blijkt het mij daarentegen dat u dezelfde hervormingen in het belastingsstelsel verlangt als ik, dan zult u mij gereed vinden om in beraad te nemen of ik uw naam op mijn stembiljet, al dan niet, zal invullen.
Hoewel ik u niet anders dan bij gerucht ken, teeken ik mij met achting:
‘Uw dw. dienaar en vriend
‘Dirk Gijsbert Pieters,
‘Timmerman en Aannemer.’

Een vierde brief bevatte het volgende:

‘WelEdel Geb. Heer!

‘Misschien zal mijn naam u niet geheel vreemd wezen, ofschoon ik nooit de eer heb gehad u persoonlijk te ontmoeten. Ik heet Jozef Pakkers, wel bekend, handel in kruidenierswaren, en ben wethouder der gemeente Zemerburg. U zal wel gehoord hebben, dat in dit dorp de inwoners nog al eens met mij te rade gaan, hetgeen niet zonder aanbelang is, daar wij stellig een der aanzienlijkste onderkiesdistrikten van Wijkerdam uitmaken. Gewoonlijk geef ik mijn vrienden den raad om voor den kandidaat van Regt en Wet te stemmen, dewijl die er toch altijd doorkomt. Ik durf wel zeggen dat zij dit trouw doen, want ik zelf zit op het raadhuis in het stembureau, en kijk den kiezers flink in de oogen, en dan is het wel gebeurd dat de een of de ander, die zich had laten bepraten, weder

{==386==} {>>pagina-aanduiding<<}

naar huis ging, den verkeerden naam doorhaalde, en den goeden er op zette. Maar nu hoor ik, voor mijn toonbank, allerlei vreemde dingen vertellen. Spreek ik van Regt en Wet, dan wordt mij door menigeen geantwoord dat de hekken verhangen zijn en dat een aantal leden van dit genootschap een anderen weg zijn opgegaan. Raadpleeg ik de dagbladen, dan zie ik dat dit waar is. De gewone advertentiën van Regt en Wet, met den voorzitter en den sekretaris er onder, staan er wel in en bevelen u aan, maar andere advertentiën komen voor een ander op, en zijn door leden van Regt en Wet onderteekend, die talrijk zijn. Ik weet niet hoe de menschen nu te raden. En dat is toch noodzakelijk, want zij zijn gewoon aan mij te komen vragen, wat ik wel van de verkiezingen denk. Dit heeft mij op de gedachte gebragt aan u te schrijven. Is u inderdaad de kandidaat van Regt en Wet of is u het niet? Zou u zoo goed willen zijn mij dat te melden? Er hangt in deze gemeente nog al veel van mij af, weet u?
‘Na vriendschappelijke groete:

‘Uw Edgeb. dw. dienaar.
‘J. Pakkers.

P.S. ‘Bij deze gelegenheid verzoek ik Uw Edgeb. begunstiging voor de leverancie van kruidenierswaren. Uw Edgeb. en uwe vrienden en kennissen en geachte familie behoeven bij mij niet meer te betalen dan mijn andere kalanten. De bediening zal niets te wenschen overlaten. De schipper op Wijkerdam vaart tweemaal 's weeks, en dan gaat er dagelijks nog een bode met een hondenkar.’

{==387==} {>>pagina-aanduiding<<}

De volgende brief was korter en behelsde slechts deze regels:

‘WelEdele Heer!

‘Zoowel namens vele mijner vrienden, als uit mijn eigen naam verzoek ik u beleefdelijk ons per omgaande te willen melden, of u ingenomen zijt met de tegenwoordige wet op het lager onderwijs. Mogt dit het geval wezen, dan zouden wij, onder eerbiediging uwer overtuiging, ons genoodzaakt zien om voor een ander kandidaat te stemmen.
Van onze hoogachting moogt gij u verzekerd houden.

‘L.D. de Klokke,
‘Sekretaris van het Paedagogiesch Genootschap
‘de Nijvere Bij.’

Er waren nog meer brieven van dezen aard, maar Frits las er slechts een paar regels van, en wierp ze toen allen te zamen in zijn snippermand, vast besloten geen enkelen te beantwoorden. Hij nam nu Shakespeare ter hand, en begon met woede het droeve treurspel te lezen van koning Lear en zijn ontaarde dochters, maar reeds vóór dat de hoofdpersoon op het tooneel was verschenen, werd hij gestoord door de meid, die een bezoeker aankondigde.
Frits vreesde dat het de heer Dagbraker zou wezen, de persoonsbeschrijving, welke de meid van hem gaf, verdreef echter zijn vrees. Hij beval dat die heer bovengelaten zou worden, en weldra stond een net gekleed man van omstreeks veertig jaren voor hem, die hem aldus aansprak:
‘Verheugd u te huis te treffen. Van Yssellant uit Dungermeer.’

{==388==} {>>pagina-aanduiding<<}

‘Neem plaats, kollega,’ zeide Frits, die op het hooren van dien naam wist dat hij een advokaat voor zich zag.
‘Met genoegen, kollega; ik zal mij, zie ik, niet bij u bekend behoeven te maken, al hebben wij elkander, voor zoover ik weet, nooit ontmoet.’
‘En waaraan heb ik het te danken, dat mij die eer nu te beurt valt?’
‘De zaak is doodeenvoudig. Waarom hebben ze u te Dungermeer kandidaat gesteld en mij voorbijgegaan?’
‘Daar zal men u misschien in uw woonplaats een afdoen - der antwoord op kunnen geven dan ik het vermag.’
‘Ik neem het u niet kwalijk, dat gij kandidaat zijt, maar ik ben langer in de praktijk.’
‘Dat kan wel zijn.’
‘Men had eerst aan mij moeten denken. Niet dat ik lid van de Kamer begeer te worden, daarvoor heb ik te veel zaken aan de hand, maar men had mij toch kunnen vragen. Niemand wil gaarne gepasseerd worden.’
‘Maar waarom komt gij u bij mij beklagen?’
‘Beklagen? Ik beklaag mij niet; ik konstateer slechts een feit. Daar moet echter iets achter steken; de een of ander heeft een pique tegen mij, en wil zich nu aldus wreken. Dat kan ik toch niet zoetsappig verdragen. Komaan kollega, voor den dag er mede: waar wringt de schoen?’
‘Ik weet waarlijk niet....’
‘Speel met mij niet den onnoozele! Ik ben ook niet van gisteren! Mij, die in Dungermeer woon en het algemeene vertrouwen geniet, mij vraagt men niet eens, en u, een pas beginnend, bijna onbekend jurist, u neemt men voor kandidaat. Dit is nooit zuiver in zijn werk gegaan - kuiperij, hinderlagen, achterklap.....’
‘Mijnheer Van Yssellant,’ viel Frits geraakt hier den spreker

{==389==} {>>pagina-aanduiding<<}

in de rede, ‘ik verzoek u ernstig dergelijke uitdrukkingen niet meer te bezigen.’
‘Zij sloegen niet op u. Ik wil wel gelooven dat gij u op den achtergrond hebt gehouden, maar dat gij er van weet lijdt geen twijfel. Ik wenschte slechts te vernemen hoe de zaak is toegegaan.’
‘Uwe vermoedens zijn ongegrond, mijnheer, en op dergelijke vragen moet ik u het antwoord schuldig blijven.’
‘Zoo; werpt gij het over dien boeg?’ riep Van Yssellant driftig, ‘dan heb ik hier verder ook niets te maken. - Maar gij zijt nog geen lid der Kamer! Ik heb nog een dag of zes voor mij.’
‘Gij wilt zeggen dat gij mijne verkiezing zult tegenwerken? Ik kan het u niet beletten. Er zijn trouwens velen die dat beproeven, hier en ginds, wien ik nooit iets misdeed, en die mij als hun ergs ten vijand verguizen en vervolgen! Wilt gij u bij hen voegen - ga uw gang, op één meer of minder komt het niet aan, maar uw vermoedens zijn onjuist.’
‘Komt het er niet op aan? Zijt gij zoo zeker van uw zaak? Wij zullen zien, Mijnheer Molmer! Maar al wordt gij ook gekozen, zijt gij mij nog niet kwijt! Ik kan ook spreken! Ik kan ook schrijven! Bij elke redevoering zal ik bij de hand zijn om u te wederleggen, uw betoog te vernielen, ieder woord uit te pluizen....’
‘Het beste zal dan wezen dat ik maar geen redevoeringen houd,’ zeide Erits, de schouders ophalende.
‘Dat raad ik u aan! Zwijgen, nooit een mond opendoen? Wat zullen de kiezers dan wel zeggen? Een lid dat nooit spreekt, dat zijn stem niet kan motiveeren, dat voor zijn gevoelens niet durft uitkomen, dat zich niet weet te verdedigen! Wat doen wij met zulk een lid in de Kamer! Wel ja, zwijgen, dat zeg ik ook!’

{==390==} {>>pagina-aanduiding<<}

Frits stond op en schelde.
‘Mijn tijd is kostbaar, mijnheer Van Yssellant,’ zeide hij. ‘Ik wacht heden nog bezoek....’
De meid kwam binnen, alsof zij alleen geroepen was om deze laatste woorden te bevestigen, want zij deelde mede dat er een heer was, die Hagermans zeide te heeten, en den heer Molmer wenschte te spreken. Frits gaf order hem aanstonds boven te laten? wat tevens voor Van Yssellant een tweede waarschuwing was dat hij kon heengaan.
De persoon, wien Frits eigenlijk slechts zoo snel toegang had verleend om van den advokaat ontslagen te worden, was nog niet over den drempel van zijn vertrek, of de meid verscheen op nieuw, om te berigten dat zich weder drie heeren hadden aangemeld, die het overbodig achtten hun namen op te geven, daar mijnheer hen toch niet kende. Frits liet hen verzoeken eenige oogenblikken te wachten, en bood intusschen den nieuwen bezoeker een stoel aan.
‘Wat verschaft mij de eer...?’ zeide hij vragend tot dezen, een gezet man, in het zwart gekleed, die een breeden stropdas om den hals, een groenen bril op den neus, en een portefeuille onder den arm droeg.
‘Hagermans, kandidaat-notaris,’ antwoordde de aangesprokene. ‘Ik houd mij thans bezig met twee mijner vrienden een rijstpelmolen op aandeelen op te rigten. U ziet ik ben een man van zaken, en daarom begin ik maar met het begin. De onderneming moet goede zaken maken, als zij flink wordt bestuurd, en daar zullen wij voor zorgen. Een onzer, leeraar in de natuur- en werktuigkunde, zal als techniesch ingenieur fungeeren; de ander, thans nog korrespondent op een expeditie-kantoor te Dordrecht, neemt de in- en verkoopen voor zijn rekening, en ik zal mij met

{==391==} {>>pagina-aanduiding<<}

de administratie belasten. Een praktische verdeeling der werkzaamheden, niet waar? Er is slechts ééne moeijelijkheid - het kapitaal!’
Frits wilde vragen wat hij met dit alles te doen had, maar eer het zoo ver kwam, had Hagermans de portefeuille geopend, en daaruit een groot vierkant stuk papier voor den dag gehaald, dat hij op de knie van den advokaat uitspreidde:
‘Hier is de opstand,’ vervolgde hij, met den vinger over het papier schuivende. ‘Die zes ramen in het midden geven licht aan de fabriek; die twee daarnaast, links, zijn van het kantoor - mijn departement; de regtsche, iets minder hoog, behooren tot de woning van den meesterknecht. Ziet u dat gebouwtje wel aan de eene zijde, met die breede, ronde deur in het midden? Dat is de stal. Het huis aan den tegenovergestelden kant is voor een van de direkteuren; of ik er in kom, dan wel een der twee overigen, is nog niet zeker. Vernuftige indeeling hè? Praktiesch? Nu de plattegrond!’
‘Daar ben ik in het minst niet nieuwsgierig naar,’ antwoordde Frits.
‘Niet? Als onze aanstaande vertegenwoordiger zult u toch ongetwijfeld belang stellen in alles wat met de ontwikkeling der nijverheid van deze streek in verband staat. Maar ik vergeet dat u van onze zaak nog weinig gehoord kunt hebben. Laat mij u er nader mede bekend maken.’
‘Ik zou zeker geenszins weigeren, mijnheer Hagermans, om er meer van te hooren, maar daar beneden drie heeren op mij wachten...’
‘Nog één oogenblik slechts. Ik kom op het punt,’ en dit zeggende vouwde Hagermans den plattegrond weder op, en haalde een kleiner en dunner stuk papier te voor-
{==392==} {>>pagina-aanduiding<<}
schijn. ‘Waar wij de fabriek met de belendende perceelen zullen bouwen,’ vervolgde hij, ‘is nog niet geheel zeker. Dit hangt voornamelijk af van den prijs der terreinen. Er zijn ons reeds verscheidene zeer geschikte aangeboden, maar wij zoeken naar goedkoopen grond. Hoe minder de fabriek van oprigting kost, heb ik uitgerekend, hoe meer bedrijf-kapitaal wij overhouden. Praktiesch denkbeeld, niet waar? Doch van het kapitaal gesproken: wij begrooten het globaal op tweehonderdduizend gulden. Ik zal u de becijfering laten zien - doch neen, een ander maal, u hebt nu te weinig tijd. Tweehonderdduizend gulden alzoo, verdeeld in aandeelen van vijfhonderd gulden, maakt vierhonderd aandeelen.’
‘Maar mijn lieve man!’
‘Een oogenblik! Ik ben er nog niet. Ziehier ons prospektus.’ En hij hield Frits het papier onder de oogen, waarop deze in groote letters las:
Naamlooze Vennootschap: ‘DE VRIENDSCHAP.’

Kapitaal ƒ200,000,

verdeeld in twee seriën, elke van Tweehonderd Aandeelen.


Direkteuren:

. . . . . . . . . . . . . . . .

Kommissarissen:

. . . . . . . . . . . . . . . .

Uittreksel der Statuten.
Hier volgden een aantal regels in kleine letters gedrukt. Toen Hagermans begreep dat Frits tot zoover gelezen had, legde hij het prospektus naast zich neder, en begon op nieuw:
‘Dat ziet er goed uit, hè? De namen der direkteuren

{==393==} {>>pagina-aanduiding<<}

hebben wij op deze drukproef nog in blanko gelaten, hoewel zij allen benoemd zijn. Zij komen er tegelijk in met die van de kommissarissen. Hun getal hebben wij op vijf gesteld. De anderen wilden zes, maar ik stond op vijf of zeven. Bij verschil van gevoelen is er dan altijd een meerderheid. Juist gezien hè? Vijf werd toen aangenomen. Wij hebben voor die betrekking reeds veel aanzoeken gehad, maar iedereen kunnen wij niet gebruiken, dat vat u wel. Wij moeten mannen hebben, met wie wij voor den dag knnnen komen, die vertrouwen inboezemen aan de aandeelhouders. Anders willen de kapitalisten er niet aan. Een lid van de Staten-Generaal doet altoos goed op zulk een prospektus. Van de Eerste Kamer nog beter dan van de Tweede. U begrijpt - een hoogst-aangeslagene! Maar wij moeten met het geringste beginnen. Als er eerst een lid der Tweede Kamer op de lijst staat, zal het minder moeite kosten om er ook een der Eerste op te krijgen!’
‘Om kort te gaan, u verlangt dus dat ik kommissaris word van uwe maatschappij?’
‘Niet geheel. Alleen in het geval dat de verkiezing goed uitvalt. Anders zou het ons weinig baten.’
‘Zóó.’
‘Lid van de Tweede Kamer der Staten-Generaal - dien titel moeten wij op het prospektus hebben - een naam helpt ons niet, begrijpt u?’
‘Het doet mij leed voor u, mijnheer Hagermans, maar als ik benoemd mogt worden, zouden de staatszaken mij wel verhinderen om mij met het bestuur van fabrieken bezig te houden. Ik kan dus niet aan uw verzoek voldoen.’
‘Och kom, er is zooveel werk niet aan. Eens in de maand een komparitie, en die kan altijd uitgesteld worden, als u in den Haag moet wezen. Zal ik uw naam maar opschrijven?’

{==394==} {>>pagina-aanduiding<<}

‘Ik herhaal dat ik voor de eer moet bedanken.’
‘Als u ja zegt zouden wij allen voor u stemmen, de drie direkteuren, de personen, aan wie wij betrekkingen hebben beloofd, de aanstaande leveranciers - het kan van weinige kiezers afhangen, en het zou in ons belang zijn om ons best te doen dat u gekozen wierdt.’
‘Ik moet bij mijn besluit volharden.’
‘U behoeft als kommissaris slechts tien aandeelen te nemen, en aanvankelijk niet meer dan tien procent te storten - vijfhonderd gulden alzoo.’
‘Het blijft zoo als ik gezegd heb, mijnheer Hagermans!’
De industriëel stond op, borg zijne papieren in de portefeuille, boog, en deed alsof hij wilde heengaan. Aan den drempel hield hij echter weder stand, en zeide op den knop der deur leunende:
‘Regt door zee is mijn spreuk, en daar handel ik naar. Ik heb u gezegd waar het op staat.’
‘Ik erken het.’
‘Maar weet wel wat u doet! U drijft mij voort naar het vijandelijk kamp. Nog eens, eer het te laat is, wilt u onze kommissaris zijn?’
‘Neen.’
‘Weet u, waarheen ik mij nu begeef?’
‘Naar huis, waarschijnlijk.’
‘Naar Van Breemsma, mijnheer Molmer, naar Van Breemsma, en dan met een rijtuig naar Van Buuren te Dungermeer. Ziedaar de mannen, waaraan de vaderlandsche nijverheid behoefte heeft!’ En ziende dat de kandidaat op deze bedreiging geen acht sloeg, drukte Hagermans zijn hoed in de oogen, en rende, als iemand die geen oogenblik tijd te verliezen heeft, den trap af. Frits schelde dadelijk, en met zulk een hevigen ruk, dat de meid verschrikt binnenstoof.

{==395==} {>>pagina-aanduiding<<}

‘Hé, meheer, uwe zou een mensch benaauwd maken; zoo iets ben ik van meheer niet gewend; meheer is anders altijd zoo bedaard.’
‘Goed - laat nu dadelijk de heeren boven komen, en dan ben ik voor niemand meer te spreken, behalve voor den heer Dagbraker uit Dungermeer, maar anders voor niemand, verstaan?’
‘Och gut! ja meheer - maar daar is alweer een meheer bijgekomen, maar die heeft den tijd; hij kan wachten tot het uwes gelegen komt, seit ie.’
‘Hij is de laatste, dien ik heden te woord sta; en nu, zonder verwijl, het drietal, rep u.’
De heeren vormden een kommissie. Zij waren in het zwart gekleed, hadden elk een handschoen aan de linkerhand, en kwamen op een rij binnen. In het midden der kamer trad een hunner een paar stappen voor de anderen, hield het hoofd omhoog, en begon op deftigen toon:
‘De Weledel Gestrenge heer Mr. F. Molmer ongetwijfeld? Ik hoop dat gij welvarend zijt, mijnheer?’
‘Om u te dienen. Gij ook?’
Frits was onwillekeurig met den rug tegen zijn tafel gaan staan, als een minister, die audientie geeft. De kommissie zag er zoo statig uit, dat hij haar bijna niet durfde uitnoodigen om plaats te nemen. Het alledaagsch antwoord, dat hij op de alledaagsche vraag had gegeven, was dan ook onwillekeurig op zulk een nadrukkelijken toon uitgesproken, als hield het iets zeer gewigtigs in. De woordvoerder der kommissie scheen dat geheel in de orde te vinden, en hernam met niet minder nadruk:
‘Wat mij betreft, mijnheer, mijn gezondheidstoestand laat te wenschen overig. Intusschen is die gunstiger dan eenige maanden geleden. Het is mij nu helder waaraan ik mijne

{==396==} {>>pagina-aanduiding<<}

ongesteldheid te wijten heb. Ik word verteerd door een onverzadelijken weetlust. Reeds des morgens, zoodra ik de legerstede verlaten heb, vier ik daaraan bot....’
‘Geen twijfel meer,’ dacht Frits, ‘dat ik tegenover een schoolmeester sta. Ik zal mijn gevoelen over de onderwijskwestie moeten blootleggen, maar hier zullen zij mij niet toe krijgen.’ En den spreker in de rede vallende, zeide hij:
‘De heeren zullen wel vernomen hebben dat ik voor de aanstaande verkiezingen in aanmerking kom, (de leden der kommissie bogen) en dat mijn tijd daarom tegenwoordig zeer bezet is. Mag ik hun vragen of zij mijn regtsgeleerde diensten behoeven?’
De schoolmeester schraapte zijn keel, en ging voort:
‘Het is niet in uwe hoedanigheid van pleitbezorger, mijnheer, dat wij thans tot u naderen. Wij zijn stemgeregtigde burgers uit de dorpsgemeente Koudersloot, kiesdistrikt Dungermeer, en rekenen onze zedelijke verantwoordelijkheid als mensch en kiezer niet gedekt, wanneer wij onze stem zouden uitbrengen, zonder grondig onderzoek. Wij doen dat te minder, omdat verscheidene onzer buren en bekenden zich tot ons begeven, om van ons de invulling hunner stembriefjes te erlangen. Wij hebben ons dus af te vragen of gij de kandidaat zijt, welke, zoo door uwe eigenschappen van geest en hart, als door uwe bezadigdheid, rijke kennis en onbevangen oordeel, er aanspraak op kunt doen gelden dat gij door ons wordt gesteund. Zoo ja, dan zullen wij niet achterblijven om op ons stempapier, en op dat dergenen, die ons hun vertrouwen schenken, uwen naam neder te schrijven. Zoo neen, dan zullen wij ons verpligt zien hetzelfde te doen met den naam van den heer Van Buuren. Ten einde tot die wetenschap te komen, wenschen wij u eenige vragen ter beantwoording voor te leggen, en in de eerste plaats, ten aan-
{==397==} {>>pagina-aanduiding<<}
zien onzer onschatbare overzeesche volkplantingen zouden wij.....’
‘Een oogenblik, mijne heeren,’ riep Frits uit en trad naar voren, want zijn ongeduld liet niet langer toe dat hij bleef staan, ‘een oogenblik! Vóór dat gij uwe vragen formuleert, veroorloof ik mij u beleefdelijk op te merken dat ik er geen enkele van zal beantwoorden. Ik kan, ik mag dat niet. Hebt gij geen vertrouwen in mij, als ik u geen nadere verklaringen geef, het zou mij leed veroorzaken. Hebt gij wel vertrouwen in mij, neemt mij dan gelijk ik ben, en ontvangt mijn stellige verzekering dat ik, als lid der Kamer, elke voorkomende zaak gemoedelijk zal onderzoeken, en alleen volgens mijn opregte overtuiging uitspraak er over zal doen. Meer kan en meer wil ik u niet beloven, verhaalt dit aan al uwe vrienden, als gij het begeert; en veroorlooft mij nu u de hand te drukken, en u te zeggen dat het mij zeer veel eer was uw kennis te hebben mogen maken.’
Al buigende en achteruit schuivende, nam het eene lid der kommissie na het andere de toegestoken hand aan. De onderwijzer was geheel verbluft. Hij had zich er op voorbereid den kandidaat een examen af te nemen, en den uitslag daarvan des avonds aan al de Kouderslooters mede te deelen. Het was verwonderlijk hoe snel hij en zijn medgezellen de deur uit waren; maar al hadden zij het doel hunner zending gemist, zij bragten toch een hoog denkbeeld van Mr. F. Molmer mede naar huis. Een man, die hen alle drie, den meester er onder begrepen, binnen een kwartieruurs de deur uit had gepraat, die moest een feniks zijn!
De meid geleidde den persoon naar boven, die gezegd had dat hij den tijd had en wel wat wachten kon. Zij fluisterde Frits in het oor:
‘Er is weêr iemand.’

{==398==} {>>pagina-aanduiding<<}

Verdrietig stampte hij met den voet op den grond. De meid vervolgde:
‘Het is de meheer met die rare naam, weet uwe, maar hij ziet er toch heel ordentelijk uit.’
‘Meent gij den heer Dagbraker?’
‘Juistement meheer - hij deed mij allerlei gekke vragen: of u nog al wel was tegenwoordig, en of u uw rede nog al behield.’
‘Goed, goed.’
‘En waarom u in de nachtlucht uit rijden ging, of de dokter dat had verordineerd, en dan ook....’
‘Ik weet al genoeg - scheer u weg.’
Dit gesprek werd in een hoek der kamer half fluisterend gehoord. De nieuw aangekomene had er echter eenige woorden van verstaan, en vroeg op deelnemenden toon:
‘Scheelt u iets, mijnheer?’
‘Mij niets - maak u niet bezorgd,’ antwoordde Frits korzelig. ‘Maar ik heb weinig tijd.’
‘Ik kan wel begrijpen dat gij het tegenwoordig druk moet hebben, en het zou niet te verwonderen zijn als de molen nu en dan eens door de vang liep!’
‘Waarachtig niet! Mij verwondert het ten minste dat hij dit niet reeds lang doet! Gun mij wat rust, als ik u bidden mag. Gij zijt kiezer?’
De aangesprokene knikte met het hoofd.
‘En nu wilt gij weten, van welke partij of van welke kleur ik ben, niet waar? Wat ik denk over dit, en hoe ik oordeel over dat? Of ik zal stemmen in deze rigting of in die? Op dat alles heb ik geen antwoord. Wilt gij niet voor mij stemmen, laat het dan in vredes naam na, en nu, vaarwel!’
‘Precies, gelijk ik gehoopt had. Gij zijt mijn man. Ik zal u bewijzen dat het geen gekheid is!’

{==399==} {>>pagina-aanduiding<<}

Terwijl Frits hem met bevreemding aanstaarde, ging de bezoeker naar de schrijftafel, nam een pen, haalde een stembriefje uit zijn borstzak en schreef er met een duidelijke hand op:
Mr. F. MOLMER.
‘Ziet gij,’ zeide hij toen, ‘daar staat gij.’
‘Ik dank u voor uw goede meening. - Men zal ten minste niet kunnen zeggen dat gij dit doet omdat ik u bepraat heb!’
‘Wilt gij wel gelooven dat ik nog nooit ben wezen stemmen? En ik bezat het stemregt toch reeds onder de vorige kieswet. Maar die vrije verkiezingen vind ik apenkool. Het heet dat wij mogen kiezen wie wij willen! Morgen brengen! Eer wij er nog aan denken, komen er eenige heeren bij elkander en spreken te zamen af voor wie zij de kiezers zullen laten stemmen, en dan komen er anderen, en doen van hun kant hetzelfde; zoo hebben wij twee kandidaten, en slechts voor een van beiden kunnen wij ons verklaren. Een ander nemen, die ons beter bevalt, is zijn stem wegwerpen, zeggen de kranten.’
‘En daarom bleeft gij liever te huis?’
‘Altijd, al schreeuwden de bladen vóór de verkiezing nog zoo luid: “komt dus trouw op ter stembus!” en al scholden zij ons later voor trage, laauwe burgers uit, bij mij was dit aan een doovemans deur geklopt.’
‘Met genoegen bespeur ik dat gij uw leven wilt beteren.’
‘Waarom? Die kandidaten beloofden altijd wat, of anderen beloofden het voor hen. Gij niet, gij wilt vrij blijven, zooals ik in uw ingezonden stuk gelezen heb. - Ik dacht eerst dat het een foefje was!’
‘Wat belieft u?’
‘Een foefje. - Er staat over de kandidaten zoo veel in de papieren! Maar ik dacht toch bij mij zelven:

{==400==} {>>pagina-aanduiding<<}

zoo'n kandidaat hebben wij nog niet gehad! Dien hebben ze nooit zelven gevonden! Hij is er zeker bij toeval aan gekomen! Ik zal de stoute schoenen maar eens aantrekken en zelf gaan vragen of het zoo is. - En waarachtig, het was zoo! Neen, gij zijt mijn man, hoort gij; voor u ga ik nu toch stemmen!’
‘Nogmaals hartelijk dank voor uw goede meening. Ik wenschte wel dat alle kiezers er zoo over dachten.’
‘Dat doen zij echter niet - neen, dat doen zij niet - reken er niet op dat gij er doorkomt; hier niet en te Dungermeer ook niet! Daar is nu niets niemendal geen kijk op! Als ik vóór iets ben, loopt het altoos mis, en als ik tegen iets ben, dan wint het. Maar daarom niet getreurd! Ik wil toch eens voor u stemmen, om de aardigheid; misschien....’
‘Welnu? Bedoelt gij dat het ditmaal welligt, bij uitzondering, goed zal loopen?’
‘Ik wilde zeggen dat ik misschien wel de eenige zal wezen. Maar dat doet er niet toe; gij zijt toch mijn kandidaat. En nu snij ik weêr uit.’
‘Vóórdat gij gaat, een enkele vraag. Zoo ik dan slechts één stem ontvang, zou ik gaarne weten aan welken zeldzamen man ik die verschuldigd ben. Uw naam?’
‘Jacob Sellers - instrumentmaker. Zij zullen vreemd opkijken, die heeren van het stembureau, als zij mij zien binnenkomen!’
‘Dat denk ik ook.’
‘Maar ik ga toch; al was het noodweer, al regende het oude wijven; ik heb het er nu op gezet-vaarwel mijnheer!’
‘Komaan, van één stem ben ik ten minste zeker,’ sprak Frits, toen de instrumentmaker de deur uit was; ‘zoolang ik als kandidaat overal aangeplakt sta, heb ik dat nog niet

{==401==} {>>pagina-aanduiding<<}

kunnen zeggen. Maar nu - de verkiezingen op zij! Met Dagbraker zal ik over wat anders gaan praten!’
Alvorens hij schelde, ging hij naar zijn slaapkamer, besteedde eenige zorgen aan zijn toilet, en verfrischte zijn gloeijend hoofd door het een paar malen in koud water te dompelen. Nu kon hij Dagbraker afwachten.
Hijgende en blazende kwam deze hem te gemoet, en drukte hem de hand zonder een woord te kunnen uitbrengen. Frits nam hem hoed en stok af, en schoof haastig een stoel bij het raam, waarop de korte, dikbuikige man met een zwaren smak nederzeeg. Na eenige minuten uitgerust te hebben, zeide hij:
‘Het trappen klimmen vermoeit mij altijd! Doch nu is het over. Hoe vaart gij?’
‘Zeer wel, ofschoon eenigzins afgemat door de vele drukte van de laatste dagen.’
‘Natuurlijk! Jongens, dat is anders een leventje tegenwoordig! Het geheele land is vol van u. Geen krant neem ik meer in de handen of ik lees er uw naam in! Neen, dat had ik niet gedacht toen gij mij laatst met uw oom bezocht! Had ik vermoed dat gij zulk een bekwaam en vermaard man waart, ik zou u nooit zoo gemeenzaam hebben durven ontvangen! Maar gij hieldt u zoo stil, zoo bedaard. Diplomatie zeker?’
‘Geloof mij, waarde heer Dagbraker,’ antwoordde Frits glimlagchend, ‘dat ik nog meer versteld sta dan gij over den roem, die mijn naam sedert is te beurt gevallen, en die mij, 't blijft onder ons, zeer lastig begint te worden.’
‘Ik begrijp dat gij behoefte hebt aan een verzetje, maar om 's nachts uit rijden te gaan is toch niet raadzaam.’
‘Uit rijden? 's nachts slaap ik, of beproef ten minste te slapen.’

{==402==} {>>pagina-aanduiding<<}

‘Bij ons vertellen zij dat gij dan in een open rijtuig rondtoert, en er zijn menschen, die u voor eenigen tijd, in den vroegen morgen, ventre-à-terre hebben zien binnenkomen.’
‘Als zij tien of elf ure - want precies weet ik het zelf niet meer - den vroegen morgen gelieven te noemen, hebben zij gelijk. Zij vertellen ook dat ik, bij onbewolkten hemel, met een opgestoken parapluie rondwandel, niet waar?’
‘Dat vertellen zij en verder, zonder u te beleedigen, dat gij nu en dan op uw stoep duikelt of op uw hoofd gaat staan. - Dit echter pas sedert gisteren.’
‘Ik denk dat zij mij heden wel voor een koorddanser of goochelaar zullen uitgeven!’
‘Gij moet echter niet meenen, mijn waarde heer Molmer, dat ik aan dat duikelen en die andere kluchten geloof hecht!’
‘Gij doet mij zeer veel eer. - Maar het nachtelijk spelerijden en de parapluie, daar hecht gij toch wel geloof aan?’
‘Ik kwam om er u opheldering over te vragen! Men zegt het zoo algemeen, en zulke respektabele menschen hebben mij verhaald dat zij het overal gehoord hebben....’
‘Als gij, die mij kent, het oor leent aan dergelijke ongerijmdheden, wat zullen dan uw stadgenooten niet doen? Zij meenen ongetwijfeld - laat ik het woord maar noemen - dat ik een krankzinnige ben! Ik duikel; ik sta op mijn hoofd; ik....’
‘Och, dat zal ik op de meeting wel tegenspreken. Heb daar geen zorg voor. Maar de andere praatjes, van de parapluie en die vreemde nachtelijke gewoonten, weet gij, zoudt gij die zelf niet logenstraffen?’
‘Door mij aan de bewoners van Dungermeer bij dag te vertoonen, te voet en zonder parapluie?’
‘Ja, doe dit. - Het zal welligt het beste wezen.’
‘Ik zal het niet doen. Ik verroer mij niet. Gijlieden

{==403==} {>>pagina-aanduiding<<}

hebt mij kandidaat gesteld; het is uwe zaak om mij in bescherming te nemen tegen zulke onwaardige verzinselen.’
‘Het zou toch een goeden indruk maken, als....’
‘Ik reken het beneden mijn karakter om te gaan bewijzen dat ik niet gek ben. Verspreidt men dit te Dungermeer, dan vordert uwe eer om de kiezers te overtuigen dat gij hun niet iemand hebt aanbevolen, die eerder een plaats in Meerenberg dan in de Tweede Kamer verdiende.’
‘Zeer juist, zeer juist. Ik ben dan ook nog altijd voor i u, en mijn vrienden ook; maar waar komen zulke geruchten van daan?’
‘Dat zou ik gaarne willen weten.’
‘Misschien zijn zij wel aan een vergissing toe te schrijven. - Is er hier niet nog iemand, die F. Molmer heet, en die .... en die....’
‘Niet wel bij het hoofd is? Ik ben de eenige van mijn naam te Wijkerdam. Het praatje komt van onze politieke tegenstanders!’
‘Het is toch afschuwelijk! Ik vrees dat het u afbreuk zal doen!’
‘Ik kan er niets aan verhelpen!’
‘Wie kaatst moet den bal verwachten. Als wij eens lieten rondstrooijen dat Van Buuren ook niet regt snik is?’
‘Mijnheer Dagbraker, wij moesten hier een speldje bij steken. Laat ons een ander onderwerp bij de hand nemen.’
Dagbraker ging daartoe over, zonder echter van zijn stokpaardje, de politiek, af te stappen. Hij begon met zijn gevoelens uiteen te zetten over de verhouding van het kabinet en de partijen, en na daarover lang en breed uitgeweid te hebben, kwam hij tot de slotsom dat de ministers konden blijven, als de verkiezingen een meerderheid voor hen opleverden, maar dat zij het zeer moeijelijk zouden

{==404==} {>>pagina-aanduiding<<}

krijgen als de ministerieële partij in de minderheid mogt wezen. Frits merkte op dat hij de inzigten van den heer Daghraker op dit punt geheel en al deelde, waardoor de twijfel van dezen, of het in de hersenen van den advokaat wei volkomen rigtig was, voor goed verdween. Hij nam zich voor om op de aanstaande meeting met den meesten nadruk te verklaren dat de kandidaat, in een langdurig onderhoud, hem ongezocht de bevredigendste blijken had gegeven van gezond verstand en helder doorzigt, en noodigde hem dien middag bij zich aan tafel in zijn logement.
Ofschoon Frits plan had een fiksche wandeling langs de velden te doen, oordeelde hij aan zijn pozitie verschuldigd te wezen, de uitnoodiging van den invloedrijken Dungermeerder aan te nemen. Hij beloofde dus ten half vijf ure ter opgegeven plaatse te zullen zijn, waarna zijn bezoeker verder ging.
Ware het hem bekend geweest dat zijn bezoeker niet alleen te Wij ker dam was gekomen, en wie hem vergezelden, hij zou zeker elk voorwendsel hebben aangegrepen om niet van de partij te zijn.
De heer Dagbraker toch had zijne beide beminnelijke dochters met zich gebragt. Terwijl hij zich bij Frits bevond, waren zij een kondoleantiebezoek gaan afleggen ten huize van Van Hoven, alwaar haar vader zich nu bij haar voegde. Frits was verstrooid of onbeleefd genoeg geweest om niet naar het welvaren der jonge dames te vragen, en de oude heer had aldus geen aanleiding gevonden om van haar te spreken. Welligt komt het dezen of genen eenigzins onkiesch voor dat hij den advokaat, in wien hij half een pretendent kon vermoeden, in het logement bij zich en zijne dochters aan tafel noodigde, niettegenstaande die geen gemeenzaam bekende van het gezin was. In andere om-
{==405==} {>>pagina-aanduiding<<}
standigheden en ten aanzien van een gewoon man zon de heer Dagbraker dan ook stellig niet zoo gehandeld hebben, maar de toestand des lands en de aanstaande verkiezing beheerschten thans den politieken dilettant geheel en al. Daarenboven was Frits een vermaardheid, bijna reeds een staatsman, en met betrekking tot beroemde personen mag men zich wel eenige afwijking der gebruikelijke levensregelen veroorloven.
Frits was desniettemin zeer verrast, toen hij, in de fraaiste kamer van het logement binnengelaten, zich eensklaps tegenover Anna en Betzy bevond, die aan weêrszijden van hun vader op de kanapee zaten. De verrassing was niet van de aangenaamste soort, en hoe lief de meisjes er ook uitzagen in haar zwart en wit geruite neteldoeksche kleedjes, en hoe levendig en vriendelijk zij hem welkom heetten, wenschte hij ze nogtans, uit den grond van zijn hart, naar de maan. Deze gemelijke gemoedsstemming maakte hem zelfs in den beginne stijf en koel, doch aan tafel gedroeg hij zich hoffelijker. Zijn geweten kon er hem geen verwijt van maken, dat hij twee lieftallige juffers, in wier gezelschap het toeval hem had gevoerd, beleefd en voorkomend behandelde. De welvoegelijkheid en niet minder het belang zijner verkiezing vorderde het. Hij nam dus weldra met ongedwongenheid deel aan het opgewekt en gezellig dischgesprek, en bespeurde tot zijn vreugde dat dit hem de afleiding verschafte, welke hij den geheelen dag te vergeefs had gezocht. Naauwlettend droeg hij intusschen zorg om aan de eene zuster geen enkele oplettendheid meer te bewijzen dan aan de andere. Bij eene den ridder te spelen, dit zou hem ontrouw aan Clara hebben toegeschenen. Bij twee - dit had geen bezwaar. Het geweten heeft somwijlen een zeer stoute logika.

{==406==} {>>pagina-aanduiding<<}

Dagbraker zat met open mond te luisteren naar alles wat Frits zeide, en dwaalde het gesprek te ver van de politiek af, dan trachtte hij het er weder heen te leiden. Dat hij vereerd was met zijn gast, bleek uit verscheidene zijner uitdrukkingen, en aan het dessert stelde hij een toast in op het welslagen der kandidatuur, en uitte daarbij de verwachting dat, als de twee distrikten den heer Molmer mogten benoemen, deze voor Dungermeer zou optreden. Frits bedankte den spreker voor zijn hartelijken wensch, en hoopte dat zijn vriendschap tot hem dezelfde zou blijven, indien Dungermeer zoowel als Wijkerdam hem mogt verstooten. Daarop klonk hij met den heer Dagbraker, en toen ook met Anna, die haar glas hem toehield, welk voorbeeld Betzy aanstonds volgde.
Het gezin was voornemens eerst des avonds terug te keeren. Er bestond dus gelegenheid om nog iets te genieten van de muziekuitvoering, welke geregeld op dingsdag namiddag in de Societeit gegeven werd. Frits had zich, gedurende den maaltijd, laten ontvallen, dat hij voornemens was een avondwandeling te doen. Hij had dus zijn tijd aan zich, en kon wel niet anders dan aanbieden den heer Dagbraker te introduceeren, nu deze en de juffers lust hadden aan den dag gelegd om naar de Societeit te gaan.
Eenige oogenblikken later stapte het viertal den Societeitstuin binnen, waar de wijkerdamsche beau monde vergaderd was. Groote opschudding onder het publiek. Met wie zat de kandidaat daar nu weder aan een tafeltje? Mevrouw Boomers, die nooit een koncert oversloeg, liep overal om kondschap rond, en toen zij genoeg uitgevischt had, deelde zij binnen eenige oogenblikken aan iedereen, die onder haar bereik kwam, mede, hoe de vreemde bezoeker heette,

{==407==} {>>pagina-aanduiding<<}

dat hij lid eener gele kiezersvereenigmg te Dungermeer en de vader der twee jonge dames was, met wie de advokaat zoo ijverig sprak. Alzoo, vóór eenige dagen, liep hij de dochter van den welgezinden Van Ramen na, thans was hij de dienstvaardige kavalier der dochters van den gelen heer Dagbraker. Die Mr. F. Molmer was toch een volleerd intrigant!
Nu en dan vergunden de zes of zeven muziekanten zich zelven en hun toehoorders eens adem te halen. Dan bewoog zich het gansche gezelschap, al snappend, door de slingerpaadjes, en de gasten van onzen held maakten zich gereed om, bij de eerste verpoozing de beste, hetzelfde te doen. Frits bood Anna zijn arm aan, en volgde den heer Dagbraker, die Betzy geleidde.
Al zeer spoedig maakte Anna de opmerking, dat het veel aangenamer was om dus bij schoon weder en muziek door een tuin te wandelen, dan bij donderbuijen en regenvlagen langs de velden. Zij wilde volstrekt weten of Frits haar, bij hunne vorige ontmoeting, niet erg kinderachtig had gevonden, en dewijl zij deed alsof zij zeer beangst daarvoor was, moest Frits wel pogen haar zooveel mogelijk gerust te stellen. Het gesprek kreeg door dit ophalen van vroegere gebeurtenissen iets vertrouwelijks, en menigeen der vergaderde Wijkerdammers oordeelde dat Frits zich uitstekend kweet van zijn taak om de dochter te winnen, ten einde de welwillendheid van den vader te erlangen. Vaargast, die met vrouw en dochter tegenwoordig was, kwam er aan zijn tafeltje rond voor uit, dat er in dien Molmer meer zat dan hij ooit vermoed had, en Emilie meende dat de kandidaat voor haar ook wel eens eenige oplettendheden mogt overhebben. Haar vader was toch, evengoed als de heeren Dagbraker en Van Ramen, bestuurslid eener kiezersvereeniging, ja zelfs voorzitter!

{==408==} {>>pagina-aanduiding<<}

Bij een tweede wandeling zorgde Frits dat hij den arm magtig werd van Betzy, en begon met haar een gesprek over het verlies, dat den heer Van Hoven had getroffen, welk onderwerp hem beter beviel dan zijn vorig bezoek te Dungermeer. Hij bleef getrouw aan het voornemen, om met de eene zuster geen grooter ingenomenheid te betoonen dan met de andere. Mevrouw Boomers vorderde het onmogelijke van haar oogen en haar ooren, en toen de Dagbrakers eindelijk vertrokken, meende zij zeker te zijn dat Frits aan de jongste der twee dames de voorkeur gaf. Zij deelde haar gevoelen aan Emilie mede, welke van haren kant geloofde dat Frits de oudste het liefst mogt lijden: de wandeling met deze had langer geduurd, en het gesprek ging kennelijk veel vlotter. Maar daarentegen heeft hij de jongste, zeide mevrouw Boomers, onderhouden over het ongelukkig lot van een man, wiens vrouw was overleden, zoo als zij in het voorbijgaan zeer duidelijk had gehoord, en dat deed de deur digt.
Op den terugweg naar Dungermeer, nam Dagbraker de kleine handjes zijner dochters tusschen de zijnen, en sprak tot haar:
‘Lieve meisjes, ik moet u eens een ernstige vraag doen; hebt gij niets aan den heer Molmer bespeurd?’
Beide kleurden. Anna antwoordde het eerst:
‘Hij was zeer beleefd, papa, maar meer niet.’
‘En wat dunkt u, Betzy?’
‘Hetzelfde als Anna; hij sprak veel met mij over het verdriet van den kontroleur. Ik geloof dat hij een goed hart heeft.’
‘Weet u wat ik dacht, papa?’ zeide Anna weder. ‘Dat hij van zijn vorig bezoek niet gaarne hoorde, en het zou mij zeer verwonderen als hij weder op Bloemenstein kwam - of het moest om Betzy zijn.’

{==409==} {>>pagina-aanduiding<<}

Betzy kleurde ten tweeden male.
‘Gij moet in het oog houden, Anna,’ hernam haar vader, ‘dat hij thans in spanning en ongewisheid verkeert. Bezoeken bij mij zouden uitgelegd kunnen worden als politieke kuiperij. Is hij eenmaal lid der Kamer, dan behoeft hij zich aan zulke opvattingen niet meer te storen. Ik ben zeker dat hij ons nog wel eens zal opzoeken. Hij stelt prijs op mijne meerdere ervaring en doorzigt in staatszaken - dat weet ik. Gij hebt alzoo niets aan hem kunnen ontdekken?’
‘Wat meent u daar eigenlijk mede, papa?’ vroeg Betzy nu.
‘Men heeft bij ons uitgestrooid dat hij - hoe zal ik het zeggen? - een weinig maalde, maar ik geloof er niets meer van, en zal hen op de meeting wel tot andere gedachten brengen.’
Betsy vond dit gerucht te belagchelijk om het te wederleggen, en zeide met vuur dat elk onpartijdig mensch dadelijk het tegendeel zou ontwaard hebben. Anna zweeg. Wat beduidde deze heftigheid van Betzy? Zou Molmer, die tegenover haar zoo koel bleef, dit jonge ding, dat pas kwam kijken, welligt.....? Dan was het begrijpelijk dat de lieden aan zijn gezond verstand twijfelden!
De twee zusters bleven een tijd lang in gedachten verzonken, en Dagbraker overlegde inmiddels bij zich zelven de redevoering, die hij ter gunste van den kandidaat op de meeting zou houden.



{==410==} {>>pagina-aanduiding<<}

Twaalfde hoofdstuk.

De heer ter Woude geeft nieuwe bewijzen van zijn ijver om de Wijkerdamsche kiezers voor te lichten.

Den volgenden dag ontving Clara van Ramen een bezoek van Emilie Vaargast. Mevrouw was nog op hare kamer, en de twee jonge meisjes bleven eenigen tijd alleen Het gesprek kwam weldra op de muziekuitvoering van den vorigen avond, en op de verschijning aldaar van de dames Dagbraker uit Dungermeer. Clara ontstelde, toen zij dezen naam hoorde, en met bijzondere levendigheid vroeg zij:
‘Hoe zien zij er uit?’
‘Zeer lief, zeggen de heeren, vooral de jongste. Ik kan echter zooveel bijzonders niet aan haar vinden. De ligte rouw flatteert altijd.’
‘Meent gij?’
‘Ten minste de blondines. De heer Molmer had het zeer druk met die nufjes. Hij had hun vader geïntroduceerd, en wandelde met de dochters door den tuin. Iedereen keek naar hen.’
‘Zoo!’ zeide Clara bits.

{==411==} {>>pagina-aanduiding<<}

‘Verleden week, op de kinderpartij, heeft hij u het hof gemaakt, niet waar?’
‘Zegt men dat?’
‘Papa sprak er nog van morgen over. Mijnheer Van Ramen, voegde hij er echter bij, is een man van verstand. Hij zal wel begrijpen wat al die beleefdheden beduiden. Niet te vergeefs is hij een invloedrijk lid onzer kiezersvereeniging!’
‘Uw papa schijnt bang te zijn dat ik te ingebeeld zal worden. Het zijn dus lieve meisjes, die dames Dagbraker, en wie is wel de bevalligste?’
‘Ach, ik vind ze geen van beiden bevallig. Doch die oudste, met haar zwartblaauwe oogen - ik zou lichtblaauw mooijer vinden - maakt nog al wat vertoon! Of zij zich verbeeldt dat de heer Molmer om haar zal komen? Zij was druk genoeg met hem, en hij vol oplettendheden voor haar!’
‘Dus was zij de begunstigde?’
‘Het scheen zoo. Maar gij behoeft u dat niet aan te trekken, Clara; een kandidaat moet zoo al het een en ander doen, meent papa. Voor hem is dit “dienst”, zooals de officieren zeggen.’
Clara trok het zich, ondanks dezen raad, ter dege aan. Zij werd er stil van. En ofschoon Emilie goedaardig van aard was, vond haar gekwetste eigenliefde eenige voldoening in het leed harer vriendin. De schoone en gevierde Clara mogt toch ook wel eens ondervinden wat het zegt verwaarloosd te worden!
Toen de dames naar het huis vertrek gingen, vonden zij daar mevrouw Van Ramen en mevrouw Boomers. De laatste was ook al aan het praten over de dames Dagbraker, en begon haar verslag op nieuw, zoodra zij Clara zag. In tegenstelling met Emilie vond zij dat die meisjes er wel

{==412==} {>>pagina-aanduiding<<}

bevallig uitzagen, vooral de jongste was allersnoeperigst, en het was dan ook niet te verwonderen dat Molmer zooveel werk van haar maakte. Trouwens hij toonde altijd dat blondines de voorkeur bij hem hadden.
Clara luisterde met beklemd gemoed.
‘De verkiezingen zijn hier in het spel,’ merkte Caroline op.
‘Dat zegt papa ook,’ voegde Emilie er bij.
Mevrouw Boomers glimlachte even.
‘Gelooft gij dat niet?’ vroeg Caroline.
‘Ik geloof dat de neiging er bij komt. Majoor Pluim voorspelde dat Molmer en de jongste jufvrouw Dagbraker stellig een paar zouden worden. Het huwelijk van den majoor was ook aangekomen met een wandeling door een tuin. Ik heb zelf gehoord dat Molmer tot haar zeide: “Ja, die heer Van Hoven is wel te beklagen! Hoe eenzaam moet zijn hart nu niet zijn!” en toen zuchtte hij. Ik verzeker u, dat ik hem heb hooren zuchten! Nu, als een ongetrouwd heer zulke dingen tot een jonge dame zegt, en daarna zucht, dan weten wij hoe laat het is!’
‘Emilie houdt het er voor dat de heer Molmer het drukker met de oudste jufvrouw Dagbraker had, dan met de jongste,’ sprak Clara, aan wie die diepe deernis met Van Hovens lot en dat zuchten ook bedenkelijk voorkwam.
‘Verlaat u op mijne ondervinding, lieve meid,’ was het antwoord. ‘Molmer is niet van gisteren. Gij hadt eens moeten zien hoe ondeugend de oudste juffer lachte, als hij met haar sprak, en vooral toen hij zoo overijld haar parasol opraapte! Zij begreep wel, dat zij slechts als bliksemafleider moest dienen! Met haar was geen spraak van weduwnaarssmart - hij had het over het weêr en over het onaangename van stortregens!’

{==413==} {>>pagina-aanduiding<<}

‘Gij schijnt goed geluisterd te hebben,’ viel mevrouw Van Ramen haar zuurzoet in de reden.
‘In die naauwe lanen komt men elkander strijkelings voorbij, en de heer Molmer fluisterde niet - toen ten minste. Met de andere juffer sprak hij echter op zachter toon. De heer Dagbraker moet zeer rijk zijn, en veel met de politiek ophebben.’
‘Dit heb ik ook gehoord.’
‘Wordt Molmer gekozen, dan staan zijn kansen schoon! Een lid der Tweede Kamer als schoonzoon - welk een kolfje naar de hand van den heer Dagbraker! Het geluk zou den advokaat geducht meêloopen! Een aanzienlijke betrekking en een rijke vrouw! Het verwondert mij niet, dat hij zooveel moeite voor zijn verkiezing doet!’
‘Nu schrijft gij zelve zijn handelingen aan de politiek toe.’
‘Het mes snijdt aan twee kanten! Hij heeft toch veel verpligting aan ons.’
‘Aan ons?’
‘Nu ja: ik meen aan papa, aan den heer Vaargast en aan den heer Van Ramen. Door Regt en Wet is hij het eerst in aanmerking gekomen. Te Dungermeer schijnt hij de meeste kans te hebben, anders zou hij de Wijkerdamsche dames niet zoo voorbijgaan! Was de heer Houweel niet gestorven, hij zou wel doen alsof hij hier zijn anker wilde nederleggen. Nu zijn de hekken verhangen. Hij kan ons missen.’
Na nog eenige liefelijke beschouwingen in dezen geest, nam mevrouw Boomers afscheid, Emilie medenemende. Deze was overtuigd dat mevrouw Boomers de zaken juist inzag. Waarom had papa niet gezorgd dat de heer David Van den Berken kandidaat was gesteld? Die had ten minste getoond te beseffen - de charades kwamen haar weder in de ge-
{==414==} {>>pagina-aanduiding<<}
dachten! - wat aan de dochter van den voorzitter eener kiezersvereeniging toekwam.
Clara stonden, na het vertrek der bezoeksters, de tranen in de oogen van spijtigheid.
‘Ik bedank Molmer,’ zeide zij. ‘Mij zulken hoon aan te doen! Laat hij met die dungermeersche jufvrouw trouwen - des noods met allebeî! - Ik wil niets meer van hem weten!’
Hare moeder zocht haar tot bedaren te brengen. Mevrouw Boomers had waarschijnlijk het gebeurde overdreven. Het zou zoo erg niet wezen, enz. Maar Clara was te opgewekt, dan dat die woorden vat op haar zouden kunnen hebben. Mevrouw Van Ramen sprak bovendien niet op den toon der overtuiging. Het was duidelijk dat Molmer, als hij gekozen werd, gemakkelijk een goede partij zou vinden. Zij gevoelde er zich nu inwendig boos over dat zijn aanzoek om Claraas hand zoo koel was ontvangen. Waarom hem toen geen stelliger uitzigten geopend? Dan zou hij zich waarschijnlijk ook gebonden hebben geacht, en standvastiger zijn geweest tegenover de verleidingskunsten van die kokette uit Dungermeer! Zij zag reeds in haar verbeelding Molmer, met een geborduurden rok aan, een klak onder den eenen en Betzy Dagbraker aan den anderen arm, zijn entrée de salon op een bal ten hove maken!
Met een ijver alsof haar leven er van afhing, ging Clara een zakdoek zoomen, de oogen stijf op het batist gevestigd. Maar telkens schoot de draad uit de naald. Toen dit ten derden male gebeurde, duwde zij den doek in haar werktafeltje, en wierp het deksel zoo hard digt, dat haar moeder er van schrikte. Zij nam een boek van het rekje, opende het bij geval, las een paar regels, sloeg de eene bladzijde na de andere om, maar kon haar gedachten niet op den inhoud

{==415==} {>>pagina-aanduiding<<}

vestigen. Weldra lag het boek bij den zakdoek. Mevrouw Van Ramen sprak geen woord.
De brouwer kwam binnen, om zijn sigarenkoker te halen en dan naar de societeit te gaan. Hij bespeurde dat er iets broeide, en zag vrouw en dochter met groote oogen aan. Zij bleven vóór zich kijken.
‘Is er iets?’ vroeg hij, een sigarenkoker van den schoorsteenmantel nemende en in zijn zak latende glijden.
Clara wilde het woord opnemen, maar het vlotte niet. De tranen drongen zich weder in haar oogen.
‘Zij is wat opgewonden,’ zeide Caroline; ‘men heeft ons verhaald dat Molmer gisteren avond in de Societeit aan andere dames het hof heeft gemaakt - en nu wil zij met hem breken.’
‘Zij zal wel wijzer wezen, en zich niet aan praatjes storen. Wie vertelde die gekheid?’
‘Mevrouw Boomers.’
‘Een babbelaarster!’
‘En Emilie Vaargast - zij hebben het gezien.’
‘En wie waren die dames?’
‘De dochters van den heer Dagbraker uit Dungermeer!’
Van Ramen begon luidkeels te lagchen, en riep al grinnekend uit: ‘Dat is om de verkiezingen! Ik heb laatst al van die betrekking tusschen Molmer en de Dagbrakers gehoord. Kom, Clara, breek u daar het hoofd niet mede.’
‘De papa van Emilie zegt ook dat het om de verkiezingen is,’ sprak Clara nu, snikkend, ‘maar het past niet - hij moest meer aan mij denken.’
‘Zij vat niet wat politiek is. - Hoe denkt gij er over, Caroline?’
‘Diplomatie, niets dan diplomatie. Molmer heeft te veel gezond verstand, om de Dagbrakers voor te trekken aan een familie van onzen stand!’

{==416==} {>>pagina-aanduiding<<}

Deze reden kwam Van Ramen niet overtuigend voor. Dagbraker was een steenbakker en hij een bierbrouwer. In zijn schatting stonden zij gelijk, maar hij dacht dan ook niet aan de afkomst zijner vrouw. Alles wat hij antwoordde was:
‘Wanneer het dan slechts diplomatie was, moeten wij er ook geen waarde aan hechten,’ en Clara langs de wangen streelende, wilde hij heengaan.
‘Het zou evenwel ernst kunnen worden,’ vervolgde mevrouw nu haar gedachte, op vrij vinnigen toon. ‘Wie weet wat die menschen niet al verzinnen om hem tot zich te halen. Clara ziet hij zelden, en zij mag met hem niet over het huwelijk spreken. Het is onverantwoordelijk van u, Van Ramen, dat gij die zaak zóó behandeld hebt!’
‘Wat had ik dan moeten doen?’
‘Hij zal misschien afgeschrikt wezen, en anderen maken daar gebruik van.’
‘Maar Caroline!’
‘Het doet mij leed voor Clara. Niet dat zij geen andere partij zou kunnen doen, dit meen ik natuurlijk niet; zij heeft Molmer echter lief. Als haar hart breekt, zal het uw schuld zijn!’
Dit was voor Van Ramen te veel. Zijn vrouw had in den beginne de neiging harer dochter bespot, en zijne ingenomenheid met Claraas keus bestreden, en nu dit verwijt! Korzelig zeide hij:
‘Welaan, als ik Molmer spreek, zal ik hem zeggen dat het engagement door kan gaan!’
‘Even alsof ik daar nog op gesteld was,’ antwoordde Clara spijtig.’
‘Goed. Dan blijft het bij het eerste plan. Wij zullen afwachten of hij verkozen wordt.’
‘Is dat dan niet zeker?’ vroeg mevrouw verbaasd. ‘Regt en Wet zal hem immers handhaven?’

{==417==} {>>pagina-aanduiding<<}

‘De kandidatuur vindt heftige tegenkanting. Doch wat komt het er op aan, als Clara hem toch wil laten loopen?’
Het bleek thans dat Clara dit niet wilde. Na nog eenig over en weder praten, verminderde haar verbolgenheid en toonde zich haar liefde en vertrouwen op nieuw. Die dames hadden zeker veel overdreven, en het uitstel was ook zoo pijnlijk! Papa moest maar toegeven. Frits was toch zulk een knap man, en zou in elke betrekking zijn weg wel vinden.
Maar nu kwam mevrouw weder tusschen beide. Men had reeds zoo lang gewacht, dat er geen reden was om niet nogmaals een dag of vijf te kunnen wachten. Als Molmer eens niet verkozen werd, waren al zijn vooruitzigten weg. Geen overijlde stappen!
Van Ramen, die het met zijn voorstel trouwens niet geheel ernstig had gemeend, oordeelde dat dit wijs was, en maakte dat hij uit de kamer kwam, voordat zijn vrouw op nieuw van gevoelen kon veranderen.
‘Waarom liet u papa zijn gang niet gaan?’ vroeg Clara toen hij weg was.
‘Om uw bestwil, lief kind,’ antwoordde haar moeder. ‘Wij moeten niet ligtvaardig handelen. Papa vat dat voorgevallene met die dames uit Dungermeer wel wat ligt op. Wij moeten het nog eens nader onderzoeken.’
‘Daareven meende u dat het diplomatie was.’
‘Dat geloof ik ook. Zeker ben ik er echter niet van. Alleen met een man, die zich getrouw toont, kunt gij gelukkig wezen.’
De ongerustheid en spijtigheid van Clara keerden terug. Als Frits inderdaad eens veranderd was! Zij smeekte haar moeder om het onderzoek zonder uitstel te beginnen. Maar deze liet zich niet van haar stuk brengen; eerst na den afloop

{==418==} {>>pagina-aanduiding<<}

der verkiezingen zou uit het gedrag van Molmer kunnen blijken of zijn genegenheid voor Clara opregt was. Dan was het tijd om te onderzoeken, nu niet.
Ofschoon Clara dat niet inzag, moest zij met het bescheid harer moeder wel genoegen nemen, van wie zij nog den raad ontving om zich kalm te houden, en niet aan Molmer te denken vóór zij zekerheid had aangaande zijn gedrag. Verdrietig verliet zij de kamer, en ging toen, om zich wat op te beuren, een wandeling doen in de omstreken. Zoo lang die wandeling duurde, plaagde zij zich zelve met er over te peinzen of zij Frits moest verdenken. Zij bleef nog lang daarna droefgeestig, en gevoelde zich gekrenkt.
Van Ramen zou dien dag de Societeit niet bereiken. Op straat ontmoette hij Vaargast, die hem dringend om een onderhoud verzocht, en wel op staanden voet. De zaak was van groot belang. Door Vaargast vergezeld, kwam hij weder te huis. De voorzitter had er niets tegen om zijn mededeeling te doen in het bijzijn van mevrouw Van Ramen; verre van daar.
Hij begon met, op zijne wijze, nog eens de in het oog loopende oplettendheden van den kandidaat Molmer voor de dames Dagbraker te verhalen. Van Ramen werd er korzelig van, en mevrouw zeide dat dit immers geen staatszaak was, en zij het zoo hoog afkeurenswaardig niet vinden kon dat een heer een weinig met jonge dames koketteerde.
Vaargast had verwacht dat zij wreveliger zou wezen over het gebeurde, dan zij was of zich althans toonde.
‘Gij blijft dus de kandidatuur ondersteunen?’ vroeg hij nu op den man af aan Van Ramen, ‘ook na die vrijerij?’
‘Wat gaat mij die aan!’ was het gemelijke antwoord.

{==419==} {>>pagina-aanduiding<<}

‘Gij zijt reeds de derde van daag, die mij daarover komt spreken.’
‘Ik hoop dat gij niet boos zult worden om wat ik ga zeggen. Er loopen vreemde geruchten. Men vindt het opmerkelijk dat gij, een zoo ijverig welgezinde, een zoo onafhankelijk man, door uwe houding belet hebt dat Regt en Wet den gelen kandidaat verloochende. Natuurlijk zoekt men daarvoor redenen.’
‘En welke redenen?’
‘Men verhaalt - doch laat ik er liever over zwijgen. Gij zoudt u boos maken.’
Mevrouw begon lont te ruiken. Zij verlangde van onderwerp te veranderen, en bragt het gesprek op Emilie, van wie zij dien eigen morgen een bezoek ontvangen had. Welk eenvoudig, aanvallig meisje! Zij zag gaarne dat Clara met haar omging.
Vaargast was echter gekomen om te zeggen wat mevrouw wilde dat hij zweeg, en antwoordde daarom:
‘Ja, zij zijn vriendinnen, die juist bij elkander passen. Emilie kan van jufvrouw Clara veel, zeer veel leeren. En voor jufvrouw Clara zal het, in de tegenwoordige omstandigheden, dubbel aangenaam wezen een vertrouwde te bezitten, bij wie zij troost en bemoediging ontmoet.’
‘Ik zie niet in dat zij daaraan zulke bijzondere behoefte heeft,’ zeide Van Ramen geraakt.
‘Het is waar, haar karakter is krachtig en vastberaden, even als dat haars vaders; maar, beste vriend, op haar leeftijd is het hart nog week, en ongevoelig kan zij niet zijn voor die aanhoudende geruchten....’
‘Man, gij maakt mij ongeduldig,’ beet Van Ramen hem toe; ‘wat is er nu weder?’
‘Algemeen beweert men - dit zult gij ook wel weten -

{==420==} {>>pagina-aanduiding<<}

dat jufvrouw Clara met den heer Molmer verloofd is, en het engagement publiek zal worden aanstonds na de verkiezingen.’
‘Geen heer kan aan onze dochter tegenwoordig de geringste beleefdheid bewijzen,’ zeide mevrouw haastig, eer haar echtgenoot met zijn antwoord gereed was, ‘of men verhaalt den volgenden dag dat hij met haar geëngageerd is. Het is lastig, maar wat vermag men er tegen, mijnheer Vaargast? Het best is die praatjes te laten doodbloeden.’
‘Wat mij betreft, mevrouw, ik hecht er geen waarde aan. Zelfs geloof ik er niets van. Zou iemand, die eenig uitzigt had op de eer van lid uwer geachte familie te worden, ligtvaardig genoeg wezen om de edele Clara te vergeten, en inmiddels openlijk naar de gunst van andere dames te dingen? Het is onmogelijk! Doch het ongerijmde gerucht wordt bij de verkiezingen geëxploiteerd, en dat smart mij!’
‘Was het dit waarover gij mij wildet onderhouden?’ vroeg Van Ramen en beproefde, zonder den minsten uitslag, een ironiesch gezigt te zetten.
‘Ja, mijn vriend! Ik heb diepen eerbied voor alles wat het bijzonder leven betreft, maar ik mag u toch de waarheid niet verzwijgen. Wat zeggen de voorstanders van Van Breemsma? De heer Van Ramen, die altijd pal stond voor de zuivere welgezinde beginselen, verzaakt ze thans ten wille van zijn aanstaanden schoonzoon.’
‘Maar dat is eerroof, dat is gruwelijk!’
‘Ongetwijfeld miskent men uw karakter; reeds honderdmaal heb ik dit opgemerkt. Men antwoordt mij dat mijn vriendschap voor u mij verblindt, en wil geen reden verstaan.’
‘Hoe kan men van een man als ik zoo iets denken!’
‘Zoo sprak ik ook, maar dan was het: de heer Van Ramen heeft door zijn eigen verdiensten zich een eervollen weg gebaand!’

{==421==} {>>pagina-aanduiding<<}

‘Dat is waar.’
‘En nu heeft Molmer zich bij hem weten uit te geven voor iemand, die hetzelfde zou doen!’
‘Maar, mijnheer Vaargast,’ kwam mevrouw Van Ramen er weder tusschen, ‘de lieden moesten toch aan de juistheid van hunne vriendelijke veronderstellingen gaan twijfelen, sedert de overkomst van die dames Dagbraker.’
‘Niet het minst, mevrouw. Zij oordeelen dat het gedrag van den heer Molmer juist is zoo als men verwachten kon. Twee meisjes tegelijk te vrijen, zoo behoort het bij iemand, die een welgezinde en een gele kandidatuur heeft aangenomen! Men vraagt slechts, of dit niet eindelijk de oogen van mijn hooggeschatten vriend, uw echtgenoot, zal doen opengaan?’
‘Het is waar, Molmer handelt dubbelzinnig - zeer dubbelzinnig.’
Met genoegen bespeurde Vaargast aan deze uitdrukking van Van Ramen, dat hij niet te vergeefs had gesproken. Mevrouw nam het echter nog eens voor den afwezige op.
‘Het schijnt mij toe,’ zeide zij, ‘dat men te veel gewigt hecht aan een zeer alledaagsche zaak. De heer Molmer is misschien nog vrij, en biedt zijne hulde de dames aan, welke hem bevallen. Bij ons te Wijkerdam is men te kleingeestig om dat door de vingers te zien. In mijn tijd heb ik zoovele jonge lieden van goeden huize hetzelfde zien doen, dat ik op dit punt veel inschikkelijker ben. In de groote wereld is het ook algemeen gebruikelijk, en in die wereld zal de heer Molmer zich toch bewegen, wanneer hij gekozen wordt!’
‘Zoo ver is het gelukkig nog niet, mevrouw. Van den heer Van Ramen hangt veel af; zijn invloed weegt zwaar, en als men wist dat hij tegen Molmer gezind was, wanneer hij dit wilde verklaren....’

{==422==} {>>pagina-aanduiding<<}

‘Waarom zou hij dat?’ vroeg zij.
‘Wegens de beginselen, welke hij zijn geheele leven heeft beleden, mevrouw, en buitendien - hier nam Vaargast een treurspeltoon aan - wegens zijn eer!’
Van Ramen zag den spreker met verbijsterde oogen aan.
‘Ja, geachte vriend,’ ging deze voort, ‘wegens uwe eer. Ik vraag niet naar huiselijke geheimen - zij zijn mij heilig! - maar men zegt en gelooft algemeen dat uwe dochter met den kandidaat verloofd is.’
‘Dat hebt gij reeds eenmaal verteld!’
‘En ik herhaal het! Gij, de onverschrokkenen belanglooze strijder voor beginselen, gij wordt thans van nepotismus verdacht! Ach, hoe veel leeds hebben wij niet aan die onzalige kandidatuur te danken!’
Het woprd nepotismus tastte Van Ramen in zijn zwak. Met de houding van iemand, die diep nadacht, bleef hij eenige oogenblikken staan, en na zijn woorden overwogen te hebben, begon hij:
‘Die vlek - ik verklaar het onbewimpeld - mag niet op mijn naam blijven kleven! De heer Molmer hebbe zich zelven de gevolgen van zijn gedrag - dat mij nooit geheel helder geweest is - te wijten. Geen schijn van nepotismus meer!’
Vaargast stond op, als tot in het diepst zijner ziel getroffen, en de beide handen van den brouwer drukkende, legde hij de siddering der ontroering in zijn stem, toen hij sprak:
‘Ik wensch u geluk, mijn vriend! En u, mevrouw, wrensch ik geluk met zulk een gemaal! Neen, ik had mij in zijn karakter niet vergist! Ik wist het wel - het staatsbelang.... beginselen hooger dan familie-aangelegenheden - Brutus....’

{==423==} {>>pagina-aanduiding<<}

Hier was het alsof de aandoening hem verhinderde voort te gaan. Nog eens drukte hij met warmte de hand van Van Ramen, en slaakte een diepen zucht.
‘En nu,’ zeide Van Ramen, zijn best doende om een stand aan te nemen, waardig genoeg voor iemand die pas met Brutus was vergeleken, ‘en nu naar de Societeit. Ik zal daar ieder, die mijn oordeel vraagt - en zelfs ieder die het niet vraagt - aanraden om voor Van Breemsma te stemmen!’
‘Nog niet - nog niet,’ hernam Vaargast, ‘ik heb thans uw belofte, en dat is mij voor het oogenblik voldoende. Wij moeten al ons kruid niet op eens verschieten, en iets bewaren tot den laatsten dag. 's Avonds vóór de verkiezing is het geschikte oogenblik voor die verklaring. Velen blijven tot dien tijd besluiteloos. Uw woord zal hen overhalen.’
‘Intusschen word ik aangezien voor.... voor.... een nepotist!’
‘O neen, edele man, met al de kracht die in mij is, ga ik den laster reeds nu den kop indrukken! Heb geen vrees! Verlaat u op mijn ijver en vriendschap.’
Vaargast was opgetogen, toen hij naar huis terugkeerde. Zijn vertrouwelingen ontvingen aanstonds het voorschrift, om de kandidatuur van Molmer ook uit naam van Van Ramen te bestrijden. Zij moesten rondstrooijen dat de brouwer, die den kandidaat persoonlijk zoo wel kende, alle vertrouwen in zijn persoon verloren had. Als bestuurder van Regt en Wet kon hij dat niet wel door de dagbladen openbaar maken, maar hij zou het toch ongetwijfeld aan ieder verklaren, die het hem vroeg. Dit gerucht deed nog denzelfden middag de rondte. Met al zijn gevatheid had Vaargast echter, toen hij Van Ramens voorstel, om op staanden voet naar de Societeit te gaan, afwees, een gulden les

{==424==} {>>pagina-aanduiding<<}

vergeten; namelijk: dat men het ijzer moet smeden als het heet is.
In den laten avond van dien dag hielden, op de voorkamer van den eerste, Molmer, Ter Woude en Patters eene zamenkomst. De dokter, die bij elk zijner patienten iets had opgevangen, bragt slechte tijdingen. In de stad had de aanbeveling van Regt en Wet hare waarde verloren, daar zelfs de bestuurders, welke haar onderteekend hadden, er voor uitkwamen dat zij persoonlijk der keus van Van Breemsma waren toegedaan. Het was nu ook bekend geworden dat Van Ramen tot dezen overhelde. Wijkerdam, de hoofdplaats van het distrikt, kon voor Frits als verloren worden beschouwd. Wat erger was, er viel zelfs aan te twijfelen of de buitengemeenten, anders zoo onwrikbaar aan Regt en Wet getrouw, ditmaal wel standvastig zouden blijven. Patters had hier en daar vernomen dat die, onder den verborgen invloed van Vaargast, van wege de nieuwe partij der gematigden druk bearbeid werden. Er waren agenten heengezonden, die met de boeren wisten te praten, en invloedrijke personen op de dorpen gewonnen. De kandidaat hoorde al die jobsboodschappen gelaten aan. Hij wenschte nog maar ééne zaak - dat de verkiezingen voorbij mogten wezen, en was op den ongunstigsten uitslag voorbereid. Ter Woude zweeg.
‘Wij zullen,’ sprak de dokter eindelijk tot hem, ‘in het onvermijdelijk noodlot moeten berusten. Maar het doet mij leed. Nooit zou Wijkerdam een onbaatzuchtiger en waardiger vertegenwoordiger hebben benoemd dan onzen vriend. De intriganten zullen echter het spel winnen!’
‘Gij laat vreeselijk gaauw den moed zakken!’ zeide de apotheker.
‘Hebt gij dan nog hoop?’

{==425==} {>>pagina-aanduiding<<}

‘Ik geloof dat onze kansen zoo slecht niet staan. In de eerste plaats, de buitengemeenten zijn ons.’
‘Hebt gij niet gehoord wat Vaargast en de zijnen daar verrigten?’
‘En gij, denkt gij dat ik daarop niet verdacht ben geweest? Twee dagen lang heb ik er over gepeinsd. Ik heb het eindelijk gevonden, vivat!’
‘Ik ben zeer nieuwsgierig uw toovermkldel te leeren kennen.’
‘Ik ben bereid om het u mede te deelen, en wat meer is, het morgen in werking te brengen. Twee voorwaarden echter.’
‘Laat hooren.’
‘Er zijn, zoo als gij aanstonds vernemen zult, eenige kosten aan verbonden - twee à driehonderd gulden, denk ik - het is ongeoorloofd dat een kandidaat geld voor zijne verkiezing uitgeeft, zijn vrienden mogen dat echter. Ik reken voor die uitgaaf op u, dokter.’
‘Wie wilt gij omkoopen?’
‘Geen personen; ik zou anders hooger sommen vragen. Alleen de openbare meening, en dat is niet duur. Het kost slechts beleid.’
‘Het geld is tot uw dienst; als wij er daardoor kunnen komen! Maar nu uw tweede voorwaarde.’
‘Mijn zusters zoon is klerk aan het ministerie van binnenlandsche zaken. De jongeling is bekwaam, en draagt van zijn karig traktement een goed deel bij voor het onderhoud zijner moeder, die het noodig heeft. Had ik Van Breemsma over hem gesproken, hij zou mij de duurste eeden hebben gezworen dat hij, als ik voor hem wilde ijveren, na zijn verkiezing wel zou zorgen, dat mijn neef spoedig bevorderd werd. Maar, eens in de Kamer, zou hij er

{==426==} {>>pagina-aanduiding<<}

nooit meer aan gedacht hebben. Den heer Molrner vraag ik geen belofte. Ik verlang alleen dat hij niet neen zegt, wanneer ik hem verzoek, om als hij later door zijn invloed het lot van dien klerk zou kunnen verbeteren, ons gesprek van heden niet te vergeten. En thans ter zake.’
Frits en Patters zagen met nieuwsgierigheid naar het nummer van een tijdschrift dat de apotheker, met een geheimzinnig gelaat, uit zijn borstzak haalde en voor zich op de tafel legde. Het was reeds meer dan tien jaar oud en heette de Volkshuishoudkundige.
‘Al mijn hoop is hierop gevestigd,’ zeide Ter Woude. ‘Dit maandwerk is reeds zes jaren geleden uit gebrek aan abonnenten overleden. Voor een kleinigheid heb ik van den uitgever het kopieregt gekocht van een artikel, daarin Voorkomende en opgesteld door onzen vriend Van Breemsma. Het handelt over een eventuele omwerking van ons belastingstelsel, en strekt om te bewijzen dat men hierin geen billijke hervorming kan invoeren, zonder een radikale herziening van de grondlasten. De schrijver dringt met de meeste kracht op die herziening aan, ten einde aan den landbouwenden stand, die thans, buiten alle evenredigheid, te weinig betaalt, zwaardere heffingen op te leggen. Wat dunkt u, zal elke boer, die dit leest, zijn hand niet liever afkappen dan voor den schrijver van zulk artikel stemmen?’
Den twee vrienden ging een licht op. Die Ter Woude is een uitgeslapen gast, bromde Patters, en vroeg:
‘Ik geloof dat mijne driehonderd gulden goed besteed zullen zijn. Maar wat hebt gij met dit artikel voor?’
‘Luister verder. Ik laat het afdrukken met den naam des schrijvers er onder, en daarna overal aan de kiezers van het platteland rondbrengen. Het is noodzakelijk dat zij worden

{==427==} {>>pagina-aanduiding<<}

voorgelicht omtrent de beginselen van een kandidaat, die hun met zooveel onstuimigheid wordt aanbevolen.’
‘Wat dunkt u van dezen maatregel?’ vroeg Patters aan zijn vriend, maar eer het antwoord gereed was, haastte Ter Woude zich er bij te voegen:
‘Let wel op dat ik uwe meening niet vraag. Ik kom u slechts verhalen wat ik doen zal, zonder er uwe goedkeuring op te verzoeken. De kandidaat moet zelf buiten al deze hulpmiddelen blijven, dat is veel waardiger. Ik ga in tusschen mijn gang.’
‘Het is mij zeer aangenaam dat ik mijn lijdelijke houding mag blijven bewaren,’ was al wat Frits hierop zeide.
‘Dat kunt gij evenwel niet in alle opzigten. Wat in de buitengemeenten geschieden moet, neem ik voor mijne rekening. Maar het is niet zeker dat ik daar volkomen slaag. Derhalve moet er gezorgd worden dat in Wijkerdam zelf zooveel stemmen als mogelijk is voor u behouden blijven, en dat is uwe zaak, heer kandidaat.’
‘Wat kan ik daaraan doen?’
‘Veel niet, maar toch iets. Van Ramen heeft eenigen invloed, al was het alleen maar op de bierstekers, bij wie vele lieden voor de toonbank komen, en praatjes houden over de verkiezingen. Het is in het geheel niet onverschillig in welken geest die slijters zich uitlaten.’
‘Gij hoort het van den dokter, Van Ramen is tegen mij!’
‘Dat strooit Vaargast uit, en misschien heeft hij gelijk. Maar tot gisteren was Van Ramen nog voor u. De geslepen voorzitter heeft hem mogelijk omgepraat. Gij moet naar hem toegaan; hem op den man af vragen, waarom hij u tegenwerkt, en trachten hem tot betere gedachten te brengen.’
‘Daar heb ik volstrekt geen lust in!’ riep Frits met heftigheid uit.

{==428==} {>>pagina-aanduiding<<}

‘Het moet toch geschieden. Van Ramen is een man, die zeer vatbaar is voor verandering in zijn zienswijze. Zorg slechts hem geduldig aan te hooren als hij het woord voert. Hij luistert gaarne naar zich zelven. Stoor hem daarin niet, en spreek eerst als hij gedaan heeft. Maar ga dan ook door. Hoe meer woorden hoe beter. Ik ken den man, sedert ik zijn kollega ben in het bestuur van Regt en Wet, en weet hoe hij behandeld moet worden. En nu ieder aan zijn taak!’
‘Die Ter Woude is toch een uitgeslapen gast,’ herhaalde Patters overluid; ‘van alles weet hij partij te trekken! Maar de aap kwam toch even uit de mouw, toen hij over zijn neef sprak. Ik dacht wel dat hij, bij de verkiezing, op een of ander voordeeltje loerde. Of dat jonge mensch echter inderdaad een persoon is, die het verdient dat men voor zijn bevordering ijvert? Het zou mij verwonderen als er niet nog iets achter de zaak stak, dat ons onbekend bleef.’
‘Dat geloof ik ook,’ sprak Frits, ‘het zal echter verstandig zijn hierover maar geen nader onderzoek in te stellen.’
In dit vermoeden hadden de vrienden nogtans ongelijk. Ter Woudes neef was alle belangstelling waard, en zoo zijn oom hem al gaarne wilde voorthelpen, was dit toch niet de voornaamste oorzaak van zijn verkiezingsijver. Zijn liefhebberij om Vaargast te dwarsboomen had daar een veel grooter deel in. Aan den anderen kant was Patters lofspraak op de eigenschap, die hij met het woord ‘uitgeslapen’ had aangeduid, volkomen juist. Ter Woude was dit in hooge mate. Zoo had hij het onraadzaam geacht zich uit te laten over het regte gebruik, dat hij van Van Breemsma's artikel dacht te maken. De kieschheid der twee vrienden zou, gelijk hij voorzag, zich daartegen verzet hebben, en wat werd er dan van zijn

{==429==} {>>pagina-aanduiding<<}

berekening? Hij ging volgenderwijze te werk. Aan de kiezers ten platten lande zond hij een strooibiljet, onderteekend: ‘eenige Wijkerdamsche gematigd-welgezinden’, en dat dus afkomstig kon schijnen van Van Breemsma's voorstanddrs. Het behelsde dan ook een zeer uitvoerige aanprijzing van diens kandidatuur, en was vergezeld, als bewijs van 's mans schrijverstalent, door den afdruk van het meergemelde opstel uit den Volkshuishoudkundige. Dat dit tijdschrift niet meer bestond, en het opstel reeds van vóór jaren was, werd er geenszins bij opgemerkt. Het stuk was zoo ingerigt, dat ieder onbevangen lezer meenen moest, er meeningen van den kandidaat in te vinden, die hij zeer onlangs openbaar gemaakt had. Nog was de apotheker zoo voorzigtig om het eerst 's avonds vóór den verkiezingsdag in de dorpen rond te laten brengen, opdat er voor niemand tijd overbleef om de list onschadelijk te maken, en den kiezers aan het verstand te brengen, dat de quazi-aanbeveling uit het vijandelijk leger kwam. ‘Wie het artikel niet leest,’ dacht Ter Woude, zeer ingenomen met zijn vondst, ‘wie het niet leest en het voor een aanprijzing houdt, zou toch voor Van Breemsma stemmen; daar is dus niets aan verbeurd. Wie het echter wel leest, is gewonnen voor Molmer!’ en zoo sprekende telde hij de exemplaren af, en verdeelde ze in ongelijke pakjes naar het getal kiezers in de verschillende dorpsgemeenten.
Tusschen Patters en Frits had inmiddels een langdurig overleg plaats met betrekking tot Ter Woudes raad aangaande het bezoek bij den brouwer. Patters vond dien uitstekend, maar Frits zag zwaar tegen dit onderhoud op, en bestreed er de noodzakelijkheid van. Elke andere poging wilde hij liever beproeven dan deze. Thans, terwijl zulke kiesche aangelegenheden tusschen hem en de familie hangende waren, daar aan te kloppen om over zijn verkiezing te komen onderhandelen,

{==430==} {>>pagina-aanduiding<<}

stuitte hem geweldig tegen de borst. Dat kon hij niet van zich verkrijgen!
De dokter toonde zich waar vriend genoeg om zich niet in het minst toegevend te toonen. ‘Mijn beste Frits,’ zeide hij, ‘of gij tegenspartelt of niet, gij moet en gij zult naar Van Ramen!’
‘Ik verzeker u dat het niet zal gebeuren.’
‘Dan ga ik in uw plaats.’
‘Dat zal mij aangenaam wezen.’
‘Alles wat uw lijdelijkheid vleit is u aangenaam. Maar wat zal Van Ramen zeggen? Een vreemde kandidaat voor het lidmaatschap der Tweede Kamer, die noodig heeft dat zijn vrienden het woord voor hem doen! Wat zal Clara denken? Mijn aanstaande schijnt ook niet van de dappersten te wezen! Als er gevaar dreigt, schuift hij anderen in het vuur, en blijft zelf op een afstand!’
‘Gij zoudt mij, ware het noodig, tegen zulke miskenning wel verdedigen!’
‘Met welke argumenten?’
‘Gij kunt bijvoorbeeld zeggen, dat de kiesche verhouding, waarin ik mij tegenover mejufvrouw Clara Van Ramen en haar vader bevind, mij verbiedt om persoonlijk te komen.’
‘Die verhouding moest u gretig alle voorwendsels doen aanvatten om u bij de Van Ramens te vertoonen. Hier zijn meer dan voorwendsels, hier zijn redenen. Een weinig voortvarendheid wordt een minnaar nooit euvel geduid, te veel bescheidenheid wel, flaauwhartigheid het allermeest.’
‘Ik hen niet flaauwhartig.’
‘Dat zijt gij juist. Ik leg het uw karakter niet ten laste - dat ken ik daarvoor te goed - maar uwe zenuwen, die verslapt zijn door al de spanning en opgewondenheid der laatste dagen, en nu durft gij niets. Verzet u tegen die

{==431==} {>>pagina-aanduiding<<}

mismoedigheid, gebruik uw geestkracht, en ga. Clara zal er u dankbaar voor zijn. Zij zal er uit afleiden, dat gij, zelfs te midden van al uw drukte, haar gedenkt!’
‘Ik kan mijn bezoek toch nooit laten doorgaan als een oplettendheid voor haar.’
‘Zij zal het evenwel zoo opnemen.’
‘Het is immers wegens de verkiezing, dat ik haar vader zou wenschen te spreken.’
‘Al was het om een vaatje lambiek te bestellen; - zij brengt alles terug op uwe liefde voor haar, of zij zou geheel moeten afwijken van elk ander meisje, en, met alle achting voor uwe uitverkorene, dat geloof ik niet.’
‘Maar Van Ramen zal mijn stap verkeerd uitleggen. - Gij weet, hij is....’
‘Een kwast? Zeer zeker. Bijgevolg zal uw bezoek dat hem doet zien, welke waarde gij aan zijn invloed hecht, hem streelen en voor u innemen. Waarom werkt hij u thans tegen, na eerst zoo gunstig over u gedacht te hebben?’
‘Ja, dat is mij een raadsel! Kunt gij het oplossen?’
‘Ongetwijfeld.’
‘Wat weet gij dan van de zaak?’
‘Niets, maar ik vermoed veel.’
‘Vermoedens!’
‘Soms geeft instinkt meer licht dan kennis. Van Ramen, hier kunt gij op rekenen, is in de laatste week geen dag met rust gelaten door Van Breemsma, Klingeveer en de gansche kliek van Vaargast. Dit zegt mij mijn instinkt. In het begin heeft hij zich goedgehouden, maar later is hij gaan denken: ons advokaatje schijnt te meenen, dat de gebraden patrijzen hem in den mond zullen vliegen! Het is hem zelfs te veel om er de hand naar uit te steken! Dan

{==432==} {>>pagina-aanduiding<<}

was ik, Van Ramen, een andere man in mijn tijd; ik had geen helpers noodig om de kastanjes voor mij uit het vuur te halen! Wat ik werd en ben, heb ik alleen mij zelven te danken! Zoo zal hij gesproken hebben met de noodige tusschenzinnen er bij, en na één, twéé, drie dagen te hebben gewacht of gij ook soms kwaamt opdagen, is hij tot het besluit geraakt, dat gij veel te pedant, veel te ingebeeld, veel te gemakkelijk zijt, om de ondersteuning te verdienen van een man als hij - en daarna, vaarwel Molmer, wees welkom Van Breemsma!’
‘Ik mogt lijden dat de droes de verkiezingen haalde met alles wat er aan vast is!’
‘Clara er onder begrepen, Frits? Bedenk het wel, Clara, uw schoone, lieve, aangebedene Clara, ligt op den bodem van de stembus! Ga haar verlossen, gelijk het een braaf ridder past!’
Het opwekken der gedachte aan Clara, dat den dokter reeds meermalen goede diensten had gedaan, bleef ook nu niet zonder uitwerking. Frits reikte hem de hand en verklaarde zich bereid om te doen, wat gelijk hij eindelijk inzag, zijn pligt van hem eischte. Op staanden voet schreef hij den brouwer een zeer beleefd maar dringend briefje, waarin hij hem kennis gaf, dat hij de vrijheid zou nemen den volgenden dag omstreeks twaalf uur zich bij hem aan te melden, in de hoop, dat het den heer Van Ramen dan gelegen zou komen om hem (Molmer) eenige oogenblikken over een voor den schrijver gewigtige zaak te woord te staan. Patters, vreezende dat Frits in zijn afwezigheid welligt van besluit zou veranderen, stak het briefje bij zich onder belofte het in de postbus te werpen, en schreef daarop zijn vriend voor een voetbad te nemen, en dan rustig te gaan slapen. Dit laatste was gemakkelijker aan te raden

{==433==} {>>pagina-aanduiding<<}

dan voor iemand, in zijn gemoedsstemming, op te volgen, zeide Frits; maar of het voortkwam uit het voetbad, dan wel uit zijn vermoeijenissen en aandoeningen, hij bragt een vrij gerusten nacht door; slechts eens werd zijn slaap gestoord door de droomverschijning van een onafzienbaren stoet kiezers, die met een grijnzend gelaat, onder aanvoering van Van Ramen, stukjes papier heen en weder zwaaiden, waarop in vlammend schrift de naam Van Breemsma te lezen stond.
Precies klokke twaalf schelde Molmer bij van Ramen aan, en zijn hart bonsde even hevig als toen hij zich voor de eerste maal daar had vertoond. De meid, die de deur opende, antwoordde op zijn vraag, dat haar meester niet te huis was.
‘Weet gij dan niet of mijnheer mijn brief ontvangen heeft?’
‘Ik zal het eens aan mevrouw gaan vragen; is mijnheer niet mijnheer Molmer?’
Frits knikte bevestigend.
‘Dan geloof ik dat mijnheer een boodschap voor u heeft afgegeven. Wilt u, als het u belieft, even in de zijkamer gaan?’
Frits bleef ongeveer een kwartier alleen, waarvan hij vijf minuten besteedde, met nogmaals, een voor een, de jaargetijden te beschouwen. Hierna ging hij er over nadenken, wat hij te hopen of te vreezen had. De afwezigheid van Van Ramen maakte hem ongerust. Welligt wilde de brouwer eerst met Vaargast en de andere vrienden overleggen, alvorens hem te spreken, en was deze konferentie nog niet afgeloopen. Maar hij vergiste zich. Van Ramen moest dien morgen voor zijn zaken uit, en had Caroline opgedragen, om Molmer, als deze verscheen, te verzoeken, zijn terugkomst te willen afwachten, Een konferentie werd er

{==434==} {>>pagina-aanduiding<<}

nogtans over hem gehouden, en wel tusschen mevrouw en hare dochter. Mevrouw verlangde dat Molmer in het huisvertrek zou komen, wat Clara alleen goedvond onder voorwaarde, dat zij zich dan zou verwijderen. Zij was nog niet geheel teruggekomen van haar verstoordheid tegen haar pretendent. De beide dames hadden een tijd lang met elkandergekibbeld, en het besluit daarvan was geweest, dat aan Clara door het moederlijk gezag werd opgelegd om in de kamer te blijven.
Toen Frits bij het opengaan der deur omzag, bevond hij zich tegenover mevrouw, die in een jeugdig morgengewaad was gekleed, en met een vriendelijken glimlach op het gelaat hem naderde. Zeer minzaam was de toon, waarop zij tot hem zeide:
‘Ik vraag u verschooning, mijnheer Molmer, dat ik u liet wachten. Van Ramen blijft langer uit dan ik meende. Hij kan echter ieder oogenblik terug wezen.’
‘Ik hoop niet dat ik ongelegen kom - of dat mijnheer vergeten heeft dat ik hem een onderhoud heb verzocht.’
‘Volstrekt niet, maar hij moest vóór dien tijd noodwendig een andere zaak in orde brengen. Kom intusschen zoo lang binnen, mijnheer. Het is hier zoo eenzaam.’
Met kloppend hart volgde Frits de beleefde dame den gang door en den trap op. Wat had hij nu te verwachten? Zou Clara boven zijn of zou hij alleen met de moeder blijven?
Clara was boven, en neeg zeer hoffelijk toen hij intrad, maar zonder dat een trek op haar gelaat verrassing of blijdschap uitdrukte.
Hij, eerst voornemens om haar een blik van goede verstandhouding toe te werpen, durfde dat nu niet doen; maar

{==435==} {>>pagina-aanduiding<<}

maakte een buiging, en nam plaats op den stoel, dien mevrouw voor kern had bij geschoven.
De dochter zoo stroef en de moeder zoo vriendelijk - juist het omgekeerde van wat hij kon vermoed hebben.
‘En hoe vaart uw oom, mijnheer Louis Molmer van Dungermeer?’ vroeg mevrouw, altijd uiterst minzaam. ‘Staat gij nog altijd bij hem in zulke blakende gunst?’
‘Ik heb alle reden om te gelooven, dat zijn vriendschap voor mij niet verminderd is. Hij laat zich veel aan mij gelegen liggen.’
‘Dat blijkt uit de warmte, waarmede hij, naar ik hoor, uwe kandidatuur in zijn streek voorstaat. Hij is een lief en alleraangenaamst mensch. Het heeft mij altijd zeer veel leed gedaan dat er tusschen hem en mijn echtgenoot verkoeling heeft plaats gehad. Dat deed alweder die ongelukkige politiek. - Doch ik laat mij, bespeur ik, onvoorzigtig uit. Gij zelf zijt politicus.’
‘Sedert veertien dagen althans aspirant-politicus,’ antwoordde Frits glimlagchend, en zag even naar Clara, die echter de oogen nedergeslagen hield.
‘Te Dungermeer zijt gij, naar ik vernomen heb, zeer populair. De invloedrijkste personen van die plaats komen u hier opzoeken. Gij zult zeker liever daar worden gekozen dan bij ons?’
‘Ik vrees integendeel, mevrouw, dat ik er overstemd zal worden, en te Wijkerdam evenzeer. De tegenpartij verzuimt niets om mij te schaden!’
‘Daar staat tegenover dat uw vrienden zich ook geducht weren! Men heeft mij gezegd dat de heer Dagbraker rusteloos voor u ijvert. Heet zoo de Dungermeersche heer niet, die laatst met zijne familie door u in de Societeit werd geïntroduceerd?’

{==436==} {>>pagina-aanduiding<<}

Frits bloosde als een schooljongen, en wierp weder een zijdelingschen blik op Clara, welke deed alsof het geheele gesprek haar niet aanging.
‘De familie Dagbraker ken ik slechts zeer oppervlakkig,’ antwoordde Molmer haastig. ‘Mijne kandidatuur bragt mij met die menschen in aanraking, en nu zij geen vreemden meer voor mij waren, moest ik wel op dien avond de betrekking van cicerone bij hen waarnemen.’
‘Zoo dus de politiek hier verwijdering veroorzaakt, voert zij elders personen tot elkander,’ was de wijsgeerige opmerking van mevrouw. ‘Gij hebt groot gelijk, mijnheer, dat gij zulke invloedrijke lieden te vriend houdt.’
‘Zoo dacht ik er ook over,’ antwoordde Frits.
‘Hij bekent het dus, de verrader!’ prevelde Clara, die de politiek niet van de liefde kon scheiden. ‘Hij tracht niet eens zich te verschoonen!’ en zij bleef onbewegelijk voor zich uitstaren.
Door den gemeenzamen toon der moeder aangemoedigd, wilde Molmer zich verstouten om een woordje tot de dochter te zeggen, en hij was reeds met een volzin gereed, die een zinspeling op hun laatste avondwandeling inhield, toen de verschijning van den heer des huizes hem belette dien uit te spreken.
Zeer strak beantwoordde Van Ramen zijn groet, en zeide toen in zijn vergaderingstrant:
‘Mijnheer en ik hebben elkander over staatszaken te spreken, waarvan.....’
Zoodra zij het woord ‘staatszaken’ hoorde, had Clara haar werkmandje in de hand genomen, een neiging gemaakt, en het vertrek verlaten. Caroline bleef.
‘Wanneer het - zooals het geval kan wezen - uw wensch is mij alleen te spreken, zullen wij naar beneden gaan.’

{==437==} {>>pagina-aanduiding<<}

‘Hetgeen mij noopt u om dit onderhoud te verzoeken, betreft geene geheimen,’ zeide Frits, die in mevrouw eene bondgenoot vermoedde, en dus op hare aanwezigheid gesteld was; ‘overigens is uwe veronderstelling juist. Ik kom wegens politieke aangelegenheden.’
De brouwer zette zich in postuur voor den schoorsteen, met de hand in de borst en het hoofd in den nek. Zoo was Mirabeau afgebeeld in de gravure, die den bundel van zijn redevoeringen versierde.
‘Gij zijt medebestuurder der kiezersvereeniging Regt en Wet, mijnheer Van Ramen,’ begon Frits, zonder zich door zulk een ontzagwekkende houding te laten verschrikken, ‘en als zoodanig wordt door u zedelijk mijne kandidatuur te Wijkerdam ondersteund.’
‘Zedelijk....ja,’ klonk het dof uit Van Ramens mond.
‘Buitendien is mijne aanvaarding der kandidatuur het gevolg van uwen vriendschappelijken raad.’
Mirabeau verdween bij dit verrassende gezegde, als door een tooverslag, en er kwam eene alledaagsche zwaarlijvige figuur in de plaats, die met de handen in de zakken en wijdgeopenden mond den spreker aanzag.
‘Wie anders dan gij, mijnlieer Van Ramen - hoe dankbaar ben ik u er voor! - hebt mij overtuigd, dat mijn leven een doel miste? Ik gevoel dat het onkiesch van mij wezen zou, thans de oorzaak van dat gesprek u te herinneren; maar ik mag u verklaren dat het een omkeer in mij te weeg gebragt heeft. Kort daarop werd mij een kandidatuur als afgevaardigde aangeboden. Kan een man zich een edeler werkkring voorstellen dan dien van een vertegenwoordiger zijns vaderlands? Ik zou, zonder mijn ontmoeting met u, deze eervolle onderscheiding echter niet hebben durven aannemen. Ik rekende ze mij niet waardig.

{==438==} {>>pagina-aanduiding<<}

Doch uw raad stond mij voor den geest, en gaf mij moed. Waarschijnlijk ben ik te vermetel geweest, en mag ik er niet op bouwen dat mijne medeburgers genoeg vertrouwen in mij toonen om mij de behartiging hunner hoogste belangen op te dragen, maar wel mogt ik verwachten niet in u een tegenstander te ontmoeten!’
Al de welsprekendheid, waarop Van Ramen zich voorgenomen had den kandidaat te vergasten, was nu ver te zoeken. Wel ging de hand weder naar de borst, maar de prachtige stand van daareven wilde niet meer gelukken. De brouwer ging zitten, en bragt er niets anders uit dan:
‘Wel, wel, mijnheer Molmer, zoo erg was het niet gemeend... er is misverstand.... de twee kandidaturen...... daarbij komt dat die nieuwe partij der gematigd welgezinden...’
Molmer dacht aan de les van Ter Woude, en verbeidde bedaard wat Van Ramen verder te zeggen had, maar er kwam niet meer.
Nu nam Mevrouw het woord op. Zij had bij zich zelve de opmerking gemaakt, dat de kandidaat er slag van had zijn zaak te verdedigen, en dat zijn welgemaakte gestalte in een hofrok gunstig zou uitkomen. Het zou zonde en jammer wezen als de kiezers hem voorbijgingen. Inwendig maakte zij zich boos tegen Vaargast, en niet minder tegen haar man, die altijd het oor naar die zijde geopend had.
‘Ik vrees dat men u verkeerd ingelicht heeft, mijnheer Molmer,’ zeide zij. ‘Ik geloof niet dat uwe kandidatuur door mijn echtgenoot wordt tegengewerkt.’
‘Ik zou mij gelukkig rekenen als ik mij op dat punt vergiste. Maar dan wordt er met den geachten naam van den heer Van Ramen een schandelijk spel gedreven. Overal is thans verspreid, en iedereen gelooft dat de heer Van

{==439==} {>>pagina-aanduiding<<}

Breomsma door hem krachtdadig wordt voortgeholpen. Zelfs de heer Van Hoven verhaalt het, te midden zijner treurigheid, aan al degenen die hem komen troosten.’
‘Als rijksambtenaar laat hij zich nooit met de verkiezingen in.’
‘Gij kunt daaruit afleiden wat dan degenen zullen zeggen, die er zich wel mede inlaten.’
‘Ik heb mij in het openbaar nog nergens tegen uwe kandidatuur verklaard, en het doet mij leed dat men alzoo mijn naam gebruikt.’
Deze woorden sprak Van Ramen, die met de zaak verlegen was, op den toon uit van eene verontschuldiging.
Frits zag dat hij terrein won, en daarenboven moed puttende uit den aanmoedigenden glimlach, die zich op het gelaat van mevrouw vertoonde, besloot hij zijn voordeel te doen met de aanvankelijk behaalde overwinning, en ging voort:
‘Als dit dan zoo is, gelijk ik gaarne geloof, zult gij ook ongetwijfeld niet langer dulden dat de kwade trouw mijn kandidatuur in uwen naam benadeelt. Ik verzoek van u een kennisgeving in de courant dat de geruchten, omtrent uwe denkwijs in omloop, leugenachtig zijn.’
Van Ramen was geheel en al uit het veld geslagen, en zocht te vergeefs naar voorwendsels om dit te weigeren. Molmer wachtte zwijgend het antwoord af. Daar kwam de meid binnen, en diende de heeren Klingeveer en Vaargast aan.
Ieder, die Van Ramen nu gezien had, zou medelijden met hem gekregen hebben. Hij stond roerloos voor den schoorsteen als een misdadiger, die zijn vonnis gaat hooren uitspreken. Regts en links wendden zich zijn verbijsterde oogen, en de wanhopige gedachte viel hem in om uit het raam te springen, en op den loop te gaan.

{==440==} {>>pagina-aanduiding<<}

Mevrouw begreep wat er in haar man moest omgaan. Haar tegenwoordigheid van geest verliet haar niet, en plotseling de angstige stilte afbrekend, riep zij de meid toe:
‘Verzoek de heeren boven te komen.’
Eene huivering voer den brouwer door de leden; hij strekte de hand uit, maar de dienstbode was al weg, en toen hij, na tot bezinning gekomen te zijn, de deur opende om kontra-order te geven, zag hij zijn twee medebestuurders den trap reeds opkomen.
Ook mevrouw was naar de deur geijld, en wachtte hen daar af, allerliefst glimlagchende.
Klingeveer sloeg zijne armen van verbazing in de lucht, toen hij den kandidaat in het oog kreeg.
‘Gij hier?’ voerde hij hem te gemoet, met een gezigt als wilde hij hem verslinden.
Vaargast toonde meer zelfbeheersching, en groette den kandidaat koel doch beleefd.
De beide bondgenooten waren gekomen om Van Ramen uit te noodigen heden avond op de Societeit zich tegen Molmer te verklaren, wat hij nog altijd niet gedaan had. Voor de aanwezigheid van een doeltreffend getal kiezers was gezorgd. Van Ramen vermoedde wel dat zij iets dergelijks in het schild voerden, en wenschte zich zelven honderd uren van daar.
Er begon een gesprek over onverschillige zaken, dat elk oogenblik uitging en weder met kunst aangewakkerd moest worden. Klingeveer scheen belust om het af te breken, en zich niet door de tegenwoordigheid van Molmer te laten weêrhouden, maar Vaargast hield hem met zijn oogen in bedwang. Intusschen raapte Frits, in de verwachting dat er iets gebeuren zou, al zijn moed bijeen tegen het oogenblik, dat het vuur geopend zou worden.

{==441==} {>>pagina-aanduiding<<}

In netelige omstandigheden verliezen de vrouwen minder spoedig het besef van den toestand en de bedaardheid dan de mannen, vooral vrouwen gelijk Carolina. Zij was het, die besloot om den stier bij de horens te grijpen, en zeide eensklaps:
‘Bij het laatste bezoek, waarmede gij ons vereerdet, mijnheer Vaargast, dachten wij vrij ongunstig over de kandidatuur van den heer Molmer. Ik zal het ruiterlijk erkennen, en hoop dat deze heer het ons niet euvel duiden zal, te meer daar wij, sedert heden morgen, een gansch andere meening van hem hebben opgevat.’
‘Hè?’ riep Klingeveer uit, lomper zelfs dan men van hem verondersteld zou hebben.
Frits boog even het hoofd, om mevrouw te danken voor haar gedienstige tusschenkomst.
Vaargast, met de houding van een regter van instruktie, rigtte zijn oogen vragend op Van Ramen.
‘Ja, ja, een geheel andere meening, geheel anders,’ stotterde deze.
‘Daar zit wat achter!’ bulderde Klingeveer.
‘Ik ben vroeger ook voor den heer Molmer geweest,’ verontschuldigde zich de beklagenswaardige Van Ramen. ‘Deed ik nu wat gij wilt, het zou hem toeschijnen alsof ik met alle winden draaide!’
‘Dit wilde ik u juist zeggen,’ riep Klingeveer. ‘Het is...’
Mevrouw veroorloofde hem niet verder te gaan, daar zij hem met deze woorden in de rede viel:
‘De heer Molmer heeft inlichtingen gegeven, die allezins voldoende zijn. Mijn echtgenoot is er geheel door bevredigd.’
Vaargast zag wel in dat hij het onderspit had gedolven, en andere dan politieke redenen hier een omkeer te weeg hadden gebragt. Het kookte in zijn brein, maar hij was ge-
{==442==} {>>pagina-aanduiding<<}
woon om zich te bedwingen, en wachtte zich er zorgvuldig voor geheel doelloos zijn verbolgenheid bot te vieren.
Ja zelfs gaf hij Klingeveer, die reeds opgestaan was, een wenk, hetgeen dezen weder op zijn stoel deed nederploffen.
Nu oordeelde de kandidaat dat voor hem het geschikte oogenblik tot spreken gekomen was.
‘Uit hetgeen daareven gezegd is maak ik op, dat de heeren Vaargast en Klingeveer mijn tegenstanders zijn,’ begon hij.
‘Wat hadt gij dan anders gedacht?’ schreeuwde de laatste.
‘Dat gij, als bestuurders van de vereeniging, welke mij aanbeveelt....’
‘En uw dubbele kandidatuur? En uw heulen met de gelen? Van wie gij stemmen ontvangt is u hetzelfde, met uw twee kleuren!’
‘Ik heb u reeds op dien avond in de Societeitstuin gezegd dat ik zonder kleur ben. Geene partij heeft van mij beloften, en mogt ik in de kamer komen, het zal wezen als zelfstandig man.’
‘Praatjes, gekheid - denkt gij dat gij ons zoo kunt beet hebben? Daar zijn bijoogmerken in het spel. Dat Van Ramen u niet wil loslaten, is ellendig nepotismus!’
Voor woorden op us was de brouwer bang. Hij kon zich dit niet laten aanleunen, en was op het punt Klingeveers felheid met drift te beantwoorden, toen Molmer nog bij tijds zeide:
‘De geachte heer Van Ramen staat hoog boven zulke verdenking. Eenmaal mijn kandidatuur gesteld hebbende, wil hij die als man van eer handhaven. Ik ben er hem dankbaar voor, minder nog om mij, dan om hem zelven.’
‘En waarom viel hij u dan van de week af, na dat tooneel in de Societeit met die gele dames? Heeft hij niet aan onzen vriend Vaargast beloofd....’

{==443==} {>>pagina-aanduiding<<}

Hoe buos Vaargast ook heimelijk op den aarzelenden Van Ramen was, verdroten hem toch de meer dan onkiesche uitvallen van Klingeveer, vooral daar die van zijn eigen onbescheiden mededeelingen getuigenis aflegden. Hij vatte hem nu bij den arm, en drukte hem op zijn stoel, waarna hij, met al de waardigheid, die aan den voorzitter van Regt en Wet voegde, zelf het woord opvatte, en deze aanspraak tot de aanwezigen rigtte:
‘Wij kwamen hier als vrienden, met lofwaardige bedoelingen. Bij toeval vernemen wij nu dat onze hooggewaardeerde Van Ramen tot de gele partij is overgegaan. Het zij zoo. (Van Ramen maakte met verontwaardiging een ontkennende beweging, waardoor de spreker zich echter niet van zijn stuk liet brengen). Wij moeten in de redenen, welke hij daarvoor heeft, berusten. Zij liggen buiten onze beoordeeling. Ik kan alleen verklaren dat ik dien omkeer betreur. Vaarwel mevrouw, vaartwei, mijne heeren.’
Het was indrukwekkend om te zien hoe plegtig Vaargast boog en, Klingeveer onder den arm nemende, zich naar de deur wendde. Van Ramen zou op dit oogenblik als model hebben kunnen dienen voor een beeld, dat de vertwijfeling moest voorstellen.
Mevrouw deed het tweetal uitgeleide. Bij den drempel zeide zij:
‘Die nare politiek! Ik hoop niet, mijnheer Vaargast, dat zij een verkoeling te weeg zal brengen tusschen uwe familie en de mijne!’
‘Ik scheid de staatkunde van mijn Sympathiën en antipathiën af,’ antwoordde Vaargast grootmoedig.
Klingeveer zeide niets, maar op den trap hoorde Van Ramen hem nog zeggen: ‘nepotismus’ en ‘renegaat!’
Met de handen voor de oogen was de brouwer op de kanapec nedergezegen.

{==444==} {>>pagina-aanduiding<<}

‘Ziedaar uw werk, mijnheer Molmer,’ barstte hij hartstogtelijk los. ‘Zulke ondervindingen na een vlekkeloos leven als het mijne. Ik, ik, een renegaat!’
‘Stoor u niet aan de grofheden van dien lompert,’ sprak mevrouw.
‘Gij verdient dien naam niet,’ voegde Molmer er bij. ‘Ik behoor niet tot de gele partij; door mij te steunen verloochent gij uwe beginselen niet!’
‘Is dat inderdaad zoo!’
‘Heb ik ooit iets anders verklaard? Zonder schroom kunt gij het berigt in de bladen plaatsen, waarom ik u verzocht heb!’
‘Dat in de eeuwigheid niet! Ben ik nog niet genoeg onteerd!’
‘Zie Van Ramen,’ sprak zijn vrouw troostend, ‘van politiek begrijp ik nu wel niet veel, maar ik zie nogtans een middel om de geruchten, welke die heeren rondstrooijen, onschadelijk te maken.’
‘Laat hooren.’
‘Waarom schrijft gij niet in de krant, dat het verzinsels zijn, en gij den heer Molmer ondersteunt, juist wegens zijn welgezinde beginselen!’
‘Daar stel ik een amendement op voor,’ zeide de kandidaat haastig, ‘dat echter aan de hoofdzaak geen afbreuk doet. Indien mijnheer Van Ramen bijvoorbeeld openlijk wilde verklaren, dat hij, na naauwkeurig onderzoek, in mijne beginselen niets heeft ontdekt, wat met die der welgezinden in strijd is....’
‘Maar dit is immers hetzelfde,’ hernam Caroline.
‘Volkomen hetzelfde, mevrouw. De kleine wijziging is echter noodig wegens mijn kandidatuur te Dungermeer, en bovenal, omdat ik vast besloten heb mij aan geene partij te

{==445==} {>>pagina-aanduiding<<}

verbinden. Ik veroorloof mij, mijnheer, u beleefdelijk te verzoeken zulke verklaring te willen afleggen. Mijn kandidatuur zou daardoor zeer gebaat en alle misverstand ten aanzien uwer politieke standvastigheid opgeheven worden.’
Gedurende deze gedachten wisseling had Van Ramen zich hersteld. Nu hij uitkomst zag, kwam zijn moed terug, en daarbij het besef, dat hij tegenover Molmer een zeer dwaas figuur zou maken, als hij zich niet boven zijn onmannelijke radeloosheid verhief. Hij sprak weder met tusschenzinnen.
‘Welaan, laat ons dan - ik geloof inderdaad dat het doeltreffend zou wezen - zulk een aanbeveling gereed maken. Doch zal het niet - de lieden zijn zoo ergdenkend - verdacht schijnen dat ik alleen onder mijn medebestuurders...’
‘Zeker niet, mijnheer Van Ramen, zeker niet. Buitendien gaat gij voor, ik weet er, die zullen volgen. Mijn vriend dokter Patters, de heer Ter Woude....’
Wanneer die mede wilden doen, dan verklaarde Van Ramen zich bereid. Frits beloofde, dat hij geen openbaarheid aan het stuk zou geven, als hij er ook hunne handteekening niet op verkrijgen mogt. Over den inhoud was men het spoedig eens. Het zou in dezer voege luiden:

De ondergeteekenden achten het noodig hunne medeburgers te waarschuwen tegen allerlei onjuiste berigten. Overtuigd, dat de staatkundige gevoelens van den heer Mr. F. Molmer niet aandruischen tegen de welgezinde beginselen, en deze kandidaat aller vertrouwen waardig is, noodigen zij de kiezers van dit distrikt uit, om met hem hunne stem uit te brengen op den heer:

Mr. F. Molmer.
Verheugd stak Frits het papier in den zak, waarop dit te

{==446==} {>>pagina-aanduiding<<}

lezen stond, en dat Van Ramen onder de bekende voorwaarde had onderteekend.
‘Ik dank u hartelijk,’ zeide hij bij het afscheid, ‘en hoop u spoedig weder een bezoek te mogen brengen.’
Daar antwoordde Van Ramen niet op. Clara had zich toch in den laatsten tijd zeer verstoord op haar pretendent betoond. Mevrouw telde dat niet veel, maar zoo lans de verkiezing niet was afgeloopen, achtte ook zij het verstandig geen hoop te geven. Haar glimlach was na die woorden van Frits niet half zoo aanmoedigend als toen hij kwam.
Hoe wel geslaagd ook met zijn politieke zending, verontrustte hem dat toch zeer. Clara zoo stug, haar ouders zoo terughoudend! - Wat beteekende dit? Wilden zij hem niet als schoonzoon, en bedoelden zij hem eenige vergoeding te geven door zijn kandidatuur te bevorderen? Welke waarde had echter zijne benoeming, wanneer Clara er niet de prijs van wezen zou?
Vervuld door deze droefgeestige gedachten, klopte hij bij Ter Woude aan, dien hij te huis vond. De circulaires voor de plattelandsgemeenten waren aan de rondbrengers uitgedeeld, en Ter Woude kon zich nu geheel wijden aan de ‘voorlichting’ der kiezers in Wijkerdam zelf.
‘Dat is overheerlijk, dat is uitmuntend!’ riep hij uit, toen hij de verklaring, met Van Ramens naam er onder, gelezen en het beding vernomen had. ‘Ik teeken aanstonds,’ en hij deed het.
Dadelijk werd een boodschap naar Patters gezonden. Niet lang daarna verscheen de dokter. Maar hij maakte zwarigheid om te onderteekenen. Hij gaf toe dat zulke openlijke aanbeveling door een man als Van Ramen, twee dagen vóór de verkiezing gegeven, veel goed zou doen. Hij wilde ook gaarne de zaak van zijn vriend bevorderen. Het was

{==447==} {>>pagina-aanduiding<<}

echter bekend, dat hij zich nooit openlijk met politiek bemoeide, en zich daar zelfs een beginsel van had gemaakt. Zijn betrekking als praktizeerend arts maakte hem dit tot pligt.
Ter Woude wist altijd raad. Een handteekening onder een stuk, dat er slechts twee of drie telt, is een demonstratie, en die konden velen den dokter kwalijk nemen. Maar had men veertig of vijftig namen, wie zou er op letten dat die van Patters er ook bij was! Zulk aantal heeft atijd iets ontzagwekkends; het ziet er zoo publieke-opinie-achtig uit! Men durft zich niet meer boos maken tegen den een of anderen der onderteekenaars, als hij zooveel medestanders heeft.
Patters zwichtte voor deze redenen, en teekende nadat Ter Woude beloofd had de lijst op het bepaalde getal te brengen. Aan de voorwaarde van Van Ramen was dus voldaan. Nu moest die van den dokter nog bevredigd worden.
‘Gij zult zien, hoe spoedig ik er klaar mede kom,’ sprak de apotheker. ‘De Bruin!’
De geroepene, die in de apotheek als provizor werkzaam was, verscheen.
‘Doe mij en deze heeren het genoegen, van uw naam onder die advertentie te zetten.’
De Bruin deed het aanstonds.
Verwonderd zagen Frits en de dokter elkander aan, en de laatste vroeg, toen de provizor weder naar zijn vijzel was gegaan, of de man kiezer was.
‘Dat weet ik niet,’ antwoordde Ter Woude, ‘doch hier staat tegenover, dat het publiek het ook niet weet. Het zal er niet eens naar vragen. Nu verder.’
Men ging haastig de straat op en naar de woning van den kandidaat. Eer deze zijn gevoelen over dit bezoek had kunnen zeggen, was baas Wittemeijer al uitgenoodigd om op de lijst te teekenen. Hij kreeg zelfs van den voort-
{==448==} {>>pagina-aanduiding<<}
varenden apotheker in last, om zijn vriend den hoefsmid, zijn zwager den koekebakker, en zijn broeder den grutter daartoe ook over te halen. Deze personen aarzelden in den beginne wel eenigzins, omdat zij vreesden voor den wrevel van sommigen hunner klanten, maar uit naam van Ter Woude, die dit voorzien had, beloofde Wittemeijer dat ook hun konkurrenten zouden toetreden. De schrijnwerker liep overigens, zooals men zegt, het vuur uit zijn sloffen. Hij was er zeer vereerd mede, dat hij zijn beroemden kommensaal van dienst mogt zijn. Terzelfder tijd klopte de onvermoeide Ter Woude bij een aanzienlijker slag van lieden aan, bij voorkeur zich tot dezulken wendende, die in handelsbetrekking tot den brouwer stonden, of eenige verpligting aan hem hadden. Sommigen weigerden, maar anderen teekenden, in de veronderstelling, waarin de apotheker hen bragt of liet, dat Van Ramen zelf hen daartoe door hem uitnoodigde.
En zoo verscheen des avonds, tot verbazing en grimmigen spijt van Vaargast en zijn aanhang, de verklaring in de courant, met een langen sleep namen er onder, toebehoorende aan personen van allerlei stand, beroep en aanzien. De advertentie der ‘gematigden’ was geneutralizeerd.



{==449==} {>>pagina-aanduiding<<}

Dertiende hoofdstuk.

De uitslag.

Het is de dag na de verkiezing. De bussen der Onderkiesdistrikten zijn den vorigen avond aangebragt, en op het raadhuis te Wijkerdam is het stembureau bezig met de briefjes te openen. Een zijner leden, de heer Vaargast, is zoo gemelijk dat hij, tegen zijn gewoonte, zijn ongenoegen nu en dan op zijn aangezigt laat lezen. Hij was reeds zeer slecht gemutst opgestaan, wegens de advertentie van Van Ramen cum suis. Nu krijgt hij een aantal briefjes onder de oogen, uit de onderkiesdistrikten afkomstig, waarop de naam Van Breemsma - dikwijls met een schuine, kwaadaardige streep - was doorgehaald en vervangen door dien van Molmer. Er had ten platten lande iets plaats gehad, waarvan hij, Vaargast, niets wist en dat van grooten invloed op de beslissing der kiezers moest geweest zijn. Het was duidelijk dat er voor Molmer iemand gewerkt had, slimmer en behendiger dan hij, en die daarenboven zijn spel tot het laatste toe verborgen had gehouden. Dit was een ontdek-
{==450==} {>>pagina-aanduiding<<}
king, waaronder een man als de voorzitter van Regt en Wet niet koel kon blijven.
Vele belangstellenden waren in de zaal aanwezig, en verscheidene hunner teekenden de stemmen op, welke de kandidaten hadden verkregen, naar gelang zij werden afgelezen, en trokken, voor het gemak der berekening, door elke vier regte streepjes het vijfde dwars, op de manier der turftonsters. Ettelijke strooken papier hadden zij daarmede reeds gevuld, en nog altijd ging het eentoonige uitroepen voort: Van Breemsma, Molmer, Molmer, Van Breemsma; slechts een enkele maal door gefluister afgebroken, als er twijfel ontstond of een of ander briefje niet van onwaarde moest worden verklaard. De kiezers waren - natuurlijk gevolg van den heeten en aanhoudenden strijd - in buitengewoon groot getal opgekomen. De opgewondenheid was blijkbaar zelfs doorgedrongen tot degenen, die, even als de instrumentmaker Sellers, zich door de opwekkingen der dagbladen gewoonlijk niet in hun onverschilligheid lieten storen.
Dokter Patters zat ten huize van zijn vriend den afloop te verbeiden. De provizor van Ter Woude was onder degenen, die op het raadhuis de stemmen narekenden, en had in last om, zoodra de som was opgemaakt, zich naar den heer Molmer te spoeden.
‘Gij moet u nu maar voorstellen dat het in beide distrikten tegenloopt,’ zeide de dokter; ‘dan zijt gij, in elk geval, tegen teleurstelling behoed.’
‘Dien raad hebt gij mij meermalen gegeven, en ik heb er mij naar gedragen. Mijn besluit is dan ook genomen.’
‘En waarin bestaat het?’
‘Word ik niet gekozen, dan vertrek ik binnen een week uit Wijkerdam, en zie, hoe hard het mij ook valt, van Clara

{==451==} {>>pagina-aanduiding<<}

af. Ik ga een werkkring zoeken, waar ik dien maar vinden kan, des noods in de koloniën of in Amerika.’
‘Dit denkbeeld heeft u reeds vroeger door het hoofd gespeeld.’
‘Nu is het meer geworden dan een denkbeeld - een onwrikbaar voornemen! Mijn lotgevallen der laatste weken hebben mij de oogen geopend over mijn toestand. Eén ding hoop ik slechts!’
‘Namelijk?’
‘Dat het aanstonds beslist moge zijn, en ik niet in herstemming kome. Zulk slingeren tusschen hoop en angst, zulke spanning zou ik niet ten tweeden male kunnen uithouden.’
‘Ik geloof het gaarne. Als vriend en arts zou ik er u ook voor vrijwaren. Ik zou u, zoolang de herstemming niet had plaats gegrepen, hier of daar, buiten deze provincie, wegstoppen onder een vreemden naam, en wel zorgen dat geen dagblad u daar in handen kwam, en geen politieke praatjes u naderden. Maar nu de kuur voorbij is, moet ik toch zeggen dat zij u goed heeft gedaan. Half en half was zij een recept van mij. - Ik ben blijde dat ik het u heb voorgeschreven!’
‘Arnold - dokter; ik ben zeer afgemat!’
‘Geen wonder, maar een paar dagen rust zullen dat gevoel doen wijken. Gij zijt echter een geheel ander mensch geworden, Frits, en daar wensch ik u van harte geluk mede! Uwe kwaal was een zielsziekte; gij waart dof, mijmerend, besluiteloos! En thans, welke verandering! Vergelijk eens uwe houding en taal bij uw eerste bezoek, dat gij Van Ramen bragt, en de manier, waarop gij u bij het tweede hebt gedragen! Hoe flink, hoe vastberaden waart gij toen! Al hadt gij hier noch ginds een enkele stem verkre-
{==452==} {>>pagina-aanduiding<<}
gen, toch zou er voor u een krachtige reden zijn om de verkiezingen te zegenen. Gij zijt er door herboren! Zij waren u als die bron der legende, wier water een tweede jeugd geeft!’
Aldus beproefde Patters, en met goed gevolg, den vriend dien hij liefhad, de bitterheid eener mogelijke teleurstelling bij voorbaat dragelijk te maken.
‘Binnen een paar uur zal ik waarschijnlijk mijn lot kennen,’ zeide Frits. ‘Mijn oom heeft beloofd mij onmiddelijk nadat de stemmen geteld zijn, met den telegraaf den naam van den gekozene te Dungermeer te melden.’
‘Hoe staat het daar geschapen?’
‘Wie kan er peil trekken op de gezindheid der kiezers? Heden zijn zij voor dezen, morgen voor dien.’
‘Het is alsof ik Ter Woude hoor spreken!’
‘De meeting te Dungermeer is zeer in mijn voordeel afgeloopen, en volgens de laatste berigten van mijn oom, hadden van de voorstanders van Houweel eenigen besloten voor mij te stemmen, terwijl het grootste gedeelte van plan was geen deel aan de verkiezing te nemen. Voor Van Buuren zou stellig geen hunner opkomen. Mijn uitzigten zijn dus daar zoo slecht niet, wanneer er maar op den laatsten dag geen verandering in de gevoelens komt. Dat ziet men dikwijls gebeuren!’
‘Als uwe vrienden zich maar goed houden. Mij dunkt daar hangt alles van af!’
‘Wegers, een man, dien ik nooit gezien heb, loopt met zijn helpers het geheele distrikt af, en jaagt uit alle hoeken en gaten de kiezers op. Dagbraker heeft in geen drie nachten geslapen. Links en regts schrijft hij brieven, die ware staatkundige vertoogen zijn, en allen moeten dienen om mij sympathie te bezorgen. Doch die man heeft bijoogmerken.’

{==453==} {>>pagina-aanduiding<<}

‘Ach ja - hij u houdt voor een aanstaanden schoonzoon! Hij zal vreemd opzien, als hij uw engagement met Clara verneemt!’
‘Zoover is het nog niet!’ zeide Frits treurig.
‘Het is waar. De verkiezing kan tegenvallen. Laat ons getrouw blijven aan ons besluit en aan Clara niet denken vóór wij den uitslag kennen.’
‘Al ware die gunstig, heb ik toch een zwaar hoofd in deze verbindtenis. Mijn voorgevoel waarschuwt mij dat er niets van komen zal.’
‘Ik dacht dat wij de faze der voorgevoelens voorbij waren! Maar misschien hebben de bekoorlijkheden der dames Dagbraker....’
‘Zoo onstandvastig ben ik niet. Clara for ever! Vergeefs doe ik moeite om een gedachte te verzetten, die mij kwelt; maar dit mislukt mij steeds - Clara is veranderd!’
‘Daar heeft zij geen aard naar!’
‘Gij hadt haar moeten zien, toen ik haar vader wegens die advertentie kwam spreken. Geen woord had zij voor mij over, en zelfs haar blikken ontweken de mijne!’
‘Koketterie! - het liefste meisje zelfs is daar niet geheel vrij van. Misschien verbeeldt zij zich ook wel dat gij niet oplettend genoeg voor haar zijt, of zoo iets!’
‘In zulk geval toonen de meisjes zich bits!’
‘En willen daardoor een opheldering uitlokken; het is zoo.’
‘Zij was echter niet bits, maar zeer beleefd. Ach, die beleefdheid in zulke omstandigheden! Niets is koeler. Bij mijn vertrek waagde ik het aan haar ouders zijdelings mijn huwelijksplannen te herinneren. De lieden waren zoo voorkomend en welwillend geweest, en toonden een warme belangstelling in het welslagen der verkiezingen. Zoodra ik dit onderwerp had aangeroerd, was het alsof zij een elektrischen

{==454==} {>>pagina-aanduiding<<}

schok kregen; beiden zagen strak voor zich, en schenen met de zaak verlegen. Er is iets, Arnold! Wat - kan ik niet gissen, maar het is zeker dat ik reden heb om te vreezen!’
De dokter trommelde met zijn vingers op de tafel, en zeide toen:
‘Alles zal spoedig duidelijk worden. Gij moet de zaak opvatten als wijsgeer. Voor het geval dat gij niet gekozen wordt, is uw plan gevormd om van Clara af te zien. Welke hare denkwijze ten dezen opzigte is, wordt dan een onverschillige zaak. In het tegenovergestelde geval kunt gij - zoo zij inderdaad niet meer van u wil weten - een vergoeding vinden bij een der bevallige juffers Dagbraker.’
‘Daarvoor zou ik niet alleen een wijsgeer, maar zelf een cyniesch wijsgeer moeten zijn.’
‘Zeg liever een stoïcijnsch. Een weinig stoïcisme mag een staatsman wel bezitten!’
‘Ik meen dat ik er nog meer behoefte aan zal hebben, wanneer ik geen staatsman word. - Maar wat is dat?’
Deze vraag werd veroorzaakt door een gestommel op den trap en luide kreten van verontwaardiging der meid tegen iemand, die onaangediend naar boven wilde. De deur der kamer vloog open, en Jacob Sellers, ademloos, met een rood gezigt, vertoonde zich op den drempel. Hij hield een lange reep papier in de hand, en wees naar zijn keel om aan te duiden, dat het hijgen hem het spreken belette.
Frits had het nog niet ver in het stoïcisme gebragt. Hij begreep dat die man den uitslag van de stemming kwam boodschappen. Doodsbleek stond hij in het midden der kamer, zonder iets te vragen, of de hand naar het papier te durven uitsteken.
‘Mijn kandidaat.....’ zeide Sellers storterend, ‘mijn kandidaat.... ik ben voor hem wezen stemmen... mijn kandidaat!’

{==455==} {>>pagina-aanduiding<<}

Patters rukte hem het papier uit de hand; gretig verzwolgen zijn oogen de streepjes; toen welden er tranen in op, en met een sidderende stem riep hij luidkeels uit:
‘Gekozen, Frits! gekozen - honderd en één stemmen meer dan Van Breemsma! Vivat! Vivat!’
‘Die ééne stem is van mij!’ zeide Sellers en zette een hooge borst.
Frits sloeg zijn armen om den hals van zijn vriend, en drukte hem onstuimig aan zijn borst. Hij ondervond de gewaarwording van iemand, die op een zonnigen feestdag uit een nachtmerrie ontwaakt. Kinderlijk en liefderijk was zijn vreugde. Waarom waren Vaargast en Klingeveer en Van Breemsma niet daar? Hij zou ze hartelijk de hand gedrukt hebben.
Het is vreemd, dat men zich over zulke goede aandoening, als de gevoeligheid des harten is, schaamt. Dat deed Patters. Met een snelle beweging van zijn arm streek hij de tranen weg, die de blijdschap over het geluk van zijn vriend over zijn wangen had doen stroomen. Maar lucht moest die blijdschap zich toch geven! Hij nam Sellers den hoed van het hoofd, en zette dien zelf op, greep Sellers onder den arm, trok met zijn andere hand Frits voort, en rende alzoo een keer of drie de kamer in het rond, het Io Vivat luider en opgewekter uitgalmende dan hij het ooit als student had gedaan.
De familie Wittemeijer bedroog zich niet over de beteekenis van het geraas op de bovenkamer. De baas en zijn vrouw, met twee kinderen in de achterhoede, snelden den trap op, en wenschten hun kommensaal geluk met de eer, welke hem te beurt was gevallen.
Nu eerst kwam de provizor, die in het stembureau op post was gezet, de boodschap brengen. Hij had, om zeker van zijn zaak te zijn, de optelling vier maal overgemaakt.

{==456==} {>>pagina-aanduiding<<}

Frits had op de kanapee plaats genomen, met Patters naast zich. Het vriendenpaar zag in, dat hun luidruchtigheid niet strookte met de waardigheid, welke Frits thans verkregen had.
Sellers voerde het woord tot den kastenmaker en zijn gezin:
‘Ja, lieve menschen,’ zeide hij tot hen, ‘gij herbergt een groot man onder uw dak. Hij is de eenige kandidaat, aan wien ik ooit mijn stem heb gegeven; maar hij verdient het, dat moet ik zeggen, hij verdient het. Wanneer gij uw huis laat verbouwen, metselt dan een hardsteenen zerk in den gevel, en graveert er met gouden letters op: hier woonde Mr. F. Molmer! En weet gij nu wel waarom hij gekozen is?’
‘Ja, ja, die advertentie heeft goed gedaan, niet waar mijnheer?’ vroeg Wittemeijer, die gaarne zijn aandeel in de eer der overwinning wilde hebben.
‘Mijn man heeft er den ganschen achtermiddag mede zoek gebragt,’ voegde zijn vrouw er bij, ‘onze geheele parmentatie staat er onder.’
‘Ik dank u, mijn vrienden,’ sprak Frits hartelijk, ‘ik dank u voor uw vertrouwen, en hoop te toonen, dat gij het aan geen onwaardige hebt geschonken.’
‘Ik zag gisteren allerlei vreemde gezigten op het raadhuis,’ begon Sellers weder. ‘De huiszittende kiezers zijn dit maal allen opgekomen, en die hebben het hem gedaan. Maar mijnheer Molmer is dan ook geen gewoon kandidaat! Te drommel neen! zou ik anders voor hem hebben gestemd? Lang leve hij!’
‘Lang leve hij!’ riepen al de vergaderden. Frits gaf aan de meid een wenk. Zij bragt morgenwijn. Sellers maakte zich dadelijk van een glas meester, stelde een opgewonden toast in, klonk met iedereen, en liet duidelijk blijken dat men hem zoo spoedig niet zou weg krijgen.
Nu meldden zich twee heeren aan, met zwarte rokken.

{==457==} {>>pagina-aanduiding<<}

De een droeg een blaauw lint in het knoopsgat met een zilveren lier, de ander prijkte met een verguld gevleugeld paardje op de borst. Frits rees op, en een diepe stilte ontstond. Ieder gevoelde dat er iets plegtigs zou gebeuren.
De twee heeren maakten zich bekend als de dirigenten van het muziekgezelschap door Tijd en Vlijt en de liedertafel Helicon. Zij kwamen Frits verwittigen dat hij des avonds van wege deze beide ligchamen zou onthaald worden op een instrumentale en vokale serenade met fakkellicht. Deze eer vond hij te groot, hij bedankte de muzikale heeren voor hun belangstelling in zijne verkiezing, maar verzocht hun dringend dit eerbewijs te willen nalaten.
‘Juist zoo, geen burengerucht,’ zeide Sellers.
De dirigenten wierpen dezen een blik vol stille verachting, toe. Zij bragten hulde aan de bescheidenheid van den verkozene, maar mogten zijn afwijzing niet aannemen. De leden der gezelschappen, waarvan zij de eer hadden aan het hoofd te staan, brandden van begeerte om hun ingenomenheid met de voortreffelijke keus van het kiesdistrikt Wijkerdam openlijk aan den dag te leggen. Al hun kunstvaardigheid zouden zij daaraan dienstbaar maken.
Er was geen kans om van de serenade af te komen. Men zou kunnen vragen hoe de muziekvereenigingen zoo snel zulk besluit hadden kunnen nemen, daar de uitslag der verkiezing naauwelijks bekend was, en of dan al haar leden hetzelfde politiek gevoelen waren toegedaan. De zaak was deze. Men had vastgesteld dat dit maal, het kostte wat het wilde, een serenade gehouden zou worden. Drie dagen achter elkander hadden er repetitiën plaats gehad. Heden hadden zich de dirigenten reeds des morgens in hun zwart pak gestoken, gereed om zich op de eerste mare van

{==458==} {>>pagina-aanduiding<<}

den afloop, hetzij naar Molmer, hetzij naar Van Breemsma te begeven. Ook de mogelijkheid eener herstemming was voorzien. In dat geval zou er aan elk der kandidaten een serenade zijn gebragt. Het was voor de heeren zelfs een halve teleurstelling, waarvan zij echter natuurlijk niets lieten blijken, dat de volstrekte meerderheid van stemmen reeds aanstonds bereikt was.
Ter Woude kwam met Haalhuyzen. Patters, die naar zijn patiënten moest, troonde Jacob Sellers en de dirigenten mede. Nu durfde ook Wittemeijer en de zijnen niet langer boven blijven. Zoo ontstond er op de kamer ruimte voor nieuwe bezoekers. De oude heer Boomers verscheen mede, en na hem meldden zich vele bekenden uit de Societeit aan, om Frits de hand te drukken. Er waren onder hen, die aan iedereen hadden verteld, dat zij voor Van Breemsma zouden stemmen, en dit gedaan hadden ook. Frits dankte allen voor hun deelneming. Het verwonderde hem echter waar eensklaps al die vrienden van daan kwamen.
Haalhuyzen, die zich nooit met politiek bemoeide, en zoo wij weten, alleen bestuurslid van Regt en Wet was om de administratie te voeren, liet nu meer dan eens doorstralen dat hij voor den man moest gehouden worden, aan wien de kandidaat zijn verheffing te danken had. Herinnerde de heer Molmer zich den ochtend nog, waarop de kommissie hem de kandidatuur kwam aanbieden? Wist hij nog wel dat hij, Haalhuyzen, hem toen had aangeraden om spoedig een toestemmend besluit te nemen? Frits herinnerde het zich, en hij dankte Haalhuyzen en Boomers, en Ter Woude en al de aanwezigen voor den steun, dien hij van hen genoten had. En allen betoonden zich zeer gevoelig, en verklaarden, dat zij nu eerst een afgevaardigde naar hun hart hadden. Deze had het wel voorspeld, dat Van Breemsma het onderspit zou

{==459==} {>>pagina-aanduiding<<}

delven; gene had al zijn vrienden aangespoord om voor Mr. Molmer te stemmen; een derde had zich door het spit in den rug niet laten terughouden om zijn stembriefje in te leveren. Ieder had zich verdienstelijk gemaakt. Ter Woude alleen beroemde zich op niets.
Een goed deel van den morgen ging op deze wijze voorbij. Zoodra de kamer een oogenblik ledig was, gaf Frits bevel niemand meer boven te laten. Men moest maar zeggen dat hij uit was gegaan. Intusschen nam de meid den looper van den trap, zette de tafel vol flesschen en wijnglazen, en had het zeer druk met deze en andere toebereidselen voor de ontvangst van de heeren der serenade.
Frits kleedde zich weder in zijn zwarten rok, en haastte zich naar Van Ramen. Thans moest hij uitsluitsel hebben, en kon hij Claraas vader onvervaard in de oogen zien; voor het eerst trad hij de woning des brouwers zonder beklemdheid binnen. Hij had nu regt van spreken.
De uitslag der verkiezing was den brouwer bekend. Klingeveer had hem dien komen aanzeggen, en tevens de gelegenheid te baat genomen om hem hevig de les te lezen over zijn advertentie, die, zooals niet te betwijfelen viel, een aantal kiezers had doen omkeeren. Terwijl de gekozene in de zijkamer zat te wachten, waren die heeren in het huisvertrek nog druk met elkander aan het krakeelen. Reeds had Klingeveer Van Ramen een paar maal een verrader van de goede zaak genoemd, en hem met de wraak van al wat welgezind was bedreigd. Maar hij kende toch een middel, dat hij alleen uitgedacht had, om alles weder in orde te brengen. Vóór hij het noemen kon werd de gekozene aangemeld.
Het berigt dat de heer Molmer beneden in de zijkamer was, en hem te spreken verzocht, deed Van Ramen bijna het hoofd verliezen. Hij wist wat Frits kwam vra-
{==460==} {>>pagina-aanduiding<<}
gen, en gaarne zou hij hem een gunstig bescheid geven. Maar Clara stelde zich zoo wonderlijk aan! En wat nog erger was, zijn nepotismus zou nu voor elkeen duidelijk zijn. Het engagement moest verschoven worden. Men diende hem tijd van nadenken te gunnen! Inmiddels zeide hem zijn geweten dat hij een lid der Tweede Kamer niet mogt laten wachten. Het bezoek van Molmer was nu een eer!
Hij ijlde naar beneden. Wat, ging Klingeveer niet heen? Neen, die bleef zitten, en zeide zelfs, toen Van Ramen hem verbaasd aanzag, dat hij den tijd had, en als Molmer weg was, het gesprek zou voortzetten.
De brouwer schrikte, bij het zien van den zwarten rok. Zijn vermoedens bedrogen hem dus niet! Maar nog eens, heden kon van het huwelijk geen sprake van zijn. Hij wenschte Frits hartelijk geluk met zijn verkiezing, en drukte hem drie, vier maal de hand. Het kiesdistrikt zou eer met hem inleggen, daar was hij zeker van. Nu waren er tusschen hen beiden nog persoonlijke aangelegenheden te behandelen. Binnen een paar dagen zou hij den heer Molmer, als deze dit verkoos, daarover gaarne te woord staan. Frits was zoo verstandig om te zeggen, dat hìj heden alleen gekomen was om den goeden uitslag mede te deelen, en den heer Van Ramen dank te zeggen voor zijn openlijke ondersteuning, welke, naar aller meening, hiertoe zoo veel had bijgedragen.
Van Ramen was blijde dat hij van hem ontslagen was. Wat zou Klingeveer nog te zeggen hebben? Deze liep met groote stappen de kamer op en neder:
‘Laten wij de zaken maar bij haar naam noemen!’ riep hij, toen hij Van Ramen weder zag, ‘die man moet uw schoonzoon worden! Dat is de sleutel van uw raadselachtig gedrag!’
‘Gij komt op familie-zaken, waarmede gij niets te maken

{==461==} {>>pagina-aanduiding<<}

hebt, en waarvan ik u geen rekenschap heb te geven,’ luidde het bitse antwoord van den brouwer, wiens geduld uitgeput raakte.
‘Familie-zaken? 's Lands belangen noemt hij familiezaken!’
‘Betreft het dan den Staat, aan wien mijn dochter haar hand zal geven?’
‘Uw houding bij de verkiezingen is daardoor bepaald geworden. Gij hebt het algemeen belang achtergesteld bij uwe persoonlijke bedoelingen..... gij.....’
‘Zwijg maar, zwijg maar,’ beet Van Ramen hem toe. ‘Lage veronderstellingen, anders niet. Zoo ik Molmer heb ondersteund, het was omdat ik in zijn beginselen niets kon ontdekken, wat tegen de mijne, tegen de onze aandruischte. Hij is even welgezind als wij allen!’
‘Straks zeide ik dat er één middel was om alles weder in orde te brengen, en ook uw politieken naam te redden.’
‘En dat is?’
‘Ik wensch er geen doekjes om te winden. Molmer moet uw schoonzoon worden. Aan beginselen dacht hij niet veel. Het was zijn oogmerk slechts er te komen. Daarom wilde hij ook bij de gelen een kans openhouden. Nu is hij benoemd, en behoeft de kiezers niet meer te ontzien. Beweeg hem tot het afleggen eener bepaalde verklaring ter gunste van de welgezinde partij. Dat zal hem binden, en de verkiezing zal kunnen doorgaan voor een zege der onzen.’
‘Uw denkbeeld is goed - zal hij echter willen?’
‘Als aanstaand schoonvader moet gij dat van hem kunnen verkrijgen. Het zal hem weinig kosten. Hij is nu toch waar hij wenschte te wezen.’
‘Ik zal die zaak in mijn gedachten houden.’

{==462==} {>>pagina-aanduiding<<}

‘Wat ik u bidden mag, laat er geen gras over groeijen, anders halen de gelen hem naar zich toe. Misschien is dat al gebeurd! Gij moet u dadelijk naar Molmer begeven.’
‘Dat zou in het geheel geen houding hebben!’
‘Zal het dan wel houding hebben, dat gij de schoonvader wordt van een geel lid der Kamer?’
‘Waarom het straks niet gezegd, toen de man hier was?’
‘Gij liet mij geen tijd, in uw ongeduld om naar hem toe te gaan.’
Van Ramen wist niet wat hij zou doen. Verklaarde Molmer zich voor de gelen, er zou niets van het engagement komen. Dit stond voor het oogenblik vast bij hem. Hij kon toch zijn eer niet opofferen aan dat advokaatje! Maar zijn dochter, mogt hij die opofferen? Het is waar, zij toonde zich boos op Frits, dat kon echter onmogelijk ernstig gemeend zijn. Het best zou wezen het denkbeeld van Klingeveer te verwezenlijken. Doch een bezoek te brengen aan den pretendent zijner dochter, vóór nog over diens huwelijksaanvraag beslist was, liet zijn fatsoen niet toe.
In dat moeijelijk dilemma viel hem te binnen dat hij zijn vrouw wel eens kon raadplegen. Hij liet Klingeveer een oogenblik alleen, en zocht haar op. Caroline, misschien omdat zij niets van de staatkunde begreep, had aanstonds een uitweg gevonden. Zij gaf te kennen dat hij zonder verwijl naar Molmer behoorde te gaan, maar vergezeld door Klingeveer. Zoo zou het bezoek een zuiver politiek karakter behouden, en aan geen bedenkelijke uitlegging voet geven.
Klingeveer was bereid om zich bij Van Ramen te voegen. Hij was niet weinig in zijn schik met zijn denkbeeld, en liet uitkomen hoe verdienstelijk hij zich voor de welgezinde partij maakte. Van Ramen was zeer verheugd dat hem een middel was aan de hand gedaan om zijn roem als

{==463==} {>>pagina-aanduiding<<}

onwrikbaar welgezinde te herstellen, zonder een echtgenoot voor Clara te verliezen, dien hij haar van harte gunde.
De twee staatkundigen troffen Frits alleen aan. Hij had zich nog niet ontdaan van zijn zwarten rok, en zijn oogen glinsterden van blijdschap, want juist had hij een telegram ontvangen uit Dungermeer, dat deze woorden behelsde:

Gekozen. Drie-en-twintig stemmen meer dan Van Buuren. Hartelijke gelukwensch.

Louis Molmer.
Hij liet het heugelijk berigt aan de twee heeren lezen.
Nadat zij hem hun kompliment gemaakt hadden, zeide Van Ramen op zijn plegtigsten toon, om het duidelijk te maken dat hij niet als vriend of aanstaand schoonvader, maar alleen als politiek persoon was gekomen:
‘Een groot staatkundig belang - zooals gij wel vermoed zult hebben - voert ons hierheen, mijnheer Molmer. Mijn geachte vriend Klingeveer meent - op welke gronden laat ik in het midden - reden te hebben om de zuiverheid uwer welgezinde beginselen in twijfel te trekken. Wat mij betreft, ik heb die - zooals u uit mijn aanbeveling is gebleken - nooit verdacht. Nogtans reken ik nu het oogenblik aangebroken om alle dubbelzinnigheid - of liever den schijn daarvan - voor goed te doen ophouden.’
‘Mijnheer Van Ramen,’ antwoordde Frits, ‘voor ieder, die mij onpartijdig beoordeelt, is het helder dat er in mijn handelwijs geen dubbelzinnigheid of schijn van dubbelzinnigheid is geweest.’
‘Nota bene!’ riep Klingeveer uit. ‘Wie hebben u te Dungermeer gekozen? De gelen. Wie hier? De welgezinden. Is dat niet dubbelzinnig? Gij moet u verklaren. Wat zijt gij?’

{==464==} {>>pagina-aanduiding<<}

‘Ik kan en zal niets anders verklaren dan ik tot dusverre heb verklaard, na mijn verkiezing zoomin als daarvoor.’
‘Maar hoe zult gij dan naar de Kamer gaan, als geel of als welgezind? Dit moeten de kiezers toch weten!’ sprak Klingeveer weder, wiens heftigheid hem deed vergeten dat Van Ramen ligter dan hij de gewenschte politieke geloofsbelijdenis van Molmer zou erlangen. Het antwoord baarde dezen geen de minste moeijelijkheid. Hij zeide:
‘Dat moeten de kiezers zelven maar uitmaken. Het is echter zeer gemakkelijk te voorzien hoe hun meening zal luiden. Neem ik de benoeming der Dungermeerders aan, ik zal eensgezind....’
‘Geel,’ verbeterde Klingeveer.
‘Nu geel dan heeten. Aanvaard ik de keus van Wijkerdam, dan zal men mij welgezind noemen.’
Van Ramen zag licht in de duisternis.
‘Ik geloof,’ merkte hij op, ‘dat de heer Molmer voor Wijkerdam moest zitting nemen. Dit zou gelijk staan - is dit ook uwe meening niet, mijnheer Klingeveer? - met een openlijke hulde aan de ons allen dierbare welgezinde beginselen.’
‘Wel wis en waarachtig,’ voegde Klingeveer er bij. ‘Neemt gij zitting voor Wijkerdam, dan zijt gij welgezind. Al het water van de zee zou u dat niet kunnen afwasschen!’
Frits was zeer geneigd om te doen zooals het tweetal verlangde. Niet dewijl hij bij voorkeur als welgezind wenschte door te gaan, maar omdat hij de verlegenheid begreep, waarin Van Ramen zich bevond, en vreesde Clara niet te zullen verkrijgen, wanneer hij die niet hielp verwijderen. Een beslissing dacht hij echter niet te mogen nemen, alvorens zijn oom geraadpleegd te hebben, al ware het dan ook slechts voor den vorm. Hij verzocht dus tijd van beraad.

{==465==} {>>pagina-aanduiding<<}

Van Ramen drong er op aan dat hij aanstonds een besluit zou nemen. Frits bleef bij zijn stuk; maar hij beloofde den heer Van Ramen spoedig een bezoek te zullen brengen, en hem dan tevens mede te deelen voor welk distrikt hij zich verklaren zou.
‘Nu, wat heb ik u gezegd?’ vroeg Klingeveer aan Van Ramen, toen zij weder op de straat stonden. ‘Hij is geel. Wij hebben ons aardig laten beet nemen!’
‘Laten wij afwachten wat hij zal doen!’
‘Twijfelt gij daar nog aan? De man is het eens met de gelen van Dungermeer, en heeft ons een kool gestoofd!’
‘Als dat waar is, dan zal ik.....’
‘Hoe gemakkelijk was het voor hem om het tegendeel te laten blijken. Niet eens een verklaring van beginselen vorderden wij! Alleen dat hij voor Wijkerdam zou aannemen. En daartoe weigert hij zelfs over te gaan. Gij zijt in een lief parket geraakt met zulk een schoonzoon!’
‘Dat is hij nog niet. En ik beloof u plegtig, Klingeveer, indien hij naar de Kamer gaat voor Dungermeer, zal hij nooit de echtgenoot mijner dochter worden!’
‘Zóó mag ik u hooren spreken! Zóó voegt het een man van karakter en beginselen. Ziedaar mijn hand, vriend Van Ramen!’
De toegestoken hand werd aangenomen, en Van Ramen was trotsch op zijn besluit, dat hij, te huis komende, dadelijk aan Clara en haar moeder mededeelde. Caroline meende ook dat Molmer dit wel voor zijn bruid mogt overhebben, en Clara deed alsof haar de zaak niet aanging. Haar vreugde over den afloop der verkiezingen schemerde echter door hare schijnbare onverschilligheid zoo duidelijk heen, dat haar ouders zich aangaande den waren aard harer gevoelens niet bedrogen.

{==466==} {>>pagina-aanduiding<<}

Dadelijk, nadat de bezoekers hem verlaten hadden, telegrafeerde Molmer naar Dungermeer aan zijn oom:

‘Ik behoef uw raad, maar kan mij thans niet verwijderen.’

Vóór de serenade begon, had hij reeds het antwoord ontvangen:

‘Morgen ochtend ben ik bij u. Ook ik moet u spreken.’



{==467==} {>>pagina-aanduiding<<}

Veertiende en laatste hoofdstuk.

Hoe de heer Vaargast eindelijk zijn zin krijgt.

Den morgen na de serenade ontwaakte Frits blij te moede, en koesterde zich eenige minuten in het denkbeeld, dat daar nu een lid der Tweede Kamer op zijn bed lag. Geen geluk is echter onverdeeld, en de ongewisheid, waarin hij zich ten aanzien van Clara bevond, wierp een nevel over het zijne. Daar moest nu een einde aan gemaakt worden. Zoodra hij gekleed was, schreef hij den heer Van Ramen, dat hij de vrijheid nemen zou zich tegen den middag bij hem te vervoegen, en hoopte dan niet ongelegen te komen.
Kort daarop verscheen zijn oom, die in den vroegen morgen te paard Dungermeer had verlaten, en, zooals altijd na een fikschen rit, zich zeer behagelijk gevoelde. Toen Frits het kraken van de laarzen en het rinkelen van de sporen op den trap hoorde, vloog hij zijn hartelijken bloedverwant te gemoet, en werd door hem zoo luidruchtig met den uitslag der verkiezingen geluk gewenscht dat de familie Wittemeijer, wie de serenade nog in de ooren galmde, zich afvroeg of het geraas dan nooit zou ophouden.
Oom Louis gaf aanstonds te kennen dat zijn maag be-
{==468==} {>>pagina-aanduiding<<}
vredigd moest worden, en ondanks zijn ingenomenheid met de fransche gewoonte, om eerst na twaalven een ontbijt te nemen, dat dien naam verdient, at hij een paar eijeren en een kouden karbonaad met groote graagte, en dronk er een halve flesch bordeaux bij. Toen moest Frits hem vertellen hoe de zaken zich te Wijkerdam hadden toegedragen.
‘Dezen Ter Woude ken ik, al heb ik hem nooit gezien,’ sprak hij aan het einde van het verhaal. ‘Bij ons heet hij Wegers. Die springt met de kiezers om als een herdershond met de schapen. Hier blaft hij ze aan, daar bijt hij ze in de beenen; maar hij weet ze bij elkander te houden. Het schijnt wel dat er in elk distrikt van die snuiters zijn. Gij moogt van geluk spreken, dat ze u voortgeholpen hebben. Ik ben hun zeer dankbaar, en kan ik voor Wegers of Ter Woude ooit iets doen..... Maar anders, Frits, die verkiezingen zijn een vuil werk. Was het niet om u geweest, ik zon er mij aan onttrokken hebben, en nooit, nooit laat ik er mij wêer mede in! Hoe is het nu met mijn bevallige nicht in spe? Hebt gij het jawoord? Zijt gij geëngageerd?’
Frits bad zijn oom vurig om verschooning, dat hij in den aanvang zijne liefde voor hem geheim had gehouden, en liet de verzachtende omstandigheden voor dit gemis aan vertrouwelijkheid gelden. Hij verlangde volledige vergiffenis, maar moest nu ook haarklein alles mededeelen.
Met welgevallen werd zijn lofrede op de beminnenswaardige hoedanigheden van Clara aangehoord, doch het hinkende paard kwam achteraan. Het was den heer Molmer lief dat Frits zou gaan trouwen, en dubbel lief dat zijne uitverkorene zoo voortreffelijk was; het voornemen evenwel van, ten einde de gunst van haar vader te erlangen, voor Wijkerdam te opteren, daar wilde hij niets van hooren.

{==469==} {>>pagina-aanduiding<<}

‘Gij zoudt ons in de grootste ongelegenheid brengen,’ zeide hij. ‘Wij hebben toch al werk genoeg gehad om onze vrienden aan het verstand te brengen dat gij niet grijs waart. Laat gij u nu de keus van Wijkerdam aanleunen, dan houden zij u stellig voor grijs, en verdenken ons van valsch spel.’
‘En hier zullen zij mij als geel beschouwen, als ik voor Dungermeer beslis. Dat is dus precies hetzelfde.’
‘Laat ze hier denken wat zij goedvinden. Het komt er niet op aan!’
‘Voor mij wel.’
‘De grijzen hebben het bij ons slechts verloren door de impopulariteit van Van Bnuren en door het onverwacht overlijden van Houweel. Noodzaakt gij ons tot een nieuwe keus, dan zullen zij met een ander kandidaat voor den dag komen, en mijne partij legt het af. Neen neefje, dit gaat zoo niet. Gij zijt verpligt voor Dungermeer te opteren.’
‘Ik zou het gaarne doen, maar andere dan politieke beweegredenen beletten het.... de heer Van Ramen...’
‘Wat Van Ramen! Zal die dan nooit eens toegeven? Moet hij altijd zijn zin hebben? Ik ben bereid mij met hem te verzoenen, ten wille van mijn lieve aanstaande nicht, dit kunt gij hem zeggen. Van zijn kant moet hij echter ook wat water in zijn wijn doen! Op dit punt wil ik nu eens mijn zin...’
‘Beste oom, bedenk dat mijn geluk er van afhangt! Ik vrees dat de man onverzettelijk zal wezen!’
‘Niet onverzettelijker dan ik!’
‘Zeg dat niet. Gij hebt u altijd mijn vriend betoond, en als een vader voor mij gezorgd; laat uw goed hart spreken, vorder dit niet van mij!’

{==470==} {>>pagina-aanduiding<<}

‘Ik ben het aan mijn politieke vrienden en aan mij zelven verpligt, Frits. Ik heb alles voor u over, maar hierop ben ik nu gesteld. Als vriend en oom, als liefhebbend bloedverwant, eisch ik van u: doe wat ik verlang. Laat de Wijkerdammers fluiten, en neem zitting voor Dungermeer!’
‘Ik mag het niet, oom. Nooit zou de heer Van Ramen het mij vergeven!’
‘Alweder Van Ramen! Ik geloof waarachtig dat ik mij om uwentwil aan de kwaadaardigheid van Wegers, Dagbraker en de heele kliek zou blootstellen, als die brouwer buiten het spel was! Neen, hij zal toegeven en ik niet!’
‘Nog nooit heb ik iets tegen uw wensch gedaan, oom; thans vrees ik dat dit onvermijdelijk voor mij zal worden!’
Dit was meer dan oom verdragen kon. Driftig stond hij op, nam zijn hoed, en deed de vloer dreunen door den nadruk, waarmede hij in zijn gespoorde laarzen voortstapte.
‘Gij moet weten wat gij doet, neefje,’ zeide hij bij de deur; ‘misschien zijt gij hoog genoeg geklommen om uw oom te kunnen ontberen, maar zulk waarachtig vriend als ik mij altijd voor u heb getoond, vindt men zoo spoedig niet terug! Gij zoudt mij wel weder eens noodig kunnen hebben!’
Met deze woorden ging hij de kamer uit.
Zóó mogt Frits zijn weldoener, zijn tweeden vader niet laten gaan. Hij riep hem terug.
‘Oom, waarlijk, ik ben geen ondankbare,’ zeide hij met aandoening; ‘gij beoordeelt mijn hart verkeerd. Het is mij persoonlijk onverschillig voor welk distrikt ik in de Kamer kom. Met mijn afkeer van partijdigheid, kan ik het toch geen van beiden naar den zin maken. Het is alleen om Clara.’
‘Maar mijn goede Frits, als dat meisje u liefheeft, zal

{==471==} {>>pagina-aanduiding<<}

zij u immers niet loslaten om uw politieke kleur? Kom, kom, het zal bij de Van Ramens zulk een vaart niet loopen!’
‘Ik ducht van wel. Doch één vraag slechts. Legt gij mij als een pligt der erkentelijkheid op, dat ik...’
‘Wie heeft er het eerst aan gedacht om van u een lid der Tweede Kamer te maken? Ik of Van Ramen? Ik volhard bij mijn eisch!’
‘Welnu oom, dan weet ik wat mij te doen staat! Ik kies voor Dungermeer!’
‘Nu herken ik u weder! Dat is als een man gesproken! Goed geluk verder met uw engagement. Kom aanstaanden Zondag uw verloofde bij mij prezenteeren!’
‘Helaas! oom - zij is voor mij verloren!’
‘Zijt gij dwaas? Wanneer Van Ramen ziet dat de kogel toch door de kerk is, zal hij wel toegeven. Laat u maar niet afschrikken als hij wat zuur kijkt! Ik loop even aan bij Van Hoven, en dan rijd ik terug. De man is woedend dat hij, zonder het te weten, uw kansen heeft vermeerderd, doch dat zal hij mij niet toonen. Ik wil toch wel eens zien welk gezigt hij trekt!’
Van Hoven trok in het geheel geen gezigt, toen de heer Molmer zich bij hem vervoegde, en wenschte hem zelfs geluk met de verkiezing van zijn neef. Maar innerlijk was hij gramstorig; en nu hij vernomen had dat Frits voor Dungermeer had beslist, haastte hij zich aanstonds naar Van Ramen, om hem oplettend te maken hoe wenschelijk het was voor den brouwer, dat de keuze te Wijkerdam werd aangenomen. Het was een laatste poging om, zoo mogelijk, een spaak te werpen in het wiel der huwelijksplannen, wier bestaan thans ook in zijn oog zeker was, en aldus een laatste kans voor David van den Berken open te houden. Hij vond een goed onthaal, zoowel bij mijnheer als bij mevrouw. Beiden

{==472==} {>>pagina-aanduiding<<}

waren buitendien reeds overeengekomen dat Claraas pretendent te hunnen gevalle behoorde te doen zoo als gewenscht werd, en de kontroleur behoefde hen niet tot die meening over te halen. Ook hij kreeg, even als Klingeveer vroeger, de verzekering dat al Van Ramens invloed op het nieuwbenoemde lid, aangewend zou worden om hem te bewegen voor Wijkerdam te opteren.
Zeer tevreden verliet Van Hoven het echtpaar. Hij was overtuigd Frits een kuil te hebben gegraven. Van Ramen had zijn woord gegeven, en ofschoon er in hun onderhoud op het huwelijk niet was gezinspeeld, kon hij nu niet meer, behoudens zijn fatsoen, als schoonzoon iemand in zijn familie opnemen, die bleef weigeren hem in de gelegenheid te stellen zijn belofte na te komen! Och, wat was die Van Hoven verheugd!
Daar Van Ramen en zijne echtgenoot onkundig waren van de afspraak tusschen oom en neef, dachten zij niet anders of Frits zou doen wat zij van hem verlangden.
Intusschen zag Clara, die natuurlijk van zijn briefje kennis droeg, met meer ongeduld zijne komst te gemoet, dan zij het zich zelve wilde bekennen. Zoo het bezoek haar gold, gelijk te verwachten was, wilde zij hem persoonlijk opheldering vragen over hetgeen zij nog altoos, in weêrwil van de toespraken harer moeder, zijn onverklaarbaar gedrag geliefde te noemen. Het verlof daartoe had zij van haren vader gekregen.
Toen Frits zich aanmeldde, en in korte woorden den heer Van Ramen kenbaar maakte, dat hij zijn aanzoek om de hand zijner dochter hernieuwde, dewijl, naar zijne meening, het bezwaar tegen dit huwelijk thans was opgeheven, ontving de brouwer hem zeer voorkomend. Frits bezat nu, zeide hij, een werkzame betrekking, de edelste die een braaf

{==473==} {>>pagina-aanduiding<<}

man kon begeeren, en wat hem betrof zou hij hem gaarne als schoonzoon aannemen. De vraag was hoe zijn dochter gezind was. Dit moest Frits maar zelf onderzoeken. Zij zou aanstonds tot hem komen.
Van de optie gewaagde Van Ramen niet. Hij oordeelde het beter daarvan te beginnen als de jongelieden elkander hadden gesproken. Waren zij het eens, dan zou de gelukkige minnaar ongetwijfeld geen bedenking tegen die luttele voorwaarde hebben.
Dit meende Clara ook, toen haar vader haar mededeelde wat hij in elk geval van haar pretendent moest eischen; doch, voegde zij er bij, het is nog zoo zeker niet dat wij elkander verstaan! Haar mond sprak die woorden, maar haar hart niet.
Frits, die niet zonder angst, sedert de belofte aan zijn oom, aan het onderhoud met Claraas vader gedacht had, ontwaarde met vreugde dat deze over de optie voor Wijkerdam had gezwegen, en was geheel vervuld van blijdschap, dat hij thans aan Clara onbewimpeld de gevoelens van zijn hart zou mogen openbaren. Daar ritselde iets in den gang, en het meisje stond voor hem. Hij was in een gemoedsstemming om haar aanstonds de armen om den hals te slaan; maar toen hij haar zag, aarzelde hij of hij haar zelfs wel zijn hand zou reiken, zoo effen stond haar lief, door een ligten blos versierd gezigtje, en zoo stuursch was haar houding. Zij schoof hem een stoel toe, en ging over hem zitten, met de tafel tusschen hen beiden.
Hij had haar met een ‘beminde Clara’ willen aanspreken. Hij begon echter met ‘mejufvrouw’, en ditmaal schitterde hij niet door de gave der welsprekendheid. Zijn liefdesverklaring kwam er gedwongen uit, en tweemaal stotterde hij.

{==474==} {>>pagina-aanduiding<<}

Clara wachtte bedaard tot hij geëindigd had.
‘Het verwondert mij zeer u zulke gevoelens te hooren uiten, mijnheer Molmer; ja, zeer,’ zeide zij nadrukkelijk en zag voor zich.
‘Verwonderen ze u? Wist gij dan niet sedert weken wat mijn innigste wensch was, wat ik als mijn hoogste geluk beschouwde!’
‘Ik heb natuurlijk wel vernomen dat gij aan papa om mijne hand hebt gevraagd!’
Molmer was tot zich zelven gekomen, en snel en welluidend vloeiden zijn woorden, toen hij voortging.
‘Twijfelt gij dan, beminnelijk meisje, aan den ernst mijner bedoelingen? En ik, die mij vleide dat mijn vereering en genegenheid door u niet werden versmaad; ik, die na onze laatste ontmoeting geen oogenblik heb beleefd, dat niet door de gedachte aan u was vervuld! ach, twijfelt gij nu!’
‘Ja, ik twijfel,’ was het antwoord.
‘Aan mij, aan de opregtheid mijner gevoelens! Van waar die plotselinge miskenning?’
‘Gij hebt dus altijd aan mij gedacht?’
‘O, ik zweer het u!’
‘Ook toen aan gij die schoone dames van Dungermeer in de Societeit het hof maaktet?’
Frits bespeurde waar de schoen wrong. Zeer gevat antwoordde hij:
‘Zij zijn niet schoon, en ik heb alleen het hof gemaakt aan haar vader. Dat men u de dingen ook zoo verkeerd overbrengt!’
‘Alleen uw gedrag was verkeerd. Als gij mij niet vergeten hadt, zoudt gij zoo niet hebben kunnen doen!’
‘Het belang mijner verkiezing dwong mij die familie eenige beleefdheid te toonen.’

{==475==} {>>pagina-aanduiding<<}

Frits was naderbij geschoven.
‘Woog dat belang dan zwaarder bij u dan de herinnering aan mij?’
‘O neen, duizendmaal neen, lieve Clara, maar van de verkiezing waart gij de prijs. Geen middel mogt ik verzuimen om te slagen, zelfs niet dat om den schijn aan te nemen alsof ik u vergat!’
Thans hield hij hare hand vast, en zij liet hem begaan.
‘Daarom alleen.....?’
‘Daarom alleen. Zoodra wist ik immers den uitslag der stemming niet, of ik vroeg uw vader de vervulling zijner belofte? Ach, welk een angstigen tijd van onrust en onzekerheid heb ik doorgebragt! Slechts de hoop dat gij het loon van mijn inspanningen zoudt zijn, hield mijn moed levendig!’
De andere hand van Clara was nu ook door die van Frits omsloten. Zij zwegen een oogenblik.
‘Zijn die meisjes dan heusch zoo leelijk?’ vroeg zij eensklaps.
‘Spreken wij niet meer van haar. Ik heb slechts oogen voor u. Wilt gij mij gelukkig maken, Clara? Aan u zal gansch mijn leven gewijd zijn!’
Er volgde een oogenblik van vervoering, en het werd Molmer duidelijk dat zijne uitverkorene hem niet minder innig liefhad dan hij haar. Hij vertelde haar hoe hij nog voor twee dagen had gewanhoopt aan zijn lot, en reeds het plan gevormd om haar te ontvlugten en Europa te verlaten. Liefderijk en gekscherend berispte zij hem over die nu gelukkig verijdelde voornemens. Zulk een slag zou zij nooit te boven zijn gekomen. Zij zou hem ook wel genomen hebben, al ware hij geen lid der Kamer geworden, maar uitgelaten blijde toonde zij zich dat hij het was!

{==476==} {>>pagina-aanduiding<<}

Haar Frits een beroemd man! Zij bewonderde hem en was trotsch op hem! Iedereen zou haar zulk een bruîgom benijden! En haar ouders waren ook tevreden, en keurden haar genegenheid goed!
Ja haar ouders, deze had het paar in de opwelling zijner vreugde geheel vergeten! Clara ging voort met Frits te zeggen dat haar boosheid zoo erg niet gemeend was. Maar men had haar het hoofd warm gemaakt met die dwaze praatjes, en nu wilde zij toonen dat zij geraakt was en aanspraak maakte op zijn onverdeelde oplettendheid. Na zijn verkiezing had hij echter niets meer met die heeren uit Dungermeer en hun dochters te doen, niet waar? Mama zeide ook dat het enkel om de verkiezing was geweest; papa daarentegen..... Ja, het was waar ook, zou zij papa niet roepen?
Neen, nog niet, meende Frits, die evenwel verklaarde dat hij zeer verlangde met de ouders zijner Clara te spreken, en dat hij verheugd zou zijn als zij in de verloving toestemden.
‘Dat doen zij, dat doen zij van harte,’ herhaalde het meisje. ‘er is slechts ééne voorwaarde, doch die heeft geen bezwaar; gij zult ze mij ten gevalle wel willen vervullen?’
Haar oogen zagen hem bij die vraag zoo onwederstaanbaar aan, dat Frits reeds uitgeroepen had: ‘Wel zeker, zeker - wat zou ik u kunnen weigeren?’ vóór hij bedacht wat zij eigenlijk kon bedoelen. ‘Gij zijt het éénig kind uwer ouders; waarschijnlijk begeeren zij dat ik te Wijkerdam blijf wonen?’
‘Och, daar is nog niet eens van gesproken, maar het verblijdt mij dat het uw plan is. Ik zou zoo gaarne hier blijven! Mama gelooft nogtans dat wij naar het hof moeten. Behoeft dat niet? Dat vind ik aangenaam!’
‘Welke is dan de voorwaarde?’ vroeg Frits haastig, en voelde zijn angst terugkomen.

{==477==} {>>pagina-aanduiding<<}

‘Papa zegt dat het slechts een formaliteit is, die u niets kost; maar ik vat die politieke zaken niet goed - gij zult er mij wel vertrouwd mede maken, niet waar? De vrouw van een afgevaardigde mag daar zoo dom niet in blijven! Papa noemt het uw optie!’
Het gelaat van Frits betrok zoo zigtbaar bij dit vreeselijk woord, dat Clara er door ontstelde.
‘Is het zoo erg?’ vroeg zij.
‘Uw vader maakt er dus een voorwaarde van, dat ik zal opteren voor Wijkerdam?’
‘Ja dat is het - de optie voor Wijkerdam, zeide papa. hij zal u er zelf over onderhouden, maar het geeft geen moeijelijkheid, als ik hem wel heb verstaan; gij zijt er af met een brief aan den minister van binnenlandsche zaken te schrijven. Dat doet gij toch, niet? Ja, dat doet gij!’
‘Ach lieve Clara,’ verzuchtte Frits, ‘ik hoop voor ons beiden dat uw vader deze voorwaarde moge terugnemen!’
‘Neen, dat kan niet. Dat kan bepaald niet! Papa heeft aan een aantal politieke heeren beloofd, dat hij zijn invloed op u zou laten gelden voor die optie! Hij kan niet meer terug, zeide hij straks nog. Och beste Frits, ik ben nu zoo gelukkig; doe het toch! Ik voorzie anders nieuwe onaangenaamheden! Als gij wist wat ik door dit uitstel al geleden heb!’
Het was om radeloos te worden! Frits zag er uit als een wanhopige.
‘Ik moet uw vader spreken,’ zeide hij opgewonden; ‘roep hem dadelijk, wat ik u bidden mag, beste Clara; o hoe zwaar valt mij dit!’
‘Gij maakt mij bang! Wat komt er nu zulk een formaliteit op aan? De eerste bede, die ik tot u rigt, weigert gij! Neen, dat kunt gij niet!’

{==478==} {>>pagina-aanduiding<<}

‘Ik ben niet meer vrij. Vraag mij wat gij wilt, ik zal het doen - alleen dit niet. Ik kan het niet!’
‘Dit is toch wonderlijk!’
‘Ook ik heb beloofd, dezen morgen plegtig beloofd, dat ik zou opteren voor Dungermeer! Doe ik anders, dan breek ik mijn eerewoord, en maak mij schuldig aan de zwartste ondankbaarheid. Mag ik dat?’
‘Is het dan niet hetzelfde of gij ja zegt tot de Dungermeerders of tot de Wijkerdammers? O die politiek, die politiek! Sedert drie weken hebben wij iederen dag zoo iets!’
Clara snelde naar de huiskamer terug, niet meer wetende of zij blijde of bedrukt moest zijn. Er was weder iets akeligs aan den gang, waar zij niets van vatte, maar dat haar toch vrees aanjoeg. Zij liet het haar vader over om Frits nader over de voorwaarde te spreken, en verklaarde dat zij geheel bevredigd was door zijn ophelderingen. Zij had altijd wel gedacht dat Frits alleen de schijn tegen zich hebben zou.
Eenige oogenblikken later werd Molmer door de meid verzocht om in de huiskamer te komen.
Daar vond hij het gezin bijeen. Clara schoof aanstonds een stoel voor hem bij, toen zij hem zag; mijnheer en mevrouw Van Ramen kwamen hem te gemoet, en boden hem de hand. Voor den eersten was nu de kans weder schoon om deftige aanspraken te houden. Hij maakte daar echter slechts een matig gebruik van. Zijn hart was verwarmd door den vreugdegloed, die uit de oogen zijner beminde dochter straalde. Dit nam niet weg dat hij zich op het punt in kwestie zeer kordaat hield.
‘Mijnheer Molmer, of laat mij liever zeggen: waarde Frits,’ zoo begon hij, ‘over de gevoelens mijner dochter behoeven wij nu niet meer te spreken; gij kent die. Ook weet gij hoe goed wij over u denken, en hoe ons bezwaar

{==479==} {>>pagina-aanduiding<<}

tegen uw maatschappelijke pozitie is komen te vervallen sedert de verkiezing. Wij geven dus gaarne onze toestemming aan uw beider wenschen, maar hebben één beding...’
De meeste lieden zijn minder welsprekend als hun hart is aangedaan, dan anders. Bij Van Ramen was het juist het omgekeerde. Als hij ontroerd was, bleven de tusschenzinnen weg, en had hij geen last van de herinnering aan beroemde redenaars.
Ook Frits deed zelden zijn woord zoo goed, als wanneer zijn gemoed in beweging was.
‘Ik weet uw beding,’ antwoorde hij, ‘Clara maakte het mij reeds kenbaar. Hoe gaarne zou ik het aannemen, maar daarvoor is het te laat. Heden morgen was mijn oom bij mij; jaren lang is die man mij alles geweest, mijn eenige vriend, mijn raadsman, mijn weldoener, mijn vader, en nooit vroeg hij mij een dienst, nooit eenige daad van erkentelijkheid! Thans deed hij dit voor het eerst; hij verlangde dat ik voor Dungermeer zou beslissen. - Ik beloofde het hem; kon ik anders?’
‘Neen, waarlijk niet,’ zeide Clara, en stak hem haar hand toe. ‘Nu begrijp ik de zaak. Het is duidelijk dat gij uw oom dit niet kondet afslaan!’
Frits dankte haar met een glimlach en Clara zweeg verder, toen zij ontwaarde dat papa zoowel als mama haar zeer ontevreden aanzagen.
‘Het was u gisteren bekend,’ ging Van Ramen voort ‘dat ik uwe aanneming der keus in ons kiesdistrikt wenschte. Mijne verhouding tegenover mijn vrienden is sedert uwe kandidatuur zeer moeijelijk geworden; mijn politieke reputatie is geknakt; wanneer gij nu nog als afgevaardigde der dungermeersche gelen naar de Kamer gaat, en daarbij mijn schoonzoon wordt.....’

{==480==} {>>pagina-aanduiding<<}

‘Ik zie het in dat dit tot allerlei booze uitleggingen aanleiding zal geven, maar wat vermag ik er nog tegen?’
‘Dit weet ik niet - opteert gij echter voor Dungermeer dan is het engagement een onmogelijkheid.’
De toestand werd inderdaad tragiesch. Clara stond te huiveren als een riet; mevrouw staarde, met de lippen zamengedrukt, op de sterren van het tapijt; Van Ramen was weder opgestaan om zijn geliefkoosde plaats tegen den schoorsteenmantel in te nemen, en keek nu naar Molmer, dan naar het bleeke en droeve gelaat van Clara.
‘Zoo wreed zult gij toch niet wezen,’ hernam Frits, na eenige oogenblikken van doodelijke stilte; ‘zoo wreed zult gij toch niet wezen tegen uwe éénige dochter, en haar van mij willen scheiden om de kleingeestige krakeelen der Wijkerdammers!’
‘Bedenk mijnheer,’ voegde Van Ramen hem somber toe, ‘dat die Wijkerdammers uw kiezers zijn, en alle aanspraak bezitten op uw eerbied. Dat woord kleingeestig beleedigt mij!’
Zocht Van Ramen twist om van hem af te komen? Frits meende een aanval op het moederhart te moeten doen.
‘Zult gij daarin berusten, mevrouw?’ sprak hij. ‘Moet uw kind een offer worden van de politieke verdeeldheid, welke reeds kwaad genoeg gebrouwen heeft? Verteeder toch het gemoed van haar vader! Hij heeft zijn beste levensjaren in den strijd tegen hen, die hij de gelen noemt, doorgebragt; willen de welgezinden nu nog dat Claraas geluk aan hun partijbelang prijs gegeven wordt?’
‘Zit het daarin, Frits, dat gij geel zijt, dan word ik ook geel,’ zeide Clara; al nemen de heeren Vaargast en Klingeveer en Boomers hun hoed niet meer voor ons af, toch word ik geel!’
‘Zwijg Clara,’ beet haar moeder haar toe; ‘dit is een punt dat alleen uw ouders aangaat, zou ik denken; is het

{==481==} {>>pagina-aanduiding<<}

waar wat mijn dochter veronderstelt, mijnheer Molmer, behoort gij tot onze tegenpartij?’
‘Het is waarlijk niet voor het eerst dat mij deze vraag wordt gedaan. Nogmaals antwoord ik echter: neen!’
Met zeer veel nadruk werd deze vernieuwde verklaring gegeven, die mevrouw scheen verwacht te hebben, want zij liet er dadelijk op volgen:
‘Dan hebt gij ook niets met de Dungermeerders te maken. Gij zijt het, en geenszins mijn echtgenoot, die beletsel tegen dit huwelijk stelt.’
‘En het zal niet doorgaan; ik heb er mijn woord onder verpand,’ voegde Van Ramen er bij, ‘als de benoeming van Wijkerdam niet aangenomen wordt!’
‘Gij weet toch wat ik mijn oom heb beloofd.’
‘Dat zijn familiezaken, waar wij ons buiten behooren te houden.’
Deze opmerking was weder van Caroline, die de familie Molmer veel minder fatsoenlijk vond dan de hare, en wel eens wilde te kennen geven dat de ooms of tantes, die Frits mogelijk had, zich vooral niets mogten aanmatigen tegenover de Van Ramens.
‘Maar zou eene verklaring mijnerzijds, dat ik mij reeds verbonden had vóór ik hier kwam....’
‘Die zou niets baten. De heer Klingeveer is er getuige van geweest dat ik reeds op den dag der verkiezing zelven...’
‘Het is zoo... het is zoo,’ riep Frits bijna radeloos.
‘Toen wij in uw aanzoek toestemden,’ ging mevrouw voort, ‘konden wij onmogelijk veronderstellen dat gij zoo vasthoudend, ik mag wel zeggen zoo... eigenzinnig zoudt zijn. Mij dunkt, onze familie heeft er aanspraak op dat gij haar wenschen hooger waardeert dan het geval blijkt te zijn!’
Clara, ziende dat hare moeder nu ook de partij van haar

{==482==} {>>pagina-aanduiding<<}

vader trok, verloor al haar moed, en groote tranen rolden langs haar wangen af.
Het was voor het eerst in zijn leven dat onze held een meisje, dat hem liefhad, zag weenen, en nog wel weenen om zijnentwille. Men begrijpt welk een geweldigen indruk dit op hem maken moest. Zijn kracht en goede voornemens bezweken er onder, zoowel als de herinnering aan zijn oom, en met diep bewogen stem zeide hij:
‘Welaan het zij zoo. Dit offer zou ik niet kunnen brengen. Ik opteer voor Wijkerdam!’
Clara vloog hem om den hals, en Van Ramen zeide hem met ontroering dank, verheugd door het denkbeeld dat zijn politieke eer gered was, en hij voortaan weder als onverdacht welgezinde het hoofd kon opsteken.
Daarna veranderde het gesprek. Er werd bepaald dat het engagement pas over drie dagen publiek zou worden gemaakt, ten einde het eerst in vertrouwen aan de leden der wederzijdsche familiën en andere vrienden mede te deelen. Op het punt der etikette was mevrouw een persoon van onbetwist gezag. Zij regelde aanstonds den vorm dezer mededeelingen, gaf de orde der bezoeken op door het jonge paar af te leggen, en achtte het een allereerste noodzakelijkheid voor Molmer om nieuwe vizitekaartjes te laten drukken, met ‘lid van de Tweede Kamer der Staten-Generaal’ onder zijn naam. Van Ramen ving inmiddels een gesprek met zijn aanstaanden schoonzoon aan over de verschillende theoriën van geldbelegging. Hij was een van die lieden, welke zich verbeelden dat, als men niet uitsluitend voor den handel is opgevoed, men niets van zaken verstaat. Toen hij nu ontdekte dat Frits, ofschoon slechts regtsgeleerde en letterkundige, toch eenig besef had van disconto, prolongatie, interest, debet en credit, verklaarde hij hem voor een veelzijdig man, met prak-
{==483==} {>>pagina-aanduiding<<}
tischen aanleg, en toonde zich hoogelijk ingenomen met zijn kundigheden. Hij moest eens een dag op het kantoor der brouwerij komen, en zien hoe de administratie daar was ingerigt. Veel zou hem natuurlijk wel arabiesch schijnen, maar hij moest toch eens komen zien. Volgens mevrouw zou haar schoonzoon evenwel spoedig belangrijker dingen in het hoofd hebben dan memoriaals en grootboeken. Het hinderde haar eenigzins dat hij zoo bescheiden was, en zich niet wat meer airs gaf. Zij maakte het plan hem dat eens in te fluisteren, vóór de bezoeken met Clara zouden beginnen. Hij was nu toch meer dan de eenvoudige advokaat van gisteren. Ministers en diplomaten zouden hem ten eten vragen, en het hof voor hem openstaan, zoodra de staatsierok gereed was. Dit mogt hij den wijkerdamschen vrienden wel eens laten gevoelen! Wat had hij anders aan zijn nieuwe betrekking?
De gelieven konden elkander nu en dan eens toeknikken, of steelswijs de hand drukken, maar door al die zorgen ontbrak het hun aan de gelegenheid om elkander te onderhouden over hetgeen in hun hart omging. Frits zou echter des avonds terugkomen, en dan zouden zij te zamen in den tuin gaan wandelen. Met dit heerlijk vooruitzigt scheidden zij.
Clara en Caroline begonnen thans een druk gesprek over onzen held, dat aan beide zijden met opgetogenheid werd gevoerd en waaraan geen einde scheen te zullen komen. Zelden waren moeder en dochter het zoo volkomen eens geweest als heden. Na ze een tijd lang aangehoord te hebben, haastte Van Ramen zich naar Klingeveer en Van Hoven, om hun, onder geheimhouding, het engagement van Clara te verhalen, en tevens hoog op te geven van de politieke zege, welke zijn beleid en standvastigheid hadden verkregen. De kontroleur had dezen afloop niet verwacht, en in zijn kwaadaar-
{==484==} {>>pagina-aanduiding<<}
digheid, welke hij echter, naar gewoonte, verborg, schreef hij aanstonds aan den heer Louis Molmer dat zijn neef, zooals hij uit zekere bron wist, voor Wijkerdam had geopteerd, en hij aan dat besluit geen mouwen kon maken, na hetgeen hem dezen morgen door dienzelfden heer Louis Molmer in eigen persoon was medegedeeld.
Daarentegen ontving Klingeveer de tijding met blijdschap, en kende zich zelven al de eer van den uitslag toe. Dat moest Vaargast zonder verwijl weten! Hij troonde Van Ramen naar het huis van den notaris mede; die was echter afwezig en zou eerst des avonds laat terugkomen. De beslissing werd derhalve mevrouw Vaargast medegedeeld, aan welke, alsook aan Emilie, van Ramen tevens als goede bekenden influisterde dat zij spoedig een engagementsbezoek van Clara en het nieuwe lid der Kamer zouden ontvangen. Emilie glimlachte even, als om aan te duiden dat het engagement haar niet verwonderde, maar Claraas voorkeur bevreemdde haar desniettemin. Zij was de eenige dochter niet van een rijken brouwer, maar had zij te kiezen gehad als deze, de jonkheer Van den Berken zou den palm hebben verworven. Clara scheen aan Emilie zeer onnoozel toe.
De gelukkige minnaar had behoefte aan troost, toen hij uit de woning zijner geliefde kwam. Hoe zou nu de verhouding worden tusschen hem en zijn oom? Hem plaagde een gevoel van schaamte, en hij verweet zich zelven dat hij Clara gekocht had met de verloochening van zijn eer. De brief, dien hij aan zijn oom wilde schrijven, vlotte niet. Zijn schrijftafel lag vol papieren, met ‘waarde oom’ en dan eenige doorgeschrapte regels. Hij zag zijn innigst verlangen bevredigd, en hoe nedergedrukt was hij nogtans!
Het was aan Patters dat hij zijn nood ging klagen.
Toen deze hem met een neêrslagtig gelaat zag binnenko-
{==485==} {>>pagina-aanduiding<<}
men, dacht hij niet anders of Clara had hem geweigerd, en meende zijn vriend reeds te raden om zich niet zoo spoedig te laten afschrikken. Met blijde verbazing vernam hij dat het engagement er door was, doch toen Frits hem vertelde wat hem hinderde, betrok ook het gelaat van den dokter.
‘Gij zijt in een moeijelijk geval,’ sprak hij. ‘Natuurlijk ben ik verheugd dat gij uwe Clara nu bezit, maar de prijs is duur!’
‘Mijn oom zal verontwaardigd zijn.’
‘Met alle regt - gij zijt ondankbaar!’
‘Ach Arnold, gij hadt de oogen eens moeten zien, waarmede Clara mij inschikkelijkheid afsmeekte! Kon ik haar op dezen dag teleurstellen?’
‘Praatjes van een verliefd student - niet van een staatsman. Gij hebt gehandeld als een knaap!’
‘Ik stond tusschen twee vuren!’
‘Clara had u lief. Haar ouders stemden toe. Zij zou u niet ontgaan wezen, al was er ook eenig uitstel gekomen. Van Ramen had die kwasterij nooit kunnen volhouden, en Clara, wanneer gij haar de zaak goed had uitgelegd, zou u geprezen hebben om uw trouw aan het gegeven woord. Als zij nu gaat nadenken, zal zij u tamelijk laf vinden!’
‘O dat niet; ik ken haar hart! Maar wat zal ik thans beginnen?’
‘Ik weet het waarachtig niet. Gij hebt de zaak bedorven!’
‘Komt er dan nooit een eind aan die verkiezinoskwestie! Ik zou waarlijk lust hebben om voor de beide distrikten te bedanken!’
‘Dit zou misschien nog het best zijn; een anderen weg, om met fatsoen uit de moeijelijkheid te geraken, zie ik niet open!’
‘Gij schertst.’
‘Niet zoo zeer als gij denkt. Het is een gekke toestand. Vóór

{==486==} {>>pagina-aanduiding<<}

dat gij echter tot zulke wanhopige uitersten overgaat, moet gij nog een poging doen om uw oom te verteederen.’
‘Ik vrees dat ik daarin niet zal slagen.’
‘Uw oom is een geheel ander man als Van Ramen. Dat heb ik dadelijk gezien bij mijn onderhoud met hem. Hij weet wat hij wil, en staat stijf op zijn stuk!’
‘Daarom zal ik hem er ook niet afbrengen!’
‘Gij hadt hem niet moeten afvallen. Het was niet alleen ondankbaar, maar ook onstaatkundig. Van Ramen is te verzetten, hij niet. Uw haastigheid heeft u een domheid doen begaan, die onverantwoordelijk is!’
‘Gij beoordeelt mij hard. Geef mij ten minste goeden raad!’
‘Waart gij mij dien van morgen komen vragen, vóór dat gij blindelings Van Ramen zijn zin gaaft, toen kon, met geduld en beleid, de zwarigheid nog overwonnen worden.’
‘Het ligt er eenmaal toe; wat nu?’
‘Ik heb het reeds gezegd - beproef om uw oom met het gebeurde genoegen te doen nemen.’
‘Gij denkt zelf dat mij dit niet zal gelukken!’
‘Dat denk ik ook, maar gij moet het toch beproeven. Er is niet anders op.’
‘Hoe zal ik zulk een brief inrigten? Mijn hoofd is te heet dan dat ik met kalmte zou kunnen stellen.’
‘Geen brieven, Frits. Tracht op zijn gemoed te werken; dat kan het woord beter dan de pen. Morgen ochtend op reis naar Dungermeer!’
‘Ik zal gaan, en een beroep doen op zijn vaderlijke vriendschap!’
‘Die beloont gij prachtig! - Doe het intusschen, laat u niet uit het veld slaan, als hij u in het begin heftig den mantel uitveegt, en toon u vooral niet geraakt. Alles wat hij u zeggen

{==487==} {>>pagina-aanduiding<<}

kan, hebt gij dubbel verdiend. Stel u bovendien het ergste voor oogen. Mij zou het zeer verbazen als er met uw togt iets te winnen was, maar gij dient hem toch te ondernemen. De zaak erger maken, dan gij reeds gedaan hebt, kunt gij niet.’
‘Is dat al de troost, dien gij voor mij hebt?’
‘Ik wenschte dat ik u een betere kon geven.’
Wie Frits, toen hij van Patters kwam, door de straten had zien gaan, zou hem zeker niet voor den gelukkigen man hebben gehouden, die, door een dubbele keus vereerd, pas lid der Tweede Kamer geworden was, en op denzelfden morgen het jawoord van het liefste meisje der stad had verworven. Hij zag er veeleer uit als een debiteur met een leege kas, op den avond vóór den vervaldag zijner acceptatiën. Zijn vriend had diep medelijden met hem, toen hij hem in de verte naoogde. Maar het is toch goed, sprak hij tot zich zelven, dat ik hem aldus hebt aangepakt. Dit zal hem bij zijn oom tot de uiterste inspanning aansporen. Het is overigens aan iemand, die zoo vreeselijk is heen- en weêrgeslingerd, als hij in den laatsten tijd, wel te vergeven dat hij eens in de war raakt, vooral als er de smeekende oogen van zijn aangebedene bijkomen.
Hetzelfde rijtuig, dezelfde paarden en dezelfde koetsier, die Frits voor eenige weken naar Dungermeer hadden gebragt, zouden ook nu die reis met hem maken. Hij was den vorigen keer echter in een geheel andere stemming. Het vooruitzigt van een verwijdering tusschen hem en den braven bloedverwant, aan wien hij alles verschuldigd was, en dien hij thans, op den eersten dag van zijn voorspoed, met ondank had beloond, kwelde hem zonder ophouden. Gisteren avond reeds hadden al de lieftaligheid zijner verloofde, en het geluk dat hem uit haar verheugde oogen tegenstraalde, zelfs den nevel niet doen optrekken, die over zijn

{==488==} {>>pagina-aanduiding<<}

voorhoofd hing. In een hoek van het rijtuig weggedoken, zat hij na te denken over het treurige van zijn toestand. Hij merkte het niet dat Lukas nu en dan een snellen blik achterwaarts wierp, en daarna telkens met stem en zweep zijn dravend tweespan op nieuw aanzette. Eindelijk deed een bons hem opzien. In de vaart had het achterwiel tegen een steen gestooten. Lukas keek even om, en bragt zijn paarden in galop.
‘Zooveel haast heb ik niet!’ riep Frits hem toe. ‘Wij zullen er vroeg genoeg zijn!’
De voerman wees met zijn zweep links, aan welke zijde door een sterke kromming van den weg een ander rijtuig zigtbaar was, dat evenveel spoed maakte als Lukas.
‘De schimmel uit de Krans,’ zeide Lukas, toen Frits hem vragend aanzag. ‘Die zal ons niet voorbij!’ en hij klapte met de zweep.
‘Moeten wij dezelfde pret weder hebben van laatst?’ vroeg Frits wrevelig. ‘Ik houd niet van die harddraverij. Rijd langzamer!’
Dit was meer dan van Lukas verkregen kon worden. Zonder op de wenschen van zijn passagier te letten, bleef hij zijn paarden aanmoedigen. Hij achtte er hun eer mede gemoeid dat de schimmel zou achterblijven.
‘Ga uw gang maar,’ dacht Frits. ‘Aan het veer zal ik u wel vinden,’ en hij bemoeide zich verder niet met hetgeen op den weg voorviel. Toen zij aan de overhaalpont kwamen, was er van den schimmel niets meer te zien.
Lukas schreeuwde luidkeels den veerman toe, die met zijn vaartuig aan de overzijde was, dat hij spoed zou maken.
Inmiddels was Frits uit het rijtuig gesprongen.
‘Houd u bedaard,’ sprak hij, ‘wij gaan toch nog niet over. Laat uw paarden eerst uitblazen.’

{==489==} {>>pagina-aanduiding<<}

‘O, die hebben het niet noodig; zij kunnen nog wel een paar uur loopen.’
‘Des te beter voor hen. Maar dan zal ik wat uitblazen.’ Lukas zag hem verbijsterd aan.
‘Wij gaan niet over, zoolang de schimmel niet aan den anderen kant is.’
De voerman floot, stak de handen in zijn zakken, en zeide met trots:
‘Wij zijn toch tien minuten vroeger aan het veer geweest.’
‘Dat is voor den roem van uw span genoeg. En nu, een matig drafje, als wij verder gaan, begrepen?’
De schimmel vertoonde zich in het verschiet. Hij sleepte in galop een coupé voort. Uit het portier stak een hoofd, dat naar de rivier keek. Toen het rijtuig digterbij kwam, kon men een stem tot den koetsier hooren roepen: ‘Vooruit Arie, vooruit, vooruit!’
Het hoofd kreeg Frits in het oog, en scheen hem te herkennen, althans er kwam een hand bij, die hem wenkte, en daarna riep de stem: ‘Blijf mijnheer Molmer!... ik moet u spreken!’
Een oogenblik later stond de schimmel hijgend en schuimend stil. Het portier was reeds opengeworpen, en daaruit zag Frits thans, tot zijn groote verbazing, Vaargast springen, dadelijk gevolgd door Van der Grotten.
‘Is uw brief al weg, zeg?’ vroeg de notaris, met eene in hem geheel ongewone heftigheid.
‘Ja,’ voegde Van der Grotten er bij, ‘komen wij te laat, of is er nog hoop? Ik heb geen rust voordat ik het weet!’
Frits stond tusschen de beide heeren in, wier onverwachte verschijning hij evenmin begreep als hun vragen. Zij hadden hem ieder bij een arm gevat. Eenige passen verder

{==490==} {>>pagina-aanduiding<<}

zagen Lukas en de veerman het drietal met groote oogen aan, niet wetende wat zij van de zaak moesten denken.
‘Van morgen vroeg reeds was ik aan uw huis,’ ging de notaris voort. ‘Gij waart uitgereden; de dienstbode kon niet zeggen waarheen! - Ik vloog naar den stalbaas; mijn vermoeden werd maar al te zeer bevestigd; gij waart op reis naar Dungermeer! Spoedig ingespannen en u na!... De man had geen paard beschikbaar!... Op straat ontmoet ik Van der Grotten; hij besefte de reden mijner opgewondenheid en ijlde mij vooruit naar de Krans. Daar vonden wij een paard en een rijtuig! Van der Grotten wilde mij vergezellen.... wij beloofden den voerman een dubbele fooi, indien hij u inhaalde! Het gelukte. Vergeef mij dat ik u dit alles zoo bij horten en stooten mededeel.... maar nu weet gij wat wij willen!’
‘Integendeel - ik verlang zeer het te vernemen!’
‘Het is waar ook,’ vervolgde Vaargast; ‘de aanleiding heb ik u nog niet verteld! Waar zijn mijn zinnen? De haast... de angst... Doch wij hebben nu den tijd!’
‘Ja, ja. Thans kan hij ons niet ontsnappen!’ riep Van der Grotten, en de twee grepen hem weder stevig bij de armen. Lukas, met de zweep in de hand, trad hun eenige stappen te gemoet, als wilde hij Frits ontzetten.
Deze had zich echter reeds door een vlugge beweging losgewrongen, en vroeg zeer nadrukkelijk wat deze aandrang te beduiden had.
‘Maak u niet boos over ons ongeduld, mijnheer Molmer,’ sprak Van der Grotten weder. ‘Zeg ons alleen, is de brief weg of niet?’ Vaargast wachtte niet eens het antwoord af, en zeide op zijn beurt: ‘Wanneer wij maar weten dat dit niet zoo is.... dan kunnen wij alles bepraten.... in het veerhuis.... hier op den weg.... of zelfs in het rijtuig! Ik hoop toch dat hij nog niet verzonden is!’

{==491==} {>>pagina-aanduiding<<}

‘Lukas, wij gaan verder!’
Zoodra de voerman dit bevel uit den mond van Frits gehoord had, sprong hij op den bok, en reed voort in de rigting van de pont, een uitdagenden blik naar den schimmel werpende, die, druipend van zweet, nog altijd stond te proesten.
‘Indien de heeren mij iets te verhalen hebben, zal ik hun van avond, te mijnen huize, daartoe gaarne de gelegenheid geven - ten minste zoo zij dan weten wat,’ en na dit Vaargast en zijn medgezel toegeroepen te hebben, ging ook Frits naar de pont.
‘Dan zal het te laat zijn,’ schreeuwde Van der Grotten.
‘Ik kan niet langer wachten, en moet voort. Vaarwel heeren!’
Zoo gemakkelijk zou hij van zijn vervolgers niet afkomen. Nadat zij een oogenblik met elkander hadden geraadpleegd, snelden zij hem na, en sprongen in de pont, juist toen die van den oever wegdreef.
Vaargast fluisterde nu, opdat de koetsier noch de veerman hem zouden hooren.
‘Ik zie dat gij ons niet begrijpt. Gij weet de aanleiding nog niet. Gisteren avond laat ben ik te huis gekomen.... Van Ramen en Klingeveer hadden alles aan mijne echtgenoote verhaald.... uw engagement, hun eisch.... Ik had rust noch duur meer.... Daarom begaf ik mij in den vroegen morgen naar uw woning.... Ik heb er van nacht niet van kunnen slapen! Alles is u nu helder, niet waar?’
‘Mijnheer Vaargast,’ antwoordde Frits, ‘gij zijt anders de kalmte in eigen persoon, en verliest nooit uw tegenwoordigheid van geest. Gij zijt thans zoo wonderlijk, zoo gejaagd.... Wat is aan de hand? Wat drijft u?’
‘Is de brief weg of niet?’

{==492==} {>>pagina-aanduiding<<}

‘Welken brief meent gij toch? Reeds driemaal hoorde ik die vraag!’
‘De brief aan den minister van binnenlandsche zaken natuurlijk, betreffende de optie!’
‘Is het dat? Neen, die brief is nog niet weg, maar dezen middag vertrekt hij. Ik heb geopteerd voor Wijkerdam, en ga dat zelf aan de belanghebbenden te Dungermeer berigten.’
Een glans van vreugde blonk op Vaargasts gelaat. Toen nam het zijn alledaagsche plooi weder aan, en daarmede kwam ook de bedaardheid, die hem eigen was, terug.
‘Alzoo, een officiële verklaring bestaat er voor het oogenblik niet?’ vroeg hij thans rustig.
‘Neen. - Maar mijn keus is evenwel zeker.’
Vaargast stapte naar Van der Grotten, en zeide tot hem:
‘De zaak staat goed.’
De pont legde aan. Vlug reden de paarden de helling op. Toen zij boven waren, hield Lukas de teugels in, sprong van den bok, en wachtte naast het geopende portier tot dat het Frits, die met de twee andere heeren langzaam kwam aanwandelen, behagen zou in te stappen.
‘Mijnheer Molmer, ik moet u dringend om een onderhoud verzoeken over eene zaak, die geen uitstel lijden, en daarom niet tot uw terugkomst kan verschoven worden kan,’ zeide Vaargast, op gewigtigen toon, terwijl hij met den arm op het opengeslagen portier leunde.
Frits schudde het hoofd, en zette den voet op de trede.
‘Gij zoudt u zelven schade doen met mij niet te hooren. Welligt zijt gij wrevelig, omdat ik met uw kandidatuur niet was ingenomen, maar de verkiezing is voorbij, en gij kent het spreekwoord: en politique point de rancune!’
‘Ik koester geen wrok, maar mijn tijd is kostbaar. Wilt gij mij volstrekt spreken, rijd dan een eind weegs mede.’

{==493==} {>>pagina-aanduiding<<}

Vaargast stapte dadelijk in de kales, en Van der Grotten deed alsof de uitnoodiging ook hem gold.
‘Zeg mij nu eens,’ ging Vaargast voort, zoodra het rijtuig zich in beweging had gezet, ‘of de lieden te Dungermeer er zoo sterk op gesteld zijn, dat gij ze op nieuw laat kiezen?’
‘Ik geloof het niet.’
‘Wat mij betreft, ik ben er zeker van dat de partij, welke u daar heeft gesteund, dit zeer kwalijk zal nemen!’
‘Zeer waarschijnlijk.’
‘Opteer dan voor Dungermeer!’
‘Wilt gij mij een valstrik spannen? Gij, het hoofd der wijkerdamsche welgezinden, gij geeft mij zulk een raad! Is het om mij later weder voor geel te kunnen laten uitmaken?’
‘Ik zie wel dat de wrok nog bij u gebleven is! Ik spreek opregt - en zal niet voorgeven dat ik alleen uw belang bedoel. Ik heb voornamelijk het belang mijner partij op het oog.’
‘Dat is mij niet volkomen duidelijk!’
‘Een nieuwe verkiezing te Wijkerdam is hoogst wenschelijk. Wij zouden dan weder, even als vroeger, een zuiver welgezinde kunnen benoemen, en daarvoor houd ik, eerlijk gesproken, u niet!’
Op dit oogenblik voelde Lukas zich door Frits een stomp in den rug geven, gevolgd door het bevel van stapvoets te rijden. Er was Frits een licht opgegaan, en zijn hart bonsde van blijdschap. Dat Vaargast open kaart speelde, hieraan viel niet te twijfelen. Dit wilde hij nu ook van zijn kant doen.
‘Ik verberg u niet dat ik zeer gaarne voor Dungermeer zou opteren,’ zeide hij, na eenige oogenblikken nadenken, ‘en slechts om anderen te verpligten nam ik het omgekeerde besluit.’

{==494==} {>>pagina-aanduiding<<}

‘Dat is ligt verklaarbaar. Te Dungermeer heeft men het eerst aan u gedacht, en uw vrienden moeten verlangen dat gij voor hun distrikt gaat zitten. De heer Van Ramen.....’
Hier schoot Vaargast tot zijn schrik te binnen dat hij Molmer nog niet met zijn engagement had geluk gewenscht. Hij maakte dat verzuim dadelijk goed, en verzocht om verschooning, en zoo deed Van der Grotten ook. Hun vergeetachtigheid moest, zeiden zij, op rekening worden gesteld van hun angst dat Frits de keus voor Wijkerdam zou aanvaarden, vóór dat zij hem hadden kunnen ontmoeten.
‘Die angst is toch vreemd,’ merkte Frits aan. ‘De heer Van Ramen, een der warmste welgezinden, heeft mij juist, uit ijver voor zijne partij, met kracht gedrongen om datgene te doen waar gij voor vreest!’
‘Hij handelde onder den invloed van Klingeveer!’ was de opheldering van Vaargast.
‘Zij zijn ezels, allebeî, domkoppen,’ bromde Van der Grotten; ‘zij zouden de zaak in den grond hebben verknoeid, als wij u niet bij tijds hadden ingehaald! Het ware te wenschen dat zij zich nooit met iets bemoeiden - die botterikken!’
Vaargast, die niet van zulke uitdrukkingen hield, zag Van der Grotten bestraffend aan, en verkondigde, dat zijn beide vrienden - hij legde nadruk op dit woord - Klingeveer en Van Ramen uitnemend de belangen der welgezinden voorgestaan, doch daarbij slechts een kleine omstandigheid uit het oog verloren hadden, te weten: dat een nieuwe verkiezing het distrikt aan een onverdacht welgezind afgevaardigde kon helpen, en alzoo tevens een einde maken aan de betreurenswaardige tweespalt in den boezem der welgezinde partij.
‘Die eenden!’ riep Van der Grotten weder.

{==495==} {>>pagina-aanduiding<<}

‘Ik begrijp hun doel zeer goed,’ vervolgde Vaargast minzaam, ‘zij lieten al die overwegingen ter zijde in hun zucht om iemand, zoo begaafd als de heer Molmer, voor onze partij te winnen. Een edel streven! Zij konden daar echter, tot mijn opregt leedwezen, nooit in slagen, want, niet waar, gij zijt niet welgezind?’
‘Ik verlang mij aan geene partij te verbinden!’
‘Dit is mij bekend. Anders zou ik uw besluit van ganscher harte toejuichen. Nu zult gij het echter, van mijn standpunt, ook konsekwent vinden dat ik een nieuwe verkiezing te Wijkerdam wenschelijk acht?’
‘Volkomen! volkomen!’ jubelde Frits, die met beide handen de redding uit zijn neteligen toestand aanvatte, welke hem daar zoo onverwachts werd aangeboden. Een oogenblik later ontving Lukas bevel tot terugkeeren. Frits begreep dat Van Ramen, in zijn ijver voor de welgezinde zaak, een misslag had begaan van den eersten rang, en hem, na Vaargast gehoord te hebben, dankbaar zou wezen voor het niet uitvoeren van de afspraak.
Clara was verwonderd, toen zij omstreeks twaalf uur een bezoek kreeg van haar verloofde, dien zij eerst met den avond verwachtte, en keek zeer bedrukt toen Frits haar verhaalde dat de reis naar Dungermeer niet was doorgegaan. Wat zou papa nu wel zeggen, die reeds overal had rondgebazuind dat zijn schoonzoon even welgezind was als hij zelf, en dit bewijzen zou met voor Wijkerdam te opteren! Zij liet zich door de ophelderingen van haar geliefde evenmin overtuigen als door zijn verzekering, dat haar vader de zaken niet anders zou willen als hij hem nader had gesproken, en verbeidde met schrik zijn komst.
Van Ramen liet zich niet lang wachten, daar het nu het uur was, waarop hij gewoonlijk zijn koffij gebruikte. Hij

{==496==} {>>pagina-aanduiding<<}

ontstelde toen hij Frits in het oog kreeg. Dat lid der Tweede Kamer zou toch de verwatenheid niet zooverre drijven van hem om den tuin te willen leiden? Hij nam, bij den schoorsteen, zijn ontzaggelijkste houding aan, en sprak:
‘Wat moet ik hiervan denken, Molmer? Gij bevindt u te Wijkerdam? Terwijl het staatsbelang uw aanwezigheid te Dungermeer vorderde!’
Frits had zich op iets dergelijks voorbereid, en antwoordde zeer vast dat hij van voornemen veranderd was, dewijl hij had ingezien hoe dringend dit door het belang der welgezinde partij gevorderd werd. Hij verzocht echter Van Ramen met een nadere uiteenzetting van zijn handelwijs te mogen wachten totdat de heer Vaargast tegenwoordig was, die beloofd had te zullen komen.
Clara gevoelde zich angstig, want haar vader toonde duidelijk door de uitdrukking van zijn gelaat, dat hem dit antwoord niet beviel. Zou nu Molmer beter weten, wat den welgezinden te doen stond dan hij? Welke inbeelding!
Een wrevelig woord was hem bijna ontsnapt. Hij hield het in om Clara, die beefde als een riet, en wie de tranen in de oogen glommen. ‘Ga kind,’ zeide hij liefderijk tot haar, ‘dit zijn politieke zaken; laat ons die alleen behandelen!’ Hierop nam hij haar bij de hand, en geleidde haar de deur uit. Frits wenkte haar toe dat zij goeden moed zou houden, en was zeer rustig.
‘Thans, tusschen ons beiden, mijnheer!’ riep de brouwer hem gebelgd toe. ‘Zoo gij meent dat gij met mij den draak kunt steken, vergist gij u deerlijk. Ik zal zelfs voor geen schandaal terug deinzen, en het engagement op staanden voet verbreken, wanneer gij niet oogenblikkelijk naar Dungermeer vertrekt, en daar uw woord gestand doet!’

{==497==} {>>pagina-aanduiding<<}

‘Mijn woord blijft mijn woord, en ik zal mijn belofte getrouw houden, tenzij gij mij er zelf van ontslaat!’
‘Dat nooit!’
‘Ik bid u, schort uw oordeel op totdat gij den heer Vaargast hebt gesproken. Hij moest reeds hier zijn. Na dit onderhoud zal ik blindelings doen wat gij begeert. Ziedaar!’
Frits zette zich aan het tafeltje bij het venster, waarop schrijfgereedschap stond, en zonder zich aan de gefronsde wenkbraauwen en de zamengeknepen lippen van zijn toekomstigen schoonvader te storen, ging hij op een groot vel papier een kennisgeving schrijven aan den minister van binnenlandsche zaken, dat hij geopteerd had voor het kiesdistrikt...... (den naam liet hij in blanko) die hij vervolgens in een enveloppe stak, aan Z. Exc. geadresseerd.
‘Daar ligt het stuk, mijnheer,’ zeide hij, ‘onderteekend en geadresseerd. Alleen de invulling der plaats ontbreekt. Zegt gij: Wijkerdam, ik zal Wijkerdam, en zegt gij Dungermeer, ik zal Dungermeer schrijven.’
Van Ramen antwoordde niets anders dan: ‘Wij zullen zien wat Vaargast te vertellen heeft, en dan zal ik mijn oordeel over uw geheimzinnig gedrag uitspreken,’ en hij stapte naar het venster, keek strak op de bloemenbedden in den tuin, en trommelde een marsch tegen de ruiten.
Een kwartier uurs ging om zonder dat een van beiden een woord sprak. Toen kwam eindelijk Vaargast de lastige stilte afbreken. Hij zag er buitengewoon vergenoegd uit en drukte Van Ramen levendig de hand, terwijl hij hem in warme woorden geluk wenschte met het engagement zijner dochter.
‘Ik dank u.... ik dank u,’ viel Van Ramen hem in de reden; ‘gij en Claraas verloofde schijnt goede maats en te

{==498==} {>>pagina-aanduiding<<}

zamen plannetjes te overleggen. Hij vergunt zich op uw raad, naar het schijnt, om na te laten wat hij met mij was overeengekomen.’
‘Dit zult gij zelf het eerst goedkeuren - de zaak is zeer eenvoudig.’
‘Waarom legde dan Molmer mij die niet uit?’
‘Omdat ik hem het verzocht had. Ik ben u hartelijken dank schuldig voor uw streven, om hem als welgezind lid naar de Kamer te laten gaan. Ik herken daaraan uw oude vastheid van beginselen, die ik hoogelijk waardeer - doch er is een betere weg open.’
‘Ik zie er geen.’
‘Gij hebt, in uw edelmoedige zucht om deze der gewelgezinden te bevorderen, dadelijk een krachtig middel aangrepen. Het strekt u tot hooge eer; de heer Molmer spreidt echter een onwrikbaarheid in het bewaren van zijn eenmaal ingenomen standpunt ten toon, die op den eerbied zelfs zijner tegenstanders aanspraak hoeft. Een overtuigd welgezinde, zoo als wij dien wenschen, zullen wij nooit van hem maken.’
‘Ik geef het toe.’
‘Welnu, dan behoort hij ook niet voor Wijkerdam zitting te nemen. Wij moeten de eer van dit distrikt vastberaden handhaven, en slechts een man afvaardigen, die geheel en al doordrongen is van onze beginselen!’
‘Hoe meent gij dat?’
Vaargast kruiste de armen over de borst, en Van Ramen in de oogen ziende, zeide hij langzaam en luid:
‘De aangewezen vertegenwoordiger van het welgezinde Wijkerdam is Van Breemsma. - Zijn naam alleen kan er de verbroken eendragt doen herleven!’
‘Ach hemel!’ riep Van Ramen met een diepen zucht uit,

{==499==} {>>pagina-aanduiding<<}

‘begint dat weder? Ik meende dat wij daar van verlost waren!’
Molmer vatte nu eerst regt, waaruit Vaargasts ijver tegen zijn optie voor Dungermeer was ontstaan.
‘Waarde Van Ramen,’ vervolgde de notaris kalm, ‘gij hebt het in uw handen of de welgezinden te Wijkerdam zullen zegevieren. Ik behoef u niet onder het oog te brengen dat uwe beginselen eischen de verkiezing van Van Breemsma mogelijk te maken!’
‘Neen; dit doe ik nu eens niet; ik heb eenmaal gezegd: Molmer, en ik blijf er bij. Een man een man, een woord een woord. Molmer zij onze afgevaardigde!’
‘En wat zullen de welgezinden, wat zal gansch Wijkerdam van u denken! Men zal u tot de gelen rekenen!’
‘Altijd hetzelfde argument, dat voor mij wordt rondgedraaid als een mallemolen! Nu vragen dus mijn beginselen dat ik Molmer voor Dungermeer laat opteren? Gisteren heette het: pas op, zorg dat Wijkerdam hem vasthoudt, anders zijt gij onteerd, en men zal u met de vingers nawijzen om uw gelen schoonzoon! Denkt gij dat ik mij daaraan wil blootstellen? Neen, dan kent gij mij niet!’
‘Wat geldt bij een man als gij het gekakel van het gemeen? Verhef u daarboven in het bewustzijn van uw pligt vervuld te hebben!’
‘Zoo spraken de anderen ook! Mijn pligt heb ik al eens vervuld! Tweemaal behoeft niet. Molmer kiest voor Wijkerdam!’
‘Ik vrees dat men u niet herbenoemen zal als bestuurslid van Regt en Wet of als lid van den gemeenteraad, wanneer men weet dat Van Breemsmaas nederlaag uw bedrijf is!’
‘Dat waag ik er aan. Het is nog beter dan dat men mij naschreeuwt: een gele schoonzoon!’

{==500==} {>>pagina-aanduiding<<}

‘Ik herken den heer Van Ramen niet meer,’ zeide Vaargast zich tot Molmer wendende. ‘Geen arbeid was hem ooit te zwaar voor het heil van onze partij - en thans!’
‘Die gele schoonzoon!’ klaagde Van Ramen.
‘Het is beter een gelen schoonzoon te hebben, dan zelf geel te zijn, en wie Van Breemsma hinderpalen in den weg legt, is geel! Komaan Van Ramen, vriend, kollega, toon u groot als altijd!’
‘Hoeveel maal in de week moet ik wel groot wezen?’
‘De welgezinden zullen u eeuwig danken!’
‘Maar die gele schoonzoon!’
‘Juist door nu openlijk en met ijver voor Van Breemsma op te treden, zult gij iedereen overtuigen dat het u met de welgezinde beginselen ernst was, en gij vroeger den heer Molmer te goeder trouw voor welgezind hebt gehouden!’
‘Nepotismus, zegt men!’
‘Juist niet. Nepotismus zou het zijn als gij, om hem aan Wijkerdam te verbinden, Van Breemsma uit de Kamer hield.’
Die logika werd Van Ramen te sterk. Hij wendde zich tot zijn toekomstigen schoonzoon met de woorden:
‘Wat zegt gij er van?’
‘Ik mag mij niet mengen in partijberekeningen, mijnheer Van Ramen,’ antwoordde Frits deftig; ‘maar nu mijn gevoelen gevraagd wordt, moet ik toch opmerken dat mijne optie voor Dungermeer mij toeschijnt geheel en al in het belang der wijkerdamsche welgezinden te zijn.’
‘Gij verzoekt mij dus....?’
‘Niets, mijnheer Van Ramen. Ik ben nog altijd bereid mijn belofte aan u gestand te doen. De heer Vaargast heeft u de zaak uiteengezet. Ik blijf onzijdig, en wacht uw besluit af.’

{==501==} {>>pagina-aanduiding<<}

Van Ramen zag Molmer en Vaargast, en toen weder Vaargast en Molmer aan. Eindelijk zeide hij:
‘Ik geloof dat ik gisteren heb misgetast. Neem aan voor Dungermeer!’
‘De heer Klingeveer vraagt of er soms belet is,’ sprak de meid, de deur openende.
Van Ramen sidderde en beet op zijn lippen.
‘Nu, die weêr!’ bromde hij. ‘Hij zal wel een ander liedje zingen!’
‘Mogt dit zoo zijn, uw standvastigheid zal hem het hoofd weten te bieden!’ sprak Vaargast met waardigheid.
Frits begreep welk gevaar dreigde. Zoodra hij den gevreesden naam van Klingeveer had gehoord, vloog hij naar het tafeltje, vulde het woord Dungermeer in op de kennisgeving aan den minister, sloot die in de enveloppe, en verdween uit het vertrek.
In den gang stond Clara bleek en bevend, en zag hem vragend aan.
‘Ik kom aanstonds terug,’ riep hij haar in het voorbijgaan toe, ‘de zaak is gewonnen!’
Nog nooit had hij zoo snel geloopen als thans, en hijgend kwam hij aan het postkantoor, waar hij zijn brief in de bus wierp. Daarna begaf hij zich weder, even snel, naar het huis van Van Ramen, en zocht met van vreugde blinkende oogen Clara op.
De bezorgdheid van het meisje was spoedig geweken, nu zij vernam hoe de zaak geschikt was, en dat er niet meer op terug kon gekomen worden, dewijl hij dadelijk na de beslissing zijn kennisgeving had weggezonden. Zij haastte zich om deze tijding aan mevrouw Van Ramen te brengen, die er zich maar half verheugd over toonde. Het zou haar liever zijn geweest dat Molmer zijn wensch niet verkregen

{==502==} {>>pagina-aanduiding<<}

had, en zijn oom het hoofd had moeten buigen voor den eisch der familie Van Ramen.
Toen Frits eenige oogenblikken later, met zijn geliefde aan den arm, het huisvertrek binnentrad, zag hij Klingeveer in de bedrukte houding van iemand, die zich schaamde, bij de tafel staan. Vaargast had hem in scherpe woorden doen gevoelen welke misslag door hem was bedreven met op de optie voor Wijkerdam aan te dringen. Om zijn eigen schuld te eerder te doen vergeven, had Van Ramen zich bij Vaargast gevoegd en Klingeveer, quasi-schertsend, een nieuweling in de politiek genoemd.
Met de innemendste woorden bood Vaargast Clara zijn gelukwensen aan, en zeide dat hij de hoogste achting voor haar verloofde koesterde, al verschilde hij ook met hem in politieke zienswijs.
‘Het is toch uw toedoen niet dat hij gekozen werd, mijnheer Vaargast,’ antwoordde Clara glimlagchend. ‘Gij hebt hem geducht tegengewerkt, doch - eind goed al goed.’
‘Het geschiedde uit beginselen, en die zijn mij heilig, mejufvrouw. De heer Molmer en ik zijn overigens thans goede vrienden; zijne grootmoedigheid bij de optie is oorzaak dat wij hier een nieuwe verkiezing krijgen. Thans zal de heer Van Breemsma in de Kamer komen!’
‘Wat, Van Breemsma!’ schreeuwde Klingeveer heftig. ‘Dat zal niet gebeuren - Sparrehout!’
‘Groote goden, daar gaat het op nieuw aan den gang!’ riep Van Ramen, de handen wringend.
Vaargast zette een verschrikkelijk verontwaardigd gezigt, en vroeg op ijskouden toon:
‘Maakt de heer Klingeveer, na het proefje van politiek beleid, gisteren door hem gegeven, er aanspraak op, om de openbare meening te leiden?’

{==503==} {>>pagina-aanduiding<<}

‘Dat zou al te mal zijn!’ zeide Van R men. ‘Vaargast, ik ben voor Van Breemsma!’
‘De heeren Boomers, Haalhuyzen en Van der Grotten, die ik gepolsd heb, vóór ik hier kwam,’ ging Vaargast voort, ‘ondersteunen almede zijn kandidatuur. Hoe de heer Ter Woude denkt weet ik niet, maar, in elk geval, vijf tegen twee zal wel de meerderheid wezen.’
Klingeveer wierp den voorzitter een grimmigen blik toe, en zeide zoo bits mogelijk:
‘Is dat een knoeiboel! Ik neem mijn ontslag als sekretaris!’
‘Het doet mij leed voor Regt en Wet,’ antwoordde Vaargast gelaten, ‘maar na uw houding in de zaak der optie, welke geen geheim kan blijven, moet ik uw besluit eerbiedigen.’

Vier weken later was het weder een dag van hoop; genot voor de liedertafel Helicon en het muziekgezelschap door Tijd en Vlijt. Met al de geestdrift, welke hen steeds kenmerkte, bragten deze kunstlievende ligchamen een luisterrijke serenade aan den heer P.C. Van Breemsma, die in het kiesdistrikt Wijkerdam met een indrukwekkende meerderheid tot lid der Tweede Kamer was gekozen.



